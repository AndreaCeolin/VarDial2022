{"id": "29134", "revid": "124720043", "url": "https://it.wikipedia.org/wiki?curid=29134", "title": "Mercato Saraceno", "text": "Mercato Saraceno (\"March\u00e8t Saras\u00e8in\" in romagnolo) \u00e8 un comune italiano di abitanti della provincia di Forl\u00ec-Cesena in Emilia-Romagna.\nGeografia fisica.\nLa cittadina si trova nella valle del Savio, a 41\u00a0km dal capoluogo provinciale Forl\u00ec e a 25\u00a0km da Cesena. Il territorio comunale si sviluppa lungo i contrafforti delle valli dei fiumi Savio, Borello e Rubicone, con altitudine compresa tra 50\u00a0m e 840\u00a0m s.l.m.\nStoria.\nI documenti riferiscono che vicino al mulino ad acqua, che esisteva gi\u00e0 nel 1153, Saraceno degli Onesti volle creare un mercato, sullo spiazzo vicino al fiume dotato dell\u2019unico ponte sul Savio tra Cesena e Bagno di Romagna. Il mercato di Saraceno ebbe inizio il 4 maggio ed ebbe durata di dieci giorni e una risonanza tale da rimanere l\u2019unico nella vallata anche nei secoli successivi. Conquistata, nella seconda met\u00e0 del Duecento, dall'arcivescovo di Ravenna, Filippo Fontana, fu dotata di pi\u00f9 castelli, sottoposti a diverse giurisdizioni. Al centro delle mire espansionistiche dei Malatesta e degli Ordelaffi, all'inizio del XVI secolo venne occupata da Cesare Borgia, il duca Valentino, che aveva l'ambizioso progetto di creare nell'Italia centro-settentrionale un grande Ducato.\nDopo il fallimento del disegno del Borgia e del tentativo della Repubblica di Venezia di estendere i propri domini in Romagna si instaur\u00f2 un periodo di relativa pace che favor\u00ec l'ulteriore sviluppo dei traffici commerciali.\nRimasta dominio dello Stato Pontificio fino all\u2019et\u00e0 napoleonica, nell\u2019800 divenne un importante risorsa per l\u2019attivit\u00e0 estrattiva dello zolfo che stimol\u00f2 la crescita demografica e il miglioramento delle vie di comunicazione ma anche un\u2019intensa vita sindacale e di rivendicazioni per il miglioramento delle condizioni di vita dei minatori, che attirarono qui anche personaggi come Andrea Costa.\nLo stemma, che rappresenta un moro bendato, fa parte del gruppo dei cosiddetti \"stemmi parlanti\" e non ha nulla a che fare con l'origine del borgo.\nVanta oggi una fervida economia agricola, in particolare vitivinicola.\nMonumenti e luoghi d'interesse.\nIl centro storico \u00e8 composto da una Piazza di Sotto o Piazza de' Bovi (ora Piazza Gaiani), da un Borgo di Mezzo (ora via Cavallotti) e dalla Piazza di Sopra (poi Piazza Maggiore e ora Piazza Mazzini). Sulla piazza principale si affacciano la chiesa parrocchiale di Santa Maria Nuova, patrona di Mercato saraceno, il Palazzo comunale, il Palazzo Trovanelli e Palazzo Petrucci. Piazza Mazzini \u00e8 il cuore della cittadina, e da essa si dipartono le vie che formano l\u2019ordito del centro, organizzato su \"terrazzi\" che si affacciano sul corso del fiume Savio.\nNon lontano si trova palazzo Dolcini, nato come Casa del Fascio progettato dall\u2019architetto forlivese Ugo Dolcini, nel 1926, presenta uno stile liberty sobrio ed elegante. Oggi \u00e8 un centro culturale polivalente comunale, dopo un lungo restauro iniziato negli anni '60. \nNel territorio si trovano le pregevoli pievi dei Santi Cosma e Damiano a San Damiano e quella di Santa Maria Annunziata di Monte Sorbo.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 689 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nBiblioteche.\nLa biblioteca comunale ha sede nell'edificio dell'ex macello comunale, ed \u00e8 dedicata all'ingegnere Antonio Veggiani, cittadino mercatese scomparso nel 1996, appassionato di archeologia e geologia, studioso di storia locale, illustre uomo di cultura che contrbu\u00ec a fondare la Societ\u00e0 degli Studi Romagnoli.\nLa biblioteca raccoglie attualmente circa 9.000 volumi catalogati. Prevalenti sono i settori dedicati alla narrativa italiana e straniera, alla saggistica, alla narrativa per bambini e ragazzi, alla letteratura per giovani, alla storia e cultura locale. La collocazione dei libri \u00e8 a scaffale aperto.\nFiere e manifestazioni.\nLe prime fonti storiche indicano la presenza di fiere e mercati gi\u00e0 alla fine del Cinquecento, ma \u00e8 ipotizzabile che siano comunque pi\u00f9 antiche.\nGeografia antropica.\nFrazioni.\nMonte Iottone.\nMonte Iottone \u00e8 situato a circa 450\u00a0m s.l.m. sul monte omonimo. Vi si svolge ogni anno, nella prima domenica di maggio, una sagra paesana.\nCiola.\nCiola \u00e8 situata a circa 600\u00a0m s.l.m., nelle vicinanze di Musella dove si trova il Monte di San Vicinio in cui il Santo si rifugiava in preghiera e la fonte di San Vicinio. Nelle vicinanze si trova la Pieve romanica di Montesorbo, di notevole valore artistico. Vi sono collocate pregiate colonne di marmo cipollino, oltre alla copia di un dipinto, conservato altrove, raffigurante la Madonna col Bambino. La festa paesana si svolge la seconda domenica di maggio; patrona della frazione \u00e8 Sant'Eurosia.\nPaderno.\nIl sito di \"Castrum Paderni\", (o \"Paterni\"), situato a 282\u00a0m s.l.m. \u00e8 gi\u00e0 presente nell'anno 1220 quando venne concesso alla chiesa di Sarsina dall'Imperatore Federico II per poi tornare in documenti successivi, conteso dalla potente famiglia degli Ordelaffi di Forl\u00ec e successivamente da Ferratino Malatesta e dalla chiesa di Ravenna. La chiesa dedicata a Santa Maria Nuova, costruita negli anni trenta su progetto dell'architetto cesenate Pietro Riciputi conserva all'interno un affresco del 1575. Il luogo fu residenza di Arnaldo Mussolini che vi \u00e8 sepolto.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "29135", "revid": "1516566", "url": "https://it.wikipedia.org/wiki?curid=29135", "title": "Modigliana", "text": "Modigliana (\"Mudgi\u00e2na\" in romagnolo) \u00e8 un comune italiano di abitanti della provincia di Forl\u00ec-Cesena in Emilia-Romagna. Uno dei comuni storici della Romagna toscana, fino al 1923 ha fatto parte della provincia di Firenze.\nGeografia fisica.\nTerritorio.\nCircondata dalle colline dell\u2019Appennino Tosco-Romagnolo, il territorio di Modigliana \u00e8 uno dei maggiori centri della Valle del Tramazzo. \u00c8 attraversata dai torrenti Ibola, Acerreta, e Tramazzo che confluiscono formando il Marzeno, che si riversa nel Lamone presso Faenza.\nOrigini del nome.\nSecondo alcuni l'origine del nome deriva da Castrum Mutilum, ossia \"castello mozzato\". Secondo altri potrebbe derivare dal nome latino di persona Mutilus o Mutillius.\nStoria.\nLa citt\u00e0 sorge nella localit\u00e0 ove, secondo il Muratori, si trovava il romano \"Castrum mutilum\" menzionato da Tito Livio. \u00c8 ricordata fin dal secolo IX nei documenti come facente parte dell'esarcato di Ravenna. Fu sede dei conti Guidi da quando Tegrimo Guidi spos\u00f2 nel X secolo la contessa Ingelrada, figlia di Martino Duca di Ravenna.\nNel 1271, con la mediazione del podest\u00e0 e del capitano del popolo di Forl\u00ec, rispettivamente Brandalisio e Filippo di Paolo Ligapasseri, i conti Guidi sottoscrivono i patti con la comunit\u00e0 di Modigliana, riconoscendo cos\u00ec ufficialmente la nascita del Comune.\nSuccessivamente, la citt\u00e0 entr\u00f2 sotto l'influenza della Repubblica di Firenze: dipese dapprima dalla signoria fiorentina e dal granducato di Toscana poi. \nDal 1510 fu podesteria indipendente, dal 1772 sede di vicariato. Durante il periodo francese sede di sottoprefettura nel dipartimento dell'Arno; nel 1838 fu dichiarata \"citt\u00e0 nobile\".\nCon l'unit\u00e0 d'Italia (1861) fu inserita nel Circondario di Rocca San Casciano, parte della Provincia di Firenze. Nel 1923 l'intero circondario pass\u00f2 alla Provincia di Forl\u00ec, di cui Modigliana fa tuttora parte.\nSimboli.\nLo stemma di Modigliana \u00e8 stato riconosciuto con decreto del capo del governo del 30 maggio 1940.\nIl castello compare gi\u00e0 nello stemma in uso nel XVI secolo; l'iscrizione, a imitazione della sigla romana SPQR, \u00e8 un'aggiunta moderna.\nOnorificenze.\nModigliana citt\u00e0 nobile, proclamata tale dall'augusto regnante Leopoldo II con \"motuproprio\" del 29 giugno 1838\nMonumenti e luoghi d'interesse.\nPalazzo Pretorio.\nRisalente al Trecento, si trova nell'omonima piazza al centro del borgo, e fu prima possesso dei Conti Guidi nel 1377 e poi sede del Podest\u00e0 e Pretore fiorentino, inviato dalla citt\u00e0 di Firenze ogni anno per l'amministrazione del paese. Gli stemmi e le iscrizioni presenti sulla parte esterna testimoniano proprio la successione nel tempo dei vari Potest\u00e0.\nL'architettura \u00e8 quella tipica dei palazzi trecenteschi fiorentini, con paramenti in sasso a vista e muri dallo spessore imponente: in evidenza, il soffitto ad archi al pian terreno e i pavimenti a quadrelli in cotto.\nIn seguito ai terremoti, il palazzo fu abbassato, e l'aspetto originario risulta mutato nell'arco del tempo, la parte centrale risultava infatti, una volta pi\u00f9 alta di un piano e presentava la tipica merlatura.\nNel 1896, furono murate le aperture e aggiunte due ali, le finestre oggi tamponate sono ancora riconoscibili. L'ingresso principale era in via Vaiani, ed oggi corrisponde alla Pinacoteca.\nPinacoteca.\nLa Pinacoteca, dedicata a Silvestro Lega, si articola in quattro fondamentali nuclei : i quadri del pittore (con ritratti di Garibaldi, Mazzini, Don Giovanni Verit\u00e0); le opere provenienti dal premio Lega; quadri acquisiti dal Comune di Modigliana, e la donazione, risalente al 1959, di Michele Campana di un altro gruppo di quadri.\nDal nucleo centrale dedicato al Lega si diramano altre presenze artistiche, che pur appartenendo a periodi e correnti diverse, trovano un dialogo comune. Pertanto il nucleo della donazione Campana, rivela un interesse particolare alla tradizione impressionista, all'interno di un'arte figurativa di connotazione prettamente toscana ed emiliano-romagnola, con artisti come Annibale Gatti, Gino Barbieri, Domenico Baccarini, Armando Spadini etc.\nNelle opere provenienti dal Premio Lega, si documentano i movimenti di avanguardia degli anni '50-'60, Astrattismo, Arte Ottica, Espressionismo astratto, con Alviani, Pozzati e Plinio Mesciulam.\nL'ultima sezione presenta quadri donati o acquisiti dal Comune, tra cui il ritratto de \u201cI nuotatori\u201d di Francesco Nonni.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di 354 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nCucina.\nModigliana \u00e8 conosciuta per il \u00abMandorlato al cioccolato\u00bb, dolce tipico riconosciuto nel 2010 come prodotto agroalimentare tradizionale.\nEconomia.\nIndustria.\nNel comune ha sede la Alpi S.p.A, societ\u00e0 produttrice di prodotti in legname per costruzioni e mobilifici.\nVi ha sede anche la AUREL societ\u00e0 produttrice di moduli elettronici wireless.\nAmministrazione.\nCronologia sindaci.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "29136", "revid": "474175", "url": "https://it.wikipedia.org/wiki?curid=29136", "title": "Montiano", "text": "Montiano (\"Muncin\" in romagnolo) \u00e8 un comune italiano di abitanti della provincia di Forl\u00ec-Cesena in Emilia-Romagna.\nGeografia fisica.\nMontiano \u00e8 situato sulle propaggini dell'Appennino cesenate, su un crinale a cavallo delle valli dei torrenti Pisciatello e Rigossa, a 9\u00a0km a sud-est da Cesena.\nStoria.\nFu possedimento degli arcivescovi di Ravenna e poi del vicariato di Sant'Arcangelo di Romagna (1371). \nDiventa possedimento dei Malatesta alla fine del \u2018300. Saccheggiato nel 1355 dal forlivese Ludovico degli Ordelaffi, torna pochi anni dopo sotto la Curia di Ravenna. Nel 1566 per volont\u00e0 di Papa Pio V viene ceduto ai Malatesta del ramo di Sogliano. Giacomo Malatesta (1530-1600), nipote di Sigismondo, fa costruire l\u2019imponente rocca e la porta di accesso al borgo, conosciuta oggi come Arco degli Spada.\nGli anni del XVI e il XVII secolo sono fra i pi\u00f9 importanti per la storia del paese. Viene costruita la chiesa parrocchiale di Sant\u2019Agata e pochi anni dopo, agli inizi del 1600, la Chiesa di San Francesco assieme all\u2019attiguo Monastero dei frati Minori.\nEstintosi il ramo dei Malatesta, Montiano passa alla famiglia Spada di Bologna. \nNel 1797 ritorna sotto il dominio diretto della Santa Sede, che lo regge fino all\u2019Unit\u00e0 d'Italia.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 120 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nBulgaria 45 2,65%\nMarocco 20 1,18%\nEconomia.\nL'economia del comune \u00e8 basata prevalentemente sull'agricoltura con vigneti e oliveti, frutta, ortaggi e cereali. Presenti attivit\u00e0 manifatturiere nei settori meccanico e della lavorazione del legno.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "29137", "revid": "125351077", "url": "https://it.wikipedia.org/wiki?curid=29137", "title": "Portico e San Benedetto", "text": "Portico e San Benedetto (\"P\u00f4rtic e San Band\u00e9t\" in romagnolo) \u00e8 un comune italiano sparso di 736 abitanti della provincia di Forl\u00ec-Cesena, nella vallata del Montone, facente parte della Comunit\u00e0 montana Acquacheta Romagna Toscana. Il comune comprende tre centri abitati principali:\nStoria.\nPortico.\nIl nome dell'abitato principale deriva dal latino \"porticum\", cio\u00e8 \"luogo di mercato\". La storia di Portico in epoca medievale \u00e8 legata alle vicende delle famiglie dominanti: i conti Guidi, Visconti di Milano e quelle della repubblica fiorentina in lotta per il dominio dell'Italia centro-settentrionale. Nel 1386 fu definitivo il passaggio a Firenze, diventando poi la capitale della Romagna Toscana. La struttura urbanistica medievale del borgo fu suddivisa su tre piani sovrastanti distinti ma uniti da passaggi, che si conservano ancor oggi in buono stato. La parte alta era costituita dal castello, del quale non rimane altro che una torre, dalla pieve e dal palazzo del podest\u00e0. Nel piano intermedio erano localizzati i portici e i palazzi nobiliari, tra cui il palazzo Portinari. Presso palazzo Traversari nacque invece Ambrogio, importante figura della cultura umanistica del quattrocento fiorentino. Il piano inferiore invece si articolava lungo il fiume, dove erano situate le case di popolani e artigiani ricavate nella cinta muraria. Ai quattro punti cardinali del paese altrettante torri fungevano da vedette al castello. Esse finirono col divenire poi ripostigli per gli attrezzi da lavoro o rondinaie.\nBocconi.\nL'abitato di Bocconi, chiamato in origine \"Corte di Castello Bauroni\", dipendeva dalla parrocchia di San Lorenzo alla Bastia, detta in passato San Lorenzo in Planicorio. Planicorio consisteva probabilmente nel \"Castrum Plani\", posseduto nel 1371 dal conte Roberto di Battifolle. Il comune di \"Boccone\" viene menzionato in un documento del 1411 redatto a Portico. Intorno al 1429 si dota di statuti propri, simili a quelli degli altri due abitati. Nel 1868 una frana sommerge la chiesa, la canonica, il cimitero ed il podere di Carpine. Con una delibera comunale si stabilisce che la parrocchia non venga ricostruita. Venne quindi eretta la chiesa di San Lorenzo al castello di Bocconi nel 1883, sulle rovine dell'oratorio di San Giovanni, che assorb\u00ec quella di Bastia e quella di Carpine. Bocconi assunse quindi sempre pi\u00f9 importanza, soprattutto in seguito alla costruzione della carrozzabile Tosco Romagnola.\nSan Benedetto in Alpe.\nLa storia di San Benedetto in Alpe \u00e8 collegata a quella dell'omonima abbazia, costruita intorno all'anno 1000 dai monaci benedettini di Cluny. Le prime case sorgono intorno all'abbazia e prendono il nome di Biforco, poich\u00e9 poste vicino all'incrocio dei torrenti Acquacheta, Rio Destro e Troncalosso. Pi\u00f9 a valle si aggiunsero i mulini ed un ospizio per accogliere i viandanti. A monte vennero realizzati un pecorile ed un caprile, di propriet\u00e0 del monastero, ed un vignale. La met\u00e0 del XIV secolo segna l'inizio della decadenza del monastero. Nel 1499 Papa Alessandro VI abolisce l'ordine benedettino nell'abbazia e vi introduce l'ordine di Vallombrosa, che rimarr\u00e0 fino al 1529, quando venne annessa al collegio di San Lorenzo in Firenze. Col secondo declino dell'abbazia di San Benedetto l'abitato divenne comune indipendente e si avvi\u00f2 un notevole sviluppo artigianale. Dal 1440 la Signoria di Firenze ne acquist\u00f2 la giurisdizione, prima con i Medici, poi coi Lorena. L'incuria del tempo causano intanto il crollo dell'abside e di parte della cappella sinistra. I lavori di restauro non la ricostruirono secondo le precedenti linee architettoniche ma la spostarono sulla destra, demolendo parte del chiostro.\nNel 1775 il comune di San Benedetto e quello di Portico si unirono per motivi economici ed amministrativi.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 52 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "29140", "revid": "439868", "url": "https://it.wikipedia.org/wiki?curid=29140", "title": "Rocca San Casciano", "text": "Rocca San Casciano (\"La R\u00f2ca\" o \"Roca San Casi\u00e2n\" in romagnolo) \u00e8 un comune italiano di abitanti della provincia di Forl\u00ec-Cesena in Emilia-Romagna. Fino al 1923 aveva fatto parte della provincia di Firenze.\nGeografia fisica.\nSi trova nella Valle del Montone, nell'Appennino forlivese. \u00c8 situato a 31\u00a0km da Forl\u00ec e a 27\u00a0km dal confine con la Toscana.\nStoria.\nUn documento del 1197 cita per la prima volta \"Rocca Sancti Cassiani in Casatico\", il che fa ritenere che all'epoca esistesse un castello. Nel 1230 il vescovo di Forlimpopoli raccomanda alcuni castelli di sua giurisdizione, tra i quali anche la \"rocca di San Casciano\", al comune di Faenza. Nel 1315 il castello di Rocca San Casciano \u00e8 soggetto ad Alighiero de' Calboli. Nel 1382 Francesco de' Calboli lascia il castello di Rocca San Casciano in eredit\u00e0 a Firenze. Nel 1412 si dota di propri statuti, nel 1424 viene conquistata dai Visconti che la affidano nel 1435 agli Ordelaffi. Riconquistata dai fiorentini nel 1436, nei secoli successivi Rocca San Casciano continu\u00f2 a far parte dei domini di Firenze. Quando nel 1923 Mussolini trasfer\u00ec una serie di comuni dalla Toscana alla Romagna Rocca San Casciano fu aggregata con tutto il suo circondario alla provincia di Forl\u00ec.\nMonumenti e luoghi d'interesse.\nPiazza Garibaldi, al centro del paese, di forma triangolare e circondata da bassi e caratteristici portici, \u00e8 dominata dalla Torre Civica o dell'Orologio, risalente alla fine del 1600. Nella nicchia ricavata sul fronte della Torre civica \u00e8 custodita una statua settecentesca in terracotta della Vergine Addolorata.\nSu via Cairoli si affaccia la chiesa di Santa Maria delle Lacrime, parrocchiale del paese, costruita sul finire del XVIII secolo.\nIl castello di Rocca San Casciano, chiamato \"Castellaccio\", si erge in posizione dominante rispetto all'abitato. Gli attuali ruderi \u00e8 quanto resta dell'antica rocca munita di mura, dopo i crolli avvenuti per il terremoto del 22 marzo 1661. \nNel 2019 sono rinvenute altre mura.\nA circa quattro chilometri dall'abitato di Rocca San Casciano, si trova l'abbazia di San Donnino in Soglio, eretta in epoca alto-medievale e documentata sin dal 1214.\nCultura.\nEventi e ricorrenze.\nFesta del fal\u00f2.\nLe origini della \"Festa del Fal\u00f2\", tipica festa del paese, sono un po' oscure: c'\u00e8 chi la fa risalire addirittura a riti pagani, celtici in modo particolare. Si dice che a Rocca San Casciano, fin dal XII secolo, venissero accesi fal\u00f2 lungo le rive del fiume Montone allo scopo di placare le acque evitando rovinose inondazioni. Su questa celebrazione pagana \u00e8 stata innestata, a partire dal 1700, la ricorrenza religiosa di San Giuseppe (19 marzo) e per molti anni questa \u00e8 stata la sola data in cui si \u00e8 svolta la festa. Tradizione voleva che nei cortili di ogni contrada venisse acceso un fal\u00f2 ed attorno ad esso si mangiasse, bevesse e danzasse. In epoca pi\u00f9 recente i fal\u00f2 sono tornati sulla riva del fiume, nella loro posizione originale, e da qui, nell'ultimo secolo, \u00e8 incominciata una sfida fra le quattro fazioni che rappresentano i principali rioni cittadini: \"Borgo di Sopra\", \"Borgo di Sant'Antonio\", \"Buginello\" e \"Mercato\". Di questi quattro rioni originari oggi ne restano solo due: il \"Borgo di Sopra\" ed il \"Mercato\".\nLo stendardo del Borgo di Sopra \u00e8 caratterizzato da un montone che carica, posto nella parte superiore, mentre sotto vi \u00e8 una scritta in dialetto romagnolo, \"Fat en l\u00e0\" (= \"Fatti in l\u00e0\")\nI due rioni si sfidano costruendo sulle due rive del fiume Montone che attraversa l'abitato nel cuore del paese due enormi pagliai fatti di ginestre e aghi di pino che assumono due forme differenti quasi a ricordare le due differenti radici culturali della citt\u00e0. Infatti il pagliaio del \"Borgo di Sopra\" assume una forma bombata come quelli vecchi che si facevano nelle campagne romagnole, mentre quello del \"Mercato\" \u00e8 di forma conica come quelli delle campagne toscane. Anche i colori delle due fazioni ricordano queste differenti origini, in quanto uno ha il rosso e blu, tipici dell'Emilia-Romagna, l'altra il bianco e rosso tipici della Toscana.\nLa festa comincia il sabato pomeriggio, prosegue con l'impagliatura dei due pagliai e culmina la sera quando tra le grida ed i cori di scherno dei sostenitori dei due rioni, i due pagliai vengono accesi contemporaneamente accompagnati dal suono delle campane. Anche se sono anni ormai che non vi \u00e8 pi\u00f9 una gara con trofeo, l'accensione pi\u00f9 rapida e meglio realizzata decreter\u00e0 il rione vincitore e sar\u00e0 ragione di discussione e beffe per tutto l'anno a seguire.\nMentre i pagliai bruciano, continua la disputa ed \u00e8 il momento dello spettacolo pirotecnico con fuochi d'artificio per il \"Borgo di Sopra\", e dei botti per il \"Mercato\", cio\u00e8 scariche di grossi petardi che vengono accesi contemporaneamente. Qui la sfida \u00e8 quella di aspettare che sia il rione avversario ad accendere per primo e tentare di coprire il suo rombo con il proprio.\nLa festa continua, dopo circa un'ora, quando i fal\u00f2 hanno ormai ridotto la loro combustione, con un confronto che si sposta nella piazza del paese dove iniziano le sfilate di carri in maschera: ogni rione ha all'incirca un'ora per dare libero sfogo alla propria fantasia su un tema scelto. Infatti ogni sfilata \u00e8 imperniata su un tema portante diverso di anno in anno e si ispira ora ad un paese o luogo geografico, ora a elementi particolari o di fantasia. Seguendo questo filo conduttore vengono realizzati due o tre grandi carri allegorici per rione, animati da decine di figuranti attorniati da altre decine di partecipanti facenti parte della sfilata che segue a piedi. Per allestire questi carri e confezionare i costumi (ognuno provvede in proprio) c'\u00e8 un lavoro di mesi, bruciato nell'entusiasmo di una sfilata che dura meno di un'ora. Appena un rione lascia la piazza \u00e8 pronto ad entrare l'altro, il tutto accompagnato da musica e luci.\n\u00c8 passata da molto mezzanotte quando i sostenitori si ritirano nel rione a festeggiare i successi della serata, mentre la piazza comincia a svuotarsi poco a poco. Il pomeriggio del giorno dopo, la domenica, la sfilata con i carri viene ripetuta per i pi\u00f9 piccini.\nLa ricorrenza di San Giuseppe venne probabilmente associata all'accensione dei fal\u00f2, nel corso del Settecento, per la presenza dei Frati minori conventuali in paese.\nLa festa non si \u00e8 svolta negli anni 1943, 1944 e 1945 a causa della seconda guerra mondiale, e negli anni 2020 e 2021 a causa del COVID-19\nNella cultura di massa.\nGiuseppe Mengozzi (1841-1920), poeta originario di Rocca, scrisse un'intera opera in versi latini, \"Thuscae Romandiolae Ceres. Carmen Georgicum\", ambientandola nella sua zona di origine. L'autore, emulo di Virgilio, illustr\u00f2 con colori vivacissimi l'agricoltura della collina e della montagna romagnola, alle medie altitudini fondata sul vino, sul gelso e la bachicoltura, pi\u00f9 in alto sulla pastorizia migrante. Coloritissimi i quadretti delle fiere periodiche, per i bozzoli, per i suini, per gli agnelli.\nIl poema fu pubblicato a Rocca San Casciano nel 1888 da Federico Cappelli, padre di Licinio Cappelli con la traduzione italiana a fronte, in belle ottave, con il titolo \"La Cerere della Romagna toscana\".\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "29141", "revid": "322321", "url": "https://it.wikipedia.org/wiki?curid=29141", "title": "Roncofreddo", "text": "Roncofreddo (\"Runfr\u00e8d\" in romagnolo) \u00e8 un comune italiano di abitanti della provincia di Forl\u00ec-Cesena in Emilia-Romagna. Si trova a circa 40\u00a0km dal capoluogo, Forl\u00ec, ed a circa 18\u00a0km da Cesena.\nStoria.\nRicordato nel codice Bavaro (sec. VIII), munito di castello nel sec. X, appartenne alla mensa vescovile di Rimini. Passato per via matrimoniale ai Malatesta di Verucchio, poi ai Malatesta di Cesena (1429), torn\u00f2 nel 1465 alla Chiesa, che lo concesse agli Zampeschi di Forl\u00ec (1477). Nel 1558 venne conquistato da Giacomo Malatesta di Montecodruzzo, che dieci anni pi\u00f9 tardi ne ottenne l'investitura. Nel 1659 fu ceduto ai conti Spada di Bologna. Il capoluogo ha subito ingenti danni durante il secondo conflitto mondiale, rimangono alcuni resti della rocca, della torre, della porta civica e le antiche fontane malatestiane.\nGeografia fisica.\nRoncofreddo \u00e8 situato su un colle a cavallo tra le vallate della Rigossa e del Rubicone, a 17 km a sud-est di Cesena. Il comune si estende in territorio collinare a un'altitudine di 314 m s.l.m. Confina con i comuni di Borghi, Cesena, Longiano, Mercato Saraceno, Montiano, Sogliano al Rubicone\nCultura.\nBiblioteche.\nBiblioteca comunale F.lli Carnacini\nEventi.\nPiccola Fiera d'Autunno: fiera enogastronomica con eventi culturali (fine novembre) \nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 338 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nGeografia antropica.\nFrazioni.\nArdiano, Castiglione, Cento, Ciola Araldi, Diolaguardia, Felloniche, Gualdo, Monteaguzzo, Montecodruzzo, Monte delle Forche, Monteleone, Musano, Oriola, Santa Paola, Sorrivoli, Villa Venti\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "29142", "revid": "124673497", "url": "https://it.wikipedia.org/wiki?curid=29142", "title": "San Mauro Pascoli", "text": "San Mauro Pascoli (\"San Mevar\" in romagnolo, fino al 1932 \"San Mauro di Romagna\") \u00e8 un comune italiano di abitanti della provincia di Forl\u00ec-Cesena, situato a circa 40 chilometri ad est del capoluogo, Forl\u00ec, e a 18\u00a0km da Cesena.\nGeografia fisica.\nTerritorio.\nIl centro del paese dista circa 7,5\u00a0km dal mare, a met\u00e0 strada tra la costa e le colline dell'entroterra, e si trova a 21 m s.l.m. Il territorio \u00e8 interamente pianeggiante, ed \u00e8 delimitato per la maggior parte dai confini del comune di Savignano sul Rubicone, al quale lascia libera una sottile striscia di terreno in direzione est-nord-est (Savignano a Mare), fino alla piccola frazione di San Mauro Mare, risultando compreso fra i fiumi Rubicone (lato nord-ovest) e Uso (lato sud-est). Su quest'ultimo si trova il piccolo lago Pascoli. \u00c8 attraversato dal Rio Salto, torrente che raccoglie le acque meteoriche dei comuni di Savignano sul Rubicone e di San Mauro Pascoli immettendosi poi nel fiume Uso.\nClima.\nIl clima \u00e8 lievemente mitigato dal mare con temperature che in estate raramente superano i 35\u00b0: gli inverni sono miti.\nStoria.\nL'abitato \u00e8 nominato per la prima volta in un documento del 1191 come \"Fundum Sancti Mauri\". Nel XII secolo vi si trovava una chiesa dedicata a San Mauro, vescovo di Cesena. Appartenne al territorio di Savignano sul Rubicone.\nNel 1247 la riminese Concordia De' Particitadi va in sposa a Novello Malatesta da Verucchio portando in dote numerosi castelli, fra cui quelli di San Mauro e di Gioved\u00eca. Nei documenti successivi le due localit\u00e0 sono citate sia come residenze fortificate che come villaggi rurali. Nel 1398 Galeotto di Giovanni Malatesta governa su San Mauro \"con tutti i suoi abitanti ed il fortilizio fatto erigere da suo padre nel 1361\". La signoria dei Malatesta dura fino a quando Sigismondo Pandolfo, nel 1443, stabilisce che \"il fortilizio di San Mauro e di Gioved\u00eca\", contesi tra i diversi parenti, siano assegnati a Gottifredo d'Iseo, suo fidato uomo d'arme. \nNel XV secolo San Mauro ottenne dai Malatesta gli statuti comunali.\nPapa Paolo II lo concesse in feudo agli Zampeschi. Fu in seguito in possesso di altre famiglie e pass\u00f2 nel 1590 tra i domini pontifici della Camera apostolica. Alla fine del XVII secolo fu nuovamente aggregato a Savignano e nel XVIII secolo vi venne fondata una tenuta agricola dei principi Torlonia.\nDivenne comune autonomo nel 1827 e nel 1932 assunse il nome attuale in onore di Giovanni Pascoli, che vi era nato nel 1855. Fu quasi completamente distrutto durante la seconda guerra mondiale.\nSimboli.\nLo stemma \u00e8 il gonfalone sono stati concessi con l'apposito Decreto del Presidente della Repubblica datato al 25 agosto 1953.\nSociet\u00e0.\nEvoluzione demografica.\nIl comune, a partire dal 2000, \u00e8 in crescita demografica; infatti le nascite, fino al 2017, hanno sempre superato costantemente il centinaio. Non accadeva dal 1977, quando i nati furono 101.\nSecondo dati aggiornati al 2019, il comune conta un totale di 1555 residenti stranieri in particolare:\nMonumenti e luoghi d'interesse.\nCasa Pascoli.\nA poca distanza dalla centrale piazza Mazzini si trova la casa del poeta Giovanni Pascoli, dove egli nacque il 31 dicembre 1855 e dove trascorse l'infanzia. Monumento nazionale dal 1924, fu danneggiata durante la seconda guerra mondiale e solo l'originaria cucina rest\u00f2 intatta. Una lapide riporta alcuni versi tratti dalla poesia di Pascoli \"Casa mia\" (\"M'era la casa avanti / tacita al vespro puro / tutta fiorita al muro / di rose rampicanti\").\nLa casa ospita il \"Museo Casa Pascoli\", che custodisce oggetti appartenuti alla madre del poeta, la sua culla, i mobili dello studio di Bologna e documenti come quasi tutte le prime edizioni delle opere pascoliane, dediche, fotografie e i carteggi del Fondo Murari (lettere autografe conservate dalla sorella Ida e la corrispondenza con l'amico sammaurese Paolo Guidi. Il giardino della casa \u00e8 stato allestito con un percorso botanico-poetico, con versi pascoliani che ricordano le piante presenti anche durante la sua fanciullezza. Il museo \u00e8 gestito dal comune e dalla Soprintendenza per i beni architettonici e per il paesaggio di Ravenna, in collaborazione con l'Accademia Pascoliana e con la fondazione \"Domus Pascoli\", e svolge attivit\u00e0 di promozione culturale, ricerca, recupero e conservazione del patrimonio pascoliano.\nMausoleo della Famiglia Pascoli.\nIl mausoleo della Famiglia Pascoli si trova nel cimitero del paese. Nel mausoleo sono sepolti i componenti della famiglia Pascoli, ma non il poeta, n\u00e9 le sorelle Ida e Mari\u00f9, che riposano a Castelvecchio Pascoli, frazione del comune di Barga.\nLa Torre.\nLa tenuta dei principi Torlonia comprende una villa del 1780, chiamata \"Torre di Gioved\u00eca\" o pi\u00f9 semplicemente \"La Torre\". Il complesso comprende oltre ad un edificio principale, una cappella, l'edificio destinato ad abitazione del fattore della tenuta, oggi trasformato in ristorante e, ad alcune centinaia di metri dalla residenza signorile, alcune case coloniche tuttora abitate. Il cortile interno dell'edificio principale, recentemente ristrutturato, viene utilizzato per ospitare rappresentazioni teatrali ed eventi culturali.\nFornaci Romane.\nNei pressi della Villa Torlonia sono state rinvenute durante gli scavi per la costruzione del Canale Emiliano Romagnolo alcune fornaci romane, utilizzate per la fabbricazione di laterizi. Gli impianti sono di notevoli dimensioni e presentano una parte inferiore dove bruciava il combustibile e una parte superiore dove si disponevano i mattoni da cuocere.\nCappella della Madonna dell'Acqua.\nLa piccola chiesa della Madonna dell'Acqua fu costruita nel 1616 per conto del Vicario Vescovo di Rimini e successivamente ricostruita a seguito dei danneggiamenti causati dai bombardamenti durante la seconda guerra mondiale. Si trova nel centro del paese all'incrocio di tre strade (Via G. Pascoli, Via Rio Salto e Via G. Tognacci) e confina con il giardino di Casa Pascoli. Oggi ospita due lapidi dedicati ai Caduti di San Mauro Pascoli.\nI due fronti della chiesetta sulla strada presentano una partitura simile, ricca di elementi architettonici e decorativi. All'interno la chiesa \u00e8 ad unica navata con l'abside coperta da volta a botte.\nGiovanni Pascoli am\u00f2 molto questo piccolo edificio, che consol\u00f2 il dolore di sua madre. Cos\u00ec scrisse agli amici sammauresi nel maggio 1897:\"...e l'ospite saluter\u00e0 commosso il mio mondo ideale che ha per confini il Luso e il Rio Salto e per centro la chiesuola della Madonna dell'Acqua e il camposanto fosco di cipressi...\".\nEx Oratorio San Sebastiano.\nL'oratorio risale alla seconda met\u00e0 del XVIII secolo e si trova nel centro del paese di fronte al Palazzo Municipale. In origine svolgeva funzioni di chiesetta-oratorio per il vicino convento delle Orsoline (oggi parte della residenza municipale), mentre oggi viene utilizzato come sede espositiva.\nCasa natale di padre Agostino Antonio Giorgi.\nLa casa natale sita nella piazza omonima a lui dedicata non \u00e8 visitabile, perch\u00e9 abbattuta e riconvertita ad esercizi commerciali ed abitativi\nCultura.\nBiblioteca.\nLa biblioteca \u00e8 nata all'inizio degli anni Settanta del Novecento come centro di lettura, dispone di circa 14000 volumi a scaffale aperto, di cui 3000 nella sezione ragazzi e 1700 nella sezione grandi opere, e di una sezione di riviste e quotidiani. \u00c8 dotata anche di un piccolo archivio fotografico di immagini del paese e della sua frazione balneare.\nEventi.\nFesta di San Cono.\nIniziativa religiosa in ricordo di San Cono da Teggiano importato dalla comunit\u00e0 salernitana residente da tempo a San Mauro Pascoli. Si svolge la prima domenica di giugno.\nFiera dei Faroccoli o \"fiera di Faroqual\".\nRipristinata nel 2006 con bancarelle, stand gastronomici e attrazioni varie. Si svolgeva la settimana prima di Pasqua di ogni anno. Soppressa nel 2010, per lasciar spazio nel 2011 ad un nuovo evento Produmo DI..VINO. I \"Faroqual\", nel dialetto locale, stanno ad indicare le pannocchie non ancora mature della pianta del mais. Il termine \u00e8 riferito ai giovani che si incontravano per ballare e socializzare in tale ricorrenza.\nFesta di Carnevale.\nOrganizzata dalla parrocchia di San Mauro Vescovo, con sfilate di carri e di gruppi in maschera e una lotteria, il cui ricavato andr\u00e0 in beneficenza (due domeniche prima del Mercoled\u00ec delle Ceneri, in caso di maltempo, la domenica prima delle Ceneri) giunge nel 2014 alla 28\u00aa edizione\nFesta de bag\u00f2in ma la tora.\nFesta all'insegna della tradizione romagnola con prodotti e piatti tipici a base di carne di maiale. Si svolge nel fine settimana della seconda o terza settimana di gennaio presso la Torre.\nFesta della conchiglia.\nIl primo fine settimana di luglio presso la frazione di San Mauro Mare.\nFesta della Madonna dell'Alberazzo.\nSi svolge nella borgata Alberazzo la domenica successiva alla Pasqua (domenica In albis).\nPalio del ciabattino.\nIn occasione della festa della Beata Vergine Addolorata, nel terzo sabato e domenica di settembre, con gare sportive e giochi. San Mauro Pascoli, dal 1984, \u00e8 suddivisa in 12 rioni, che ogni anno partecipano al palio: \"Centro\", \"San Cono\", \"Castello\", \"Casetti\", \"Alberazzo\", \"Cupa\", \"Bastia\", \"Rio Salto\", \"Villagrappa\", \"Cagnona\", \"Campo Sportivo\", \"Torre\" o \"Villa Torlonia\".\nDal 2016 tale avvenimento non viene pi\u00f9 festeggiato dato che dal 2012 negli anni a venire \u00e8 stata sempre pi\u00f9 scarsa la partecipazione dei cittadini.\nEsposizione di macchinari agricoli d'epoca.\nPresso la Torre la domenica pi\u00f9 vicina al 29 giugno. In tale occasione la trebbiatura viene eseguita con una trebbiatrice e trattori d'epoca, rievocando il suono della sirena, che ogni tenuta faceva suonare appoggiando il rullo di una sirena meccanica al volano di uno dei trattori in funzione, al raggiungimento di una prefissata quantit\u00e0 di tonnellate di grano.\nX agosto a Villa Torlonia.\nDal 2001, ogni anno, nella corte interna si svolge un \"processo\" con tanto di giuria, ascoltando prima le arringhe di accusa e difesa, a vari esponenti dell'Italia.\nEconomia.\nIl comune fa parte del distretto industriale della calzatura nell'area del Rubicone, con la presenza dei centri direzionali e delle strutture produttive di diverse marche importanti. Le fabbriche occupano una posizione fondamentale dal punto di vista occupazionale e culturale nel raggio di svariati chilometri.\nInoltre l'intero paese ospita numerosi piccoli laboratori artigianali a gestione familiare, ognuno specializzato nella lavorazione di una delle varie parti che compongono una calzatura. Un'altra attivit\u00e0 artigianale diffusa e rinomata \u00e8 la lavorazione del ferro battuto. Particolarmente sviluppato \u00e8 il comparto agricoltura: la fertilit\u00e0 del terreno e la collocazione pianeggiante ha attratto molte famiglie dalle vicine Marche e dalla Provincia di Salerno. Ancora oggi le due attivit\u00e0 economiche trainanti sono la produzione di calzature di alto pregio, e l'agricoltura. Si aggiunge l'attivit\u00e0 turistica estiva sul piccolo tratto di costa che rientra nel territorio comunale.\nInfrastrutture e trasporti.\nStrade.\nSan Mauro Pascoli \u00e8 attraversata dall'autostrada A14 ed \u00e8 raggiungibile dai caselli di Rimini Nord (6,5\u00a0km), dal casello Valle del Rubicone a Gatteo che dista circa 3\u00a0km e Cesena (20\u00a0km) e collegata dalla strada statale 9 Via Emilia, dalla strada statale 16 Adriatica (San Mauro Mare) e dalla strada provinciale 10.\nFerrovie.\nLa stazione ferroviaria pi\u00f9 vicina a San Mauro Pascoli \u00e8 quella di Savignano sul Rubicone () sulla linea ferroviaria che collega Bologna e Rimini. La frazione di San Mauro Mare, invece, \u00e8 attraversata dalla linea ferroviaria che collega Rimini a Ravenna. Le stazioni pi\u00f9 vicine sono quelle di Bellaria-Igea Marina () e Gatteo a Mare ().\nMobilit\u00e0 urbana.\nSan Mauro Pascoli \u00e8 servita dal trasporto pubblico delle Autolinee ATR e dalle Autolinee AM Rimini (Agenzia Mobilit\u00e0 provincia di Rimini).\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "29145", "revid": "116944", "url": "https://it.wikipedia.org/wiki?curid=29145", "title": "Alvito (Italia)", "text": "Alvito \u00e8 un comune italiano di abitanti della provincia di Frosinone nel Lazio al confine con l'Abruzzo.\nSituato nella valle di Comino, fa parte del parco nazionale d'Abruzzo, Lazio e Molise e della comunit\u00e0 montana Valle di Comino. Ha il titolo di citt\u00e0, in virt\u00f9 sia del regio dispaccio del 1739 di Carlo VI sia del regio diploma del 1744 di Carlo III, come confermato con decreto del presidente della Repubblica Italiana del 4 giugno 1987.\nGeografia fisica.\nTerritorio.\nIl paese si sviluppa a mezza costa del versante meridionale del Monte Morrone (738 m), in posizione dominante sulla sottostante Valle di Comino. Il territorio comunale si presenta prevalentemente montuoso, con la valle che separa gli ultimi rilievi appennici dai rilievi collinari meridionali di Molito.\nI rilievi pi\u00f9 elevati presenti nel territorio comunale sono la \"Serra dei Re\" (1808 m) e il Monte Trani (1.752,7m), entrambi al confine con l'Abruzzo e all'interno del territorio del parco nazionale.\nClima.\nClassificazione climatica: zona D, 1965 GG\nAgosto \u00e8 il mese pi\u00f9 caldo dell'anno con una temperatura media di 22.1\u00a0\u00b0C. Il mese di gennaio presenta invece una temperatura media di 4.7\u00a0\u00b0C., che configura la temperatura media pi\u00f9 bassa rispetto a tutto l'anno.\nStoria.\nEt\u00e0 medievale.\nLe prime testimonianze della presenza di un paese (\"Civitas Sancti Urbani\") risalgono al 967, mentre la fondazione del primo nucleo insediativo di \"Alvito\", il cui nome sembra derivare da \"mons Albetum\" (monte Albeto), posto alle sue basi, rimonta all'anno 1096.\nNei secoli successivi lo sviluppo demografico ed economico della zona superiore della citt\u00e0 (l'attuale frazione Castello) port\u00f2 alla nascita di altri centri delle vicinanze, tuttora esistenti. Nel corso del XIII secolo la signoria di Alvito pass\u00f2 sotto il dominio della potente famiglia dei conti d'Aquino, e dalla fine del Trecento venne posta sotto il governo della famiglia Cantelmo, trasformandosi all'inizio del XV secolo in Contea. A Restaino Cantelmo si deve, nel 1350 la ricostruzione del castello, distrutto nell'anno precedente dal terremoto dell'Appennino.\nEt\u00e0 moderna.\nNel corso del Cinquecento, dopo essere passata al condottiero Pietro Navarro, la Contea di Alvito entr\u00f2 nel dominio della famiglia Folch de Cardona, in particolare di Raimondo, vicer\u00e9 di Napoli, e dei suoi figli Ferrante e Antonio. Con questi ultimi, tuttavia, attravers\u00f2 un periodo di generale degrado. Dal 1595 Alvito e buona parte della Valle di Comino diventano feudo della famiglia Gallio, originaria di Cernobbio, che regger\u00e0 le sorti del ducato sino alla fine del XVIII secolo. I Gallio abbellisco il paese, ad esempio costruendo il palazzo ducale (Palazzo Gallio) e aprendo, nel 1666, Via Gallia (oggi Corso Gallio), la strada principale, e ne vivacizzano la vita culturale. L'epopea di questa dinastia e la storia del feudo fino ai primordi dell'et\u00e0 barocca si riflesse anche nella letteratura, con la pubblicazione della \"Descrittione del Ducato di Alvito\", opera del 1633 attribuita allo scrittore immaginario Giovanni Paolo Mattia Castrucci, voluta dai Gallio e ristampata con lezioni diverse nel 1686 e nel 1863.\nEt\u00e0 contemporanea.\nNel corso del XIX secolo, la cittadina registra, in linea con la storia europea, la crescita della borghesia e la modificazione del tessuto urbanistico. Da un lato vede la costruzione di edifici signorili sul corso principale (come ad esempio i palazzi Graziani e Sipari eretti, rispettivamente, nel 1841 e nel 1858), che decretano la spinta economico-sociale nella parte \"bassa\" del centro, dall'altro vi \u00e8 l'acquisizione dei segni di una vita civile propri dello spirito borghese, con la costruzione di nuove arterie stradali (in particolare il collegamento Alvito-Castello, terminato nel 1914) e l'istituzione di servizi primari (Ospedale, Pretura, Liceo, Scuola d'agricoltura).\nNella seconda met\u00e0 dell'Ottocento, si registra in Alvito e in tutta la Valle di Comino un'impennata dell'economia, fondata prevalentemente sull'agricoltura, ma anche, accanto allo stagionale migrazione di buona parte della popolazione bracciantile nella campagna romana, i primi fenomeni di emigrazione. In particolare, i flussi migratori sono registrati, alla fine del XIX secolo, sia verso l'Europa balcanica, in particolare Turchia e Bulgaria, sia verso le Americhe, con destinazioni principali Brasile e Stati Uniti. Nello stesso periodo, si verificano anche episodi di tratte minorali verso l'Europa continentale, e in particolare in Francia, dove molti bambini alvitani vengono portati a lavorare nelle vetrerie. Dall'inizio del Novecento i flussi interessano, prevalentemente, gli Stati Uniti d'America.\nNel 1919, su iniziativa di Vincenzo Mazzenga, vi fu istituita la prima colonia agricola di Terra di Lavoro, per gli orfani dei contadini periti nella prima guerra mondiale, che rimase attiva sino alla met\u00e0 degli anni trenta. Durante la seconda guerra mondiale, nonostante la vicinanza con il fronte di Cassino e la presenza di un comando tedesco, Alvito fu risparmiata dagli attacchi aerei. Tuttavia, presso la localit\u00e0 Fontanelle fu giustiziato l'11 maggio 1944 il partigiano abruzzese Giuseppe Testa, decorato della medaglia d'oro al valor militare alla memoria.\nNel corso del Novecento, il centro cominese \u00e8 stato pi\u00f9 volte colpito da eventi sismici, i principali dei quali registratisi nel 1901, nel 1915 e nel 1984, che comunque non ne hanno intaccato il patrimonio storico-artistico. A causa della mai cessata emigrazione, indotta prevalentemente dall'assenza di lavoro, cos\u00ec come avviene in altre piccole realt\u00e0 meridionali, e nonostante il territorio ricada nel parco nazionale d'Abruzzo, Lazio e Molise, Alvito subisce da tempo un costante spopolamento.\nMonumenti e luoghi d'interesse.\nArchitetture civili.\nLa Valle.\nDal basso verso l'alto (dalla Valle al Castello), si hanno numerosi esempi di architetture civili, che risalgono al periodo dal Seicento all'Ottocento. Tranne il caso di Palazzo Elvino (XVI sec.), la pi\u00f9 antica fra le dimore private, che si trova nel rione detto \"Ospedale\", gli altri palazzi d'interesse storico-artistico si trovano concentrati nelle due arterie stradali principali del paese, Corso Gallio e Corso Silvio Castrucci. In particolare, lungo il primo corso, si susseguono i seguenti palazzi:\nLungo il secondo corso, che rappresenta anche la strada che dal centro porta al Castello, o prospiciente ad essa, si trovano nell'ordine:\nSociet\u00e0.\nReligione.\nLa popolazione professa per la maggior parte la religione cattolica nell'ambito della diocesi di Sora-Cassino-Aquino-Pontecorvo\nEconomia.\nLe principali attivit\u00e0 economiche sono legate all'agricoltura, ormai in declino, se si esclude un rinnovato interesse legato alla viticoltura, con la produzione di alcuni vini regolamentati dal disciplinare Atina DOC, e all'artigianato locale. Alvito \u00e8 anche nota per la produzione di speciali torroni di pasta di mandorle ricoperti di cioccolato fondente. \u00c8 una tradizione che risale alla fine del XVIII secolo e che ne ha permesso il riconoscimento, da parte del Ministero delle politiche agricole alimentari e forestali, tra i prodotti agroalimentari tradizionali laziali.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 146 imprese operanti nel territorio comunale, che rappresentavano lo 0,43% del totale provinciale (33.605 imprese attive), hanno occupato 286 addetti, lo 0,27% del dato provinciale; in media, ogni impresa nel 2015 ha occupato poco meno di due persone.\nInfrastrutture e trasporti.\nStrade.\nAlvito \u00e8 collegato alla Strada statale 749 Sora-Cassino tramite la strada provinciale 106 e la \"via Stradone\".\nImportanti anche la strada provinciale SP226, che raggiunge le frazioni di Sant'Onofrio e Val di Rio, fino alla confluenza con la SS666, che collega Sora a Pescasseroli, portando nel cuore del parco nazionale d'Abruzzo, Lazio e Molise, nonch\u00e9 la SP237.\nAeroporti.\nNella piana di Alvito \u00e8 presente l'aviosuperifice denominata \"Amici del Volo\".\nAmministrazione.\nNel 1927 passa dalla provincia di Caserta a quella di Frosinone."}
{"id": "29147", "revid": "1702319", "url": "https://it.wikipedia.org/wiki?curid=29147", "title": "Esine", "text": "Esine (\"\u00c9den\" in dialetto camuno) \u00e8 un comune italiano di abitanti, della Val Camonica, provincia di Brescia in Lombardia.\nGeografia fisica e antropica.\nTerritorio e frazioni.\nIl comune di Esine sorge nella bassa Valle Camonica, pi\u00f9 precisamente all'imbocco della Valgrigna: si sviluppa in larga parte intorno al punto di confluenza tra l'omonimo torrente e il fiume Oglio, e dista 63 km dal capoluogo provinciale.\nDensamente antropizzato nella parte fondovalliva, conta anche una vasta componente montuosa che - pur sostanzialmente spopolata - contribuisce a collocarlo tra i comuni pi\u00f9 estesi della zona.\nIl capoluogo comunale risulta affiancato da tre frazioni: alle storiche e popolose Sacca e Plemo, ubicate nel quadrante meridionale dell'abitato, si sono poi aggiunti i piccoli Librin\u00ec, elevati al rango di frazione solo di recente e posti a loro volta a levante del borgo principale.\nIdrografia.\nLa parte pianeggiante del Comune \u00e8 interamente segnata dal corso del fiume Oglio, che la percorre da nord a sud, per poi ricevere l'apporto della Grigna, suo affluente di sinistra.\nOltre a Oglio e Grigna, il territorio di Esine comprende diversi altri corsi d'acqua, provenienti per lo pi\u00f9 dai monti posti sul lato orientale: su tutti il Resio, anch'esso affluente dell'Oglio, e il torrente della \"Valle dell'Inferno\", che all'altezza della Sacca confluisce a sua volta proprio nel Resio. Altri torrenti degni di nota sono quelli che solcano le omonime vallate montuose: \"Val Cavena\", \"Valle del Cul\", \"Val Pel\u00f9\", \"Val Fredda\" e \"Val Poma\", alcuni dei quali vedono utilizzate le proprie acque per la produzione di energia idroelettrica.\n\u00c8 presente anche un canale artificiale, il Vaso Re, scavato nel Medioevo per alimentare i tanti opifici e mulini disseminati lungo l'intera Val Grigna, e oggi parzialmente interrato.\nOrografia e fenomeni carsici.\nDal punto di vista orografico, la parte orientale del comune \u00e8 occupata da numerosi rilievi facenti capo alla Catena Bresciana Occidentale, massiccio montuoso appartenente a sua volta alle Prealpi Bresciane: cime principali sono la \"Colma di San Glisente\", posta al confine con Berzo Inferiore a un'altitudine di 2161 metri, il \"Monte Rosello\", il \"Monte Fra\" e il \"Monte Stabil Fiorito\", con quest'ultimo a fungere da confine naturale tra Val Camonica e Val Trompia. Altri rilievi meritevoli di attenzione sono \"La Cupola\", ubicata tra la Sacca e Montecchio, il \"Dosso delle Plagne\", e due caratteristiche formazioni geologiche poste all'altezza di Plemo: il \"Corno dell'Orsel\u00f9\" e il \"Dosso della Regina\".\nVi \u00e8 infine un colle morenico di 425 metri d'altezza, denominato \"Bardisone\", che risulta totalmente estraneo alle Prealpi Bresciane, occupando infatti la piana di fondovalle al confine tra Esine, Berzo Inferiore e Cividate Camuno, e che si staglia netto dietro al locale nosocomio. \nA partire da met\u00e0 Ottocento inizi\u00f2 a manifestarsi un peculiare fenomeno di carsismo, consistente nella formazione di alcuni baratri poi riempiti dall'acqua, chiamati \"laghetti\" e a lungo oggetto di studio da parte di numerosi geologi. Il fenomeno era causato da un processo di dissoluzione chimica delle rocce di Dolomia componenti il basamento vallivo; a tutt'oggi risulta per\u00f2 quasi esaurito, permanendo nel solo laghetto delle \"Cilicele\", che oltre a essere il pi\u00f9 esteso fu anche il primo in ordine cronologico a formarsi. \nInfrastrutture e trasporti.\nL'abitato \u00e8 percorso sull'asse longitudinale dalla SS 42 del Tonale e della Mendola, strada a scorrimento veloce che talvolta viene impropriamente definita come \"superstrada della Val Camonica\"; il territorio comunale \u00e8 inoltre servito dalla Stazione di Cogno-Esine, afferente alla linea ferroviaria Brescia-Iseo-Edolo e posta al confine con il comune di Piancogno.\nStoria.\nIl nome di Esine compare la prima volta nel 979 (o 994 - la datazione \u00e8 controversa) in una donazione effettuata da Gisalberto da Esine. Nel XII secolo vi \u00e8 un'aspra vertenza con i vicini di Borno a causa di una palizzata costruita sul fiume Oglio, che a causa dell'abusiva costruzione aveva mutato corso. Vi fu anche una rissa che port\u00f2 alla morte di undici persone. Nell'ottobre 1168 venne emessa una pacificazione in Montecchio che port\u00f2 alla distruzione della staccionata.\nNel 1287 Manfredo Beccagutti acquistava a ripetizione le terre di Esine e Plemo, venendo poi investita del diritto di decima da parte del vescovo di Brescia.\nIl 14 ottobre 1336 il vescovo di Brescia Jacopo de Atti investe iure feudi dei diritti di decima nei territori di Cerveno, Ono e Cricolo, Esine e Paisco Oprandino Codaferri da Cemmo .\nVerso la fine del XIV secolo Marchesio figlio di Ziliolo Federici, del castello di Gorzone, acquistano terreni in Esine.\nTra il 1545 ed il 1549 Esine ed Erbanno si contendono il bosco delle Toroselle.\nNel 1577 viene fondato un monte di piet\u00e0.\nNumerose inondazioni (sia della Grigna che dell'Oglio) si verificarono ne 1544, 1614, 1615, 1629, 1644 e il 7 luglio 1634 con la morte di 140 persone.\nNel 1836 viene eretto un ponte in legno sull'Oglio, dove prima \"si transitava sopra una barchetta\", che nel 1870 venne abbattuto e ricostruito in muratura, e dedicato al re Vittorio Emanuele II.\nA partire dagli anni '20, e pi\u00f9 avanti durante la Resistenza, la comunit\u00e0 esinese si \u00e8 distinta per la propria ferma opposizione sia contro il Regime Fascista che, in seguito, contro l'Occupazione nazista dell'Italia: a tal proposito va segnalato l'eccidio dei tre fratelli antifascisti Lorenzo, Bortolo e Giovanni Gimitelli, avvenuto a Pasqua del 1931; altra figura importante fu quella del partigiano Tani Bonettini, tra i protagonisti locali della lotta partigiana dopo l'Armistizio dell'8 settembre 1943, e in seguito molto attivo come divulgatore storico dei fatti.\nNel marzo del 1989, i comuni di Esine e di Civitanova Marche ufficializzarono il proprio gemellaggio istituzionale, sulla scorta di quello siglato dalle rispettive sezioni AVIS gi\u00e0 nel 1971.\nIl 7 dicembre del 1992 venne aperto il nuovo Ospedale di Vallecamonica, edificato nella piana a sudovest del Bardisone per sostituire i due nosocomi di Breno e Darfo.\nFeudatari locali.\nFamiglie che hanno ottenuto l'infeudazione vescovile dell'abitato:\nMonumenti e luoghi d'interesse.\nArchitetture religiose.\nA Esine sono presenti i seguenti edifici religiosi:\nTradizioni e folclore.\nGli sc\u00fct\u00fcm sono nei dialetti camuni dei soprannomi o nomignoli, a volte personali, altre indicanti tratti caratteristici di una comunit\u00e0. Quello che contraddistingue gli abitanti di Esine \u00e8 \"Maia m\u00fcle\"."}
{"id": "29148", "revid": "125941960", "url": "https://it.wikipedia.org/wiki?curid=29148", "title": "Sogliano al Rubicone", "text": "Sogliano al Rubicone (\"Suj\u00e9n\" in romagnolo) \u00e8 un comune italiano di abitanti della provincia di Forl\u00ec-Cesena.\nStoria.\nIl toponimo originario del paese pare derivare da quello del \"Fundus Solliani\", nome originario del territorio su cui sorge l'abitato.. \nNel periodo medioevale Sogliano fu castello dei Malatesta di Rimini, sul quale esercitarono il loro dominio pi\u00f9 duraturo. Infatti i Malatesta governarono il territorio soglianese sino al 1640, anno in cui pass\u00f2 allo Stato Pontificio. Il castello malatestiano, che sorgeva anticamente nel punto pi\u00f9 alto del paese, venne definitivamente distrutto nel corso del XIX secolo per delibera del consiglio comunale, che realizz\u00f2 in tale luogo un'ampia piazza al fine di favorire l'importante funzione di mercato agricolo assunto dalla cittadina.\nNei primi anni del XX secolo studiarono, e soggiornarono, nel locale convento delle Agostiniane le sorelle del poeta Giovanni Pascoli, il quale fu profondamente legato al luogo e ad esso dedic\u00f2 diverse poesie.\nNegli anni dal 1950 al 1970 la cittadina visse un periodo di forte spopolamento a seguito del notevole sviluppo economico della pianura, e la sua popolazione si ridusse di due terzi nel breve periodo di vent'anni. Dagli anni ottanta ha conosciuto una ripresa economica legata al rilancio della produzione del formaggio di fossa (che in realt\u00e0 non \u00e8 mai cessata fin dal periodo malatestiano), prodotto tipico del luogo.\nMonumenti e luoghi d'interesse.\nArchitetture religiose.\nChiesa di San Lorenzo.\n\u00c8 la chiesa principale e da essa dipendono tutte le altre chiese del comune eccetto San Biagio di Rontagnano, che \u00e8 l'unica che appartiene alla Diocesi di Cesena-Sarsina. La chiesa spicca visivamente su tutto il paese e nelle vallate vicine anche grazie al suo campanile che \u00e8 una delle due torri della cittadina. Sotto la chiesa ci sono le ossa dei reali di Malatesta che erano stati trasferiti da sotto terra.\nChiesa del Suffragio.\nSi trova in piazza Mazzini accanto alla torre civica. I lavori di costruzione iniziarono il 26 aprile 1671 per l'iniziativa della Compagnia del Suffragio e venne aperta al culto il 22 maggio 1679. L'esterno \u00e8 molto semplice e in laterizio. La facciata \u00e8 in mattoni, sopra al portale si trovano due finestre, rispettivamente ai lati della facciata, e il tutto si conclude con un elegante timpano anch'esso in mattoni. L'interno \u00e8 ad unica navata con due cappelle laterali, probabilmente aggiunte alla costruzione originaria agli inizi del XVIII secolo. Ha un ingresso a bussola, ancora originale in legno, cos\u00ec come la balaustra dell'organo. Al suo interno sono custodite le opere d'arte pi\u00f9 importanti di Sogliano:\nMonastero di Santa Maria della Vita.\nSorge di fronte alla chiesa della Madonna dello Spasimo nel centro storico.\nNel 1824, l'edificio che ora ospita il Monastero delle Carmelitane e l'annessa Chiesa dello Spasimo vennero donati al Convento delle Monache Agostiniane, quando il parroco Don Paolo Mariani venne a conoscenza che il convento delle monache di clausura di Roncofreddo sarebbe stato soppresso a breve e decise di adattare un edificio della parrocchia a ospitare le suore. Le Agostiniane vi rimasero fino ai primi anni novanta, quando furono sostituite dalle Carmelitane, che attualmente vi abitano.\nChiesa della Madonna dello Spasimo.\nRisale ai primi anni del XVI secolo ed \u00e8 l'unico edificio visitabile dal pubblico di tutto il monastero di Santa Maria della Vita: l'oratorio venne edificato secondo il volere di Ramberto Malatesta per la popolazione che viveva fuori dalle mura del castello. In origine era pi\u00f9 piccola e orientata diversamente: aveva l'abside in quella che \u00e8 la cappella di destra e la porta dove oggi \u00e8 situato l'altare maggiore. L'ampliamento avvenne dopo il 1824, quando venne donato al Convento delle Monache Agostiniane.\nChiesa di Santa Lucia.\nSorge in via della Resistenza, accanto al palazzo omonimo voluto dal notaio Sabattini. La facciata, in mattoni a vista, si presenta in stile gotico, con un rosone centrale delimitato da due lesene, sia a sinistra che a destra. La facciata termina con un frontone slanciato delimitato da due guglie. Al suo interno \u00e8 collocato un quadro raffigurante la martire Santa Lucia, realizzato probabilmente da Alessandro Guardassoni, a cui \u00e8 dedicata la piccola chiesa.\nOratorio di San Francesco di Paola.\nAnnesso a Palazzo Nardini, nel cuore di Piazza Garibaldi, \u00e8 un piccolo ma elegante edificio eretto nel 1748 per volont\u00e0 del conte Antonio Maria Marcosanti sul lato sinistro del suo palazzo. Venne realizzato seguendo le sobrie linee dello stile barocco settecentesco e venne arricchito all'interno con suppellettili preziose.\nChiesa di San Matteo (Savignano di Rigo).\nCome tante altre chiese della zona, fu inizialmente cappella del Castello e divenne parrocchiale tra la fine dell'Ottocento e l'inizio del Novecento. La chiesa attuale, fu costruita nel 1908 e i parroci vi hanno risieduto fino alla morte dell'ultimo nel 1985. La parrocchia \u00e8 l'ultima appartenente alla Diocesi di Rimini, ai confini con quelle di San Marino-Montefeltro e di Cesena-Sarsina.\nChiesa di San Pietro (Strigara).\nSituata nella frazione di Strigara, della parrocchia si hanno ricordi vaghi: una prima chiesa fu costruita sotto il castello, nella piana, dove risiedevano anche i cortigiani e i contadini. Poi probabilmente una frana si port\u00f2 via la chiesa e parte delle abitazioni. Cos\u00ec la cappella del castello risult\u00f2 anche chiesa parrocchiale. Conclusasi la storia del castello, la chiesa rimase e fu ampliata ed \u00e8 quella che si pu\u00f2 osservare ancora oggi. La popolazione per\u00f2 continu\u00f2 ad abitare e a fabbricare case nuove nella parte bassa, detta La Piana. Cos\u00ec, data la vetust\u00e0 della chiesa del castello e l'opportunit\u00e0 di una maggior vicinanza alla popolazione, nel 1953 il vescovo monsignor Antonio Bergamaschi della Diocesi di San Marino-Montefeltro, da cui la parrocchia dipendeva, fece erigere una nuova chiesetta, dedicata alla Sacra Famiglia, lasciando alla vecchia chiesa il titolo di San Pietro. Col passaggio alla diocesi di Rimini nel 1977 la parrocchia di Strigara fu soppressa e inglobata in quella di Sogliano al Rubicone.\nChiesa di San Paolo (San Paolo all'Uso).\nCostruita nel 1958 sostituisce la precedente chiesa parrocchiale situata nella frazione di San Paolo all'Uso. La costruzione, in stile moderno molto semplice, custodisce al suo interno un crocifisso ligneo realizzato da padre Agostino Venanzio Reali che abbellisce l'altare maggiore.\nChiesa di San Leonardo (Montetiffi).\nL'Abbazia \u00e8 costruita su uno sperone roccioso che domina la valle, nel cuore del Montefeltro. La struttura interamente in pietra concia ha una pianta a croce latina, con un'unica navata. Solo nel XVII secolo sono state costruite due cappelle laterali e una cantoria in legno per ospitare l'organo. L'abside fondata sulla roccia fa pensare a maestranze comacine. Edificata in pietra concia a met\u00e0 dell'XI secolo, \u00e8 uno dei pi\u00f9 importanti monumenti romanici in Romagna.\nDonata nel 1089 all'ordine benedettino dai capofamiglia del luogo, l'abbazia fu restaurata nel 1334 su ordine dell'abate Bartolo per assumere la funzione di protezione militare, viste le aspre lotte tra guelfi e ghibellini che attraversavano il Montefeltro. A testimonianza di ci\u00f2 vi \u00e8 un'epigrafe incisa sul muro interno, nella navata. Nel XV secolo l'Abbazia viene data in commenda ai Guidi di Bagno di Montebello, per poi passare all'altro ramo della famiglia, i conti Poppi, che la ressero fino a circa il 1800.\nAll'interno si possono ammirare dei residui di affreschi del XIV-XV secolo raffiguranti svariati santi, alcuni dei quali citati anche nell'epigrafe datata 1120 su un antico cippo d'altare, collocato nel transetto. L'altare maggiore presenta parti in legno dipinto e dorato e altre in scagliola dipinta principalmente in bianco e nero, con motivi vegetali e antropomorfi.\nScarsamente visibili, nel transetto alla base del campanile vi sono bassorilievi che ricordano il tema dell'arbor vitae. La torre campanaria \u00e8 collocata a lato della chiesa, dalla parte dello strapiombo, ed \u00e8 una costruzione massiccia ma slanciata. \u00c8 dotata di due ordini di monofore a tutto sesto, il pi\u00f9 alto dei quali \u00e8 di dimensioni maggiori, e appartiene alla cella campanaria. La campana che viene suonata tutt'oggi a mano da una famiglia del borgo \u00e8 risalente al XVII secolo, ed \u00e8 facilmente udibile in tutta la vallata.\nIl presbiterio mantiene una copertura a volta con abside, la restante parte della navata \u00e8 ora coperta a capriate, nonostante si vedano gli attacchi di arcature che fanno presumere la precedente totale copertura a botte. All'interno si trovano due confessionali in legno dell'Ottocento e tre quadri, due dei quali conservati in cornici barocche di legno intagliato e dorato. Uno di questi, raffigurante la vita di San Leonardo e dipinto nel 1861, \u00e8 di un pittore di Gatteo (FC).\nChiesa di San Paterniano.\nSan Paterniano di Massamanente venne fatta costruire nel 1635, anno in cui era parroco Don Pasquino Roselli di Secchiano Marecchia come informa una lapide nei pressi della sacrestia. L'edificio presenta una facciata molto semplice di pietre e mattoni a vista con un'unica finestra rettangolare sopra la porta d'ingresso principale: anticamente aveva anche un altro ingresso sul fianco sinistro, potendosi notare dall'esterno i resti di un antico ingresso alla chiesa. L'interno \u00e8 ancora ben curato con molti bei arredi e varie opere. Sia l'esterno, sia l'interno della chiesa, sono stati recentemente restaurati.\nChiesa di Santa Maria Riopetra.\nLa chiesa di Santa Maria Riopetra, con annessa casa parrocchiale, venne fatta erigere nel 1789 per volere del sacerdote don Giambattista Ricci. Nel 1905 don Giambattista Ceroni allung\u00f2 l'edificio donandogli l'attuale facciata con la scalinata di accesso e una bifora sopra al portone d'ingresso. Nel 1939 i parrocchiani e il parroco don Guido Nucci adornarono la chiesa con nuovi altari e con una nuova sagrestia. Al suo interno \u00e8 da ammirare un organo di stile tipicamente rurale, in legno dipinto, che risale al 1700 ed \u00e8 il pi\u00f9 antico in tutto il comune.\nChiesa di Santa Maria Assunta.\nRisalente al 1866 venne edificata in sostituzione all'antica chiesa che sorgeva nella vicinissima localit\u00e0 di Curto circa mille anni fa, andata distrutta a causa di una frana. Presenta una facciata semplice e lineare, con un portale d'ingresso molto semplice e di forma rettangolare al di sopra del quale si trova una finestra semicircolare terminante e con un frontone triangolare. All'interno si trova una tela raffigurante \"Maria Assunta in gloria con angeli\" realizzata nel 1886 da Nucci Sante, stesso pittore della Madonna della Cintura conservata all'interno della Chiesa della Madonna dello Spasimo.\nIl tempietto di San Donato originariamente era un oratorio annesso alla chiesa di Santa Maria Assunta (chiesa parrocchiale di Vignola), utilizzato anche come luogo di sepoltura. Sorge sul luogo di una cruenta battaglia della seconda guerra mondiale, tra tedeschi e inglesi, ed \u00e8 stato restaurato da pochissimo tempo. All'interno era conservata una tela anonima, poi scomparsa, che raffigurava la \"Madonna col Bambino\", \"san Sebastiano\" (santo Patrono della cittadina di Sogliano al Rubicone) e \"san Donato\" che teneva in mano il calice del miracolo. Della tela per\u00f2, \u00e8 rimasta un'immagine fotografica che ha permesso le realizzazione di un nuovo quadro che si trova nella chiesa.\nPieve di Santo Stefano in Murulo (Montegelli).\nLa fondazione originaria della pieve sembra risalire al VII-VIII secolo, ma non ne \u00e8 rimasta traccia. La chiesa attuale, in stile romanico, risale al XII secolo; nel tempo ha subito molti rifacimenti fra cui il pi\u00f9 importante riguarda l'orientamento dell'edificio. L'attuale facciata venne realizzata nel 1913, lo stesso anno in cui la navata venne allungata di due metri e venne capovolto l'orientamento della pieve: alcune ipotesi sostengono che l'inversione sia avvenuta prima del 1600. Pi\u00f9 avanti l'alzaia antistante fu sostituita dalla scalinata tutt'oggi presente sul sagrato della Pieve rendendola pi\u00f9 alta e maestosa.\nA fianco dell'edificio, sul lato mare, sorge il campanile che risale al XIX secolo. All'interno della pieve, sull'altare maggiore \u00e8 conservato il \"Martirio di Santo Stefano\" di Vincenzo Lasagni, tela che raffigura il santo che sta per cadere sotto il tiro di pietre lanciate dai suoi carnefici; il piccolo Saulo fa guardia ai vestiti e il Padre Eterno, innalzandosi in volo sulle nuvole, dona coraggio e vita al primo martire della chiesa. Sul lato sinistro della navata della pieve si trova il battistero con la vasca battesimale di pietra istriana che risale al XVI secolo. La vasca, larga e alta , \u00e8 stata lavorata a ruvido solo sul lato frontale, ove si trova uno stemma a bassorilievo inquadrato da uno scudo rivolto con la punta in basso, \u00e8 appoggiata su un cippo di muratura ed \u00e8 chiusa con un coperchio piramidale di legno antico.\nOratorio di Sant'Agnese (Montegelli).\nCostruito nel 1854 da Brunetti, poi passato alla famiglia Nucci, sorge nel paesino di Montegelli, non lontano dalla pieve di Santo Stefano in Murulo. La facciata \u00e8 molto semplice: presenta un portale d'ingresso sul quale \u00e8 un'incisione con la dedica della chiesetta alla santa; sopra questo portale si trova una bifora che permette l'illuminazione dell'edificio. La chiesetta ha un piccolo campanile a vela anch'esso bifora che richiama la finestra-bifora della facciata.\nChiesa di San Biagio (Rontagnano).\nLa chiesa parrocchiale di San Biagio di Rontagnano sorge sulla sommit\u00e0 del colle nel luogo in cui una volta si ergeva un antico castello, oggi ribattezzato col nome di \"Piazza Castello\": la costruzione \u00e8 databile alla prima met\u00e0 dell'Ottocento. Esternamente l'edificio appare molto semplice, l'unico motivo della facciata \u00e8 un finto rosone, mentre all'interno della chiesa sono conservati alcuni interessanti arredi provenienti dalla vecchia chiesa parrocchiale e dall'oratorio della Rocca; meritano particolare attenzione un inginocchiatoio ligneo del XV secolo, la pala d'altare e l'organo del XVIII secolo.\nDietro l'abside della chiesa sorge il campanile, nonch\u00e9 la torre civica, costruita intorno al XII secolo e annessa ad una parte di resti dell'antica fortificazione.\nChiesa della Nativit\u00e0 di Maria Santissima (Pietra dell'Uso).\n\u00c8 stata edificata sulla roccia di Pietra dell'Uso; non \u00e8 nota la data di costruzione ma si presume che sia di epoca medioevale. Eretta sui resti di una roccaforte e una torre di avvistamento, per anni di propriet\u00e0 della Curia, \u00e8 stata sconsacrata e venduta al comune di Sogliano affinch\u00e9 procedesse al restauro conservativo. Al momento non \u00e8 possibile visitare l'interno, con il campanile del XVII secolo.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 311 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nMusei.\nMuseo di Arte Povera.\nQuesto museo non raccoglie solo testimonianze storiche ma rappresenta per molti aspetti la vita reale di tempi ormai passati. \nFoglietti, figurine, santini che non solo sono un antico e ormai quasi inutilizzato mezzo di comunicazione, ma raccontano la storia di chi li ha utilizzati e che in queste \"carte povere\" ha raccontato anche un po' della propria vita. I pezzi raccolte sono nati per lo pi\u00f9 nella seconda met\u00e0 dell'Ottocento e, diversamente dai grandi dipinti delle cattedrali medioevali e rinascimentali che dovevano diffondere e indottrinare anche i ceti pi\u00f9 poveri, hanno avuto il compito di colpire l'occhio e la fantasia senza bisogno di educare.\nMuseo del Disco d'Epoca.\nRicostruisce, attraverso numerosi reperti, alcuni particolarmente preziosi e rari, la storia della registrazione sonora\nCucina.\nProdotto gastronomico caratteristico di Sogliano \u00e8 il formaggio di fossa, un particolare tipo di formaggio, di tipo vaccino o pecorino, stagionato in antiche fosse da grano sotterranee, antiche di secoli, nelle quali acquisisce un sapore molto intenso e assai peculiare; dopo essere stato quasi dimenticato, a partire dagli anni Novanta del Novecento ha raggiunto notoriet\u00e0 e apprezzamento crescenti. Nel 2009 ha ottenuto la Dop con la denominazione \"Formaggio di Fossa di Sogliano DOP\".\nEventi.\nFiera del Formaggio di Fossa.\nSi svolge ogni anno nel corso di tre domeniche fra la fine novembre e l'inizio di dicembre.\nSagra del sav\u00f2r.\nSi svolge ogni anno nell'ultimo fine-settimana di settembre nella frazione Montegelli.\nGeografia antropica.\nFrazioni.\nMontegelli.\nSi trova a dal capoluogo, e si trova a breve distanza dalla superstrada E45. Il nome significa \"piccolo monte\" e vi sorgeva un'antica fortezza, distrutta nel 1307, ricostruita e poi definitivamente abbattuta nel 1462. Oltre a questo antico castello oggi scomparso, interessanti e visitabili sono due luoghi di culto: Pieve di Santo Stefano in Murulo e l'Oratorio di Sant'Agnese\nMontetiffi.\nSi trova a dal capoluogo, in direzione Ponte Uso. In posizione strategica sull'incrocio di strade che univano Stato Pontificio, Granducato di Toscana e Repubblica di San Marino, il borgo, che pu\u00f2 vantare insediamenti di epoca romana, si \u00e8 sostenuto per secoli grazie al commercio esclusivo delle teglie (o testi) per cuocere la piadina) e al contrabbando di polvere da sparo. Al giorno d'oggi un solo tegliaio \u00e8 attivo nel suo laboratorio in localit\u00e0 \"Ville di Montetiffi\".\nAi piedi della salita che conduce all'ingresso del borgo si trovano le due antiche chiese, che sorgono nel luogo in cui gli abitanti seppellivano i propri defunti, della Madonna delle Nevi e di San Luca. Entrambe, probabilmente, erano gi\u00e0 esistenti in epoca medievale, anche se oggi presentano in prevalenza elementi del settecento.\nSulla sommit\u00e0 \u00e8 situata anche .\nSanta Maria Riopetra.\nA da Sogliano si trova la Chiesa di Santa Maria Riopetra, costruita nel 1789.\nStrigara.\n\u00c8 una frazione posta lungo la SP 11. Ha una popolazione di 76 abitanti, comprendendo la localit\u00e0 propria e quella contigua di \"Serra\". Vi nasce il torrente Pisciatello che, secondo alcuni studiosi, sarebbe il nome attuale del Rubicone attraversato da Giulio Cesare. In passato fu dominio dei Malatesta che, comprando le terre che vanno \"litorale del mare fino al castello di Sogliano\", misero le mani anche su Strigara. Certamente nel 1305, come risulta da un estratto di rogito, comprarono il castello, ultimo baluardo di difesa sul confine coi duchi Della Faggiola di Urbino, che avevano messo un loro Prefetto nel dirimpettaio Montegelli. Interessanti sono i ruderi dell'antico castello malatestiano, utilizzato dalla famiglia fino al XVII secolo e poi crollato: restano solamente alcuni frammenti di muro situati di fronte alla Chiesa di San Pietro.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "29150", "revid": "125907513", "url": "https://it.wikipedia.org/wiki?curid=29150", "title": "Verghereto", "text": "Verghereto (\"Vargar\u00e9d\" in romagnolo, \"Vergher\u00e9to\" o raramente \"Vergar\u00e9to\" in toscano) \u00e8 un comune italiano di abitanti della provincia di Forl\u00ec-Cesena a circa 60\u00a0km da Cesena. Fino al 1923 faceva parte della provincia di Firenze e della storica Romagna toscana.\nGeografia fisica.\nTerritorio.\nPosto ai confini tra Emilia-Romagna e Toscana e fino al 2009 anche con le Marche, \u00e8 un comune montano dell'Appennino Tosco-Romagnolo, nei pressi del Monte Fumaiolo (1408 s.l.m.), la vetta pi\u00f9 alta dell'Appennino cesenate dalle cui pendici nascono i fiumi Tevere e Savio. Il paese di Verghereto, situato a 58 km a sud-ovest di Cesena, sorge su uno sperone roccioso alla sinistra del Savio. Le principali frazioni sono Alfero, Balze, Montecoronaro e Ville di Montecoronaro. Confina a nord-ovest con Bagno di Romagna, a nord con Sarsina, ad est con i comuni riminesi di Sant'Agata Feltria e Casteldelci, a sud con i comuni toscani di Badia Tedalda, Pieve Santo Stefano e Poppi. \nAlfero \u00e8 la frazione pi\u00f9 popolata del comune, con circa 1000 abitanti, nonch\u00e9 rinomata stazione turistica posta a circa 750 metri sul livello del mare. La localit\u00e0 \u00e8 posta in una conca, dominata dai massicci del Comero e del Fumaiolo e solcata dalle acque del torrente Alferello, che forma poco lontano dal centro abitato la Cascata dell\u2019Alferello. Ad Alfero si trova anche il Castagneto pi\u00f9 vasto della Romagna. Le sorgenti del Tevere si trovano nei pressi della frazione Balze, borgo posto alle pendici del Fumaiolo ad un'altitudine di 1.090 metri sul livello del mare, stazione turistico-climatica, uno dei pochissimi centri abitati dell'Emilia Romagna situati oltre lo spartiacque Adriatico (fa parte del bacino del Tevere, che sfocia nel Mar Tirreno). \nNel territorio comunale \u00e8 presente una rete di sentieri da percorrere a piedi o in mountain bike nel periodo estivo, mentre in quello invernale si pu\u00f2 usufruire di un impianto di risalita che serve tre piste da discesa. \u00c8 presente anche un anello di 5\u00a0km per gli amanti del fondo.\nClima.\nSecondo la stazione meteorologica di Verghereto il clima \u00e8 tipico delle localit\u00e0 montane dell'Appennino: estati relativamente corte e fresche con temperature fortemente mitigate dall'altitudine, e inverni relativamente lunghi e rigidi accompagnati da estese nevicate anche abbondanti.\nStoria.\nLe prime notizie storiche certe riguardano il periodo medievale quando, attorno ad un monastero (ora disperso) fondato da San Romualdo, nacque il primo centro abitato stabile.\nIntorno al 1400 il nucleo fu fortificato e conteso da alcune famiglie locali anche per la sua posizione dominante e di controllo sulle vallate sottostanti. Nel 1405 gran parte dell'attuale circoscrizione comunale fu annessa alla Repubblica fiorentina costituendo la Podesteria pi\u00f9 antica della Valle del Savio.\nRest\u00f2 sotto l'influenza di Firenze fino al 1923 quando, per volont\u00e0 di Benito Mussolini, questa parte di Romagna Toscana fu annessa alla provincia di Forl\u00ec.\nNell'estate 1944 il territorio comunale di Verghereto fu interessato da una serie di rastrellamenti nazifascisti che culminarono con l'eccidio di sessantaquattro civili nella borgata di Tavolicci.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 96 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nRomania 32 1,62%\nReligione.\nNel comune di Verghereto \u00e8 presente una parrocchia, facente parte della diocesi di Cesena-Sarsina.\nSul monte Fumaiolo si trova l'eremo di Sant'Alberico (\u2020 1050). La data di fondazione \u00e8 incerta.\nGeografia antropica.\nFrazioni.\nIn base allo statuto comunale le frazioni ufficiali sono quattro; ciascuna comprende vari nuclei abitativi:\nInfrastrutture e trasporti.\nLa principale via d'accesso a Verghereto e al suo territorio \u00e8 la strada statale 3 bis Tiberina, meglio nota come E45, che unisce Ravenna a Terni.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "29152", "revid": "123328990", "url": "https://it.wikipedia.org/wiki?curid=29152", "title": "Flero", "text": "Flero (\"Fl\u00e9r\" in dialetto bresciano) \u00e8 un comune italiano di abitanti della provincia di Brescia in Lombardia. \u00c8 situato nell'alta pianura immediatamente a sud del capoluogo.\nGeografia fisica.\nIl territorio \u00e8 sostanzialmente pianeggiante.\nDal punto di vista idrografico \u00e8 bagnato dal vaso Fiume che attraversa il centro abitato e dal Garzetta il quale passa ai margini del territorio comunale, al confine con Castel Mella. A meridione di Flero, nella fascia pedecollinare del Monte Netto, sono presenti le risorgive di formazione del vaso Orso.\nOrigini del nome.\nIl nome (comparso per la prima volta nell'841 in un documento del vescovo di Brescia Ramperto \"que est in loco qui dicitur Freores\") deriva probabilmente dalla toponomastica carolingia \"Freores\". \nStoria.\nLe prime tracce di insediamenti nella zona dove attualmente sorge Flero risalgono al II secolo a.C.\nRisalente all'epoca romana \u00e8 invece il cippo funerario di Lucio Cornelio Glicone dedicato al figlioletto morto in tenera et\u00e0.\nDal 1927 al 1956 Flero fu unita a Poncarale nel comune di Poncarale Flero.\nSociet\u00e0.\nLingue e dialetti.\nNel territorio di Flero, accanto all'italiano, \u00e8 parlata la Lingua lombarda prevalentemente nella sua variante di dialetto bresciano.\nInfrastrutture e trasporti.\nFra il 1914 e il 1948 Flero era servita dall'omonima fermata e dalla stazione di Onzato, poste lungo la tranvia Brescia-Ostiano.\nAmministrazione.\nDi seguito l'elenco dei sindaci eletti direttamente dai cittadini (dal 1993):"}
{"id": "29153", "revid": "547034", "url": "https://it.wikipedia.org/wiki?curid=29153", "title": "Gambara", "text": "Gambara (\"G\u00e0mbara\" in dialetto bresciano) \u00e8 un comune italiano di abitanti della provincia di Brescia in Lombardia.\nIl territorio comunale confina con Gottolengo e Fiesse, anch'essi appartenenti alla provincia di Brescia, e con Ostiano e Volongo, appartenenti alla provincia di Cremona. Gambara \u00e8 un centro agricolo con diverse fabbriche.\nGeografia fisica.\nIl suo territorio \u00e8 delimitato dai fiumi Mella e Chiese, tributari del vicino fiume Oglio. Il paese sorge inoltre sul lato destro del fiume Gambara.\nStoria.\nLe lande della Bassa Bresciana sono inquadrabili in et\u00e0 storica come zona di occupazione dei Cenomani. La cultura di questo popolo nasce dalla mescolanza di guerrieri, provenienti dall'Europa centro-orientale che si vanno a sovrapporre a gruppi indoeuropei dalla tarda et\u00e0 del Bronzo. Da quest'ultima evoluzione, all'inizio della tarda et\u00e0 del Ferro (XI a.C.), nasce appunto la cultura di Hallstatt nell'Europa centrale alla quale far\u00e0 seguito nella seconda et\u00e0 del Ferro (VI-I a.C.) la cultura di La T\u00e8ne della quale faranno parte i Celti.\nIl territorio di Gambara fu intensamente abitato fin dall'epoca romana, come testimoniano numerosi ritrovamenti archeologici.\nNel X secolo le terre di Gambara appartenevano all'abbazia che aveva sede nel vicino comune di Leno, i monaci benedettini della Badia ne bonificarono le terre ricoperte da fitte paludi, rendendo coltivabili le zone attorno al paese. Nel 1154 il paese venne ceduto al vescovato di Brescia. Pi\u00f9 tardi, attorno al 1240 transit\u00f2 qui l'imperatore Federico II, diretto contro la vicina citt\u00e0 di Cremona, dalla quale Gambara dista 25\u00a0chilometri.\nPoi, il comune pass\u00f2 sotto il controllo dei nobili Gambara e divenne teatro di combattimenti e di conquiste, come avvenne nel 1516, periodo nel quale si scontrarono veneziani e francesi contro Massimiliano d'Asburgo. Entrata a far parte dei possessi della repubblica di Venezia insieme a tutto il Bresciano, Gambara divenne sede di vicariato.\nTerminata la Seconda guerra mondiale, ai vecchi mestieri tradizionalmente agricoli iniziarono ad affiancarsi attivit\u00e0 industriali.\nMonumenti e luoghi d'interesse.\nL'imponente chiesa parrocchiale dedicata ai Santi Pietro e Paolo fu costruita nel 1595. Segue lo stile barocco: \u00e8 composta da una facciata a due ordini, ornati da lesene di particolare pregio; ai lati della finestra e del portale si trovano due nicchie che custodiscono al loro interno due dipinti di grande valore.\nAll'interno, nel catino dell'abside, un affresco raffigurante \"Cristo Re con angeli\" e, nel soffitto del presbiterio, un tondo raffigurante \"San Pietro che riceve le chiavi\" , opera del 1933 di Guido Antonio Margoni di Asola, che, con i fratelli Enrico e Renzo costitu\u00ec una delle ultime compagini di pittori \"frescanti\" in Lombardia.\nUn'altra piccola meraviglia gambarese \u00e8 la chiesa della Madonna della Neve, edificio fondato nel 1504 conserva al suo interno varie opere d'arte. Altri edifici di un certo rilievo sono la chiesa del Suffragio, e il Castello, situato accanto alla chiesa della Madonna della Neve, le cui origini risalgono al XIV-XV secolo. Noto \u00e8 pure Palazzo Mazzarani, costruito nel XVI secolo dall'omonima famiglia, un tempo stirpe di facoltosi commercianti e in seguito spostatasi nel milanese.\nSociet\u00e0.\nLingue e dialetti.\nNel territorio di Gambara, accanto all'italiano, \u00e8 parlato il dialetto bresciano appartenente al gruppo orientale dei dialetti lombardi.\nCorvione.\nNel territorio \u00e8 presente un'unica frazione, Corvione, oltre a diversi cascinali.\nLa frazione di Corvione, \u00e8 divenuta famosa per l'arco tardo settecentesco e per l'aristocratico palazzo della famiglia Gambara, sempre dello stesso stile architettonico.\nL'antica origine di Corvione \u00e8 testimoniata e legata al ritrovamento di una lapide, dietro la quale \u00e8 stata costruita un'antica leggenda, secondo la quale alcuni sacerdoti romani avrebbero seppellito, al disotto di un tempio, un tesoro, costituito da una capra d'oro e da molte monete. Il tesoro non \u00e8 mai stato trovato, ma oggi la capra d'oro cos\u00ec come l'arco settecentesco, sono ormai divenuti il simbolo di Corvione.\nInfrastrutture e trasporti.\nFra il 1914 e il 1932 Gambara rappresent\u00f2 il capolinea orientale dell'omonima diramazione della tranvia Brescia-Ostiano."}
{"id": "29154", "revid": "124181051", "url": "https://it.wikipedia.org/wiki?curid=29154", "title": "Gardone Riviera", "text": "Gardone Riviera (\"Gard\u00f9 de Riera\" in dialetto gardesano) \u00e8 un comune italiano di abitanti della provincia di Brescia in Lombardia. Ha una superficie territoriale con un'altimetria che varia dai 65 m s.l.m. ai 1.100 m s.l.m.\n\u00c8 una delle principali localit\u00e0 turistiche del lago di Garda, caratterizzata dalla sua tipicit\u00e0 \"mitteleuropea\".\nFamoso nel territorio il Vittoriale degli Italiani, dimora di Gabriele D'Annunzio divenuta attualmente una fondazione aperta al pubblico con circa 210.000 visitatori annuali.\nGeografia fisica.\nTerritorio.\nRispetto al capoluogo \u00e8 in posizione nord-est a una distanza di 40\u00a0chilometri. \u00c8 situata sulla sponda bresciana (occidentale) del lago di Garda. Fa parte del Parco regionale dell'Alto Garda Bresciano.\nClima.\nIl comune \u00e8 affacciato sul lago di Garda, lei cui acque di superficie accumulano calore, che viene restituito nelle stagioni fredde, ci\u00f2 permette la presenza di colture di tipo mediterraneo come gli ulivi e gli agrumi. La particolare orografia ripara Gardone dai venti freddi, come \u00e8 dimostrato dalla presenza di palme, banani, agavi, alberi secolari di canfora ed il cappero, che fiorisce sui muri esposti a sud. Fu questo clima mite e salubre a permettere la trasformazione da povero paese agricolo in stazione turistica rinomata, a partire dalla fine dell'800, quando i medici di tutta Europa ricercavano localit\u00e0 adatte alla cura delle malattie polmonari, che colpivano persone di tutte le classi sociali.\nStoria.\nLe alture nei pressi di Gardone Riviera furono abitate fin dall'et\u00e0 del bronzo, come dimostrano gli scavi archeologici condotti nel 2017 dall'Universit\u00e0 di Padova e Pisa nell'area del monte Castello alle spalle della frazione di S.Michele in val di Sur. Qui sono stati trovati elementi in terracotta legati alla filatura, il manico di un falcetto per la mietitura e scorie di fusione che testimoniano attivit\u00e0 metallurgica.\nNella frazione di Fasano furono ritrovate lapidi di epoca romana, quando lungo le sponde del lago sorgevano grandi ville, come quella dei Nonii Arii, i cui resti sono tuttora visibili nei pressi della chiesa parrocchiale di Toscolano Maderno. \nDurante il medioevo fu territorio longobardo, come testimonia la dedica a S. Michele di una cappella sulla collina; il nome stesso del comune sembra derivare dal termine \"warda\", ovvero fortezza o presidio militare. Sicuramente permane un castello in val di Sur, come testimoniato da un documento del 1420. Dopo le invasioni degli Ungheri nella fine del sec. X, anche a Gardone si suppone venisse eretto un forte-castello nella Contrada. Un resto di bastione \u00e8 tuttora ben conservato nella strada Torricella. Il documento pi\u00f9 antico che richiami l'attenzione su un lembo di terra gardonese \u00e8 il diploma del 958 col quale Berengario II e Adalberto confermano al monastero di Leno i suoi possedimenti sulle rive del lago, fra i quali vi \u00e8 la Valle di Surro. Beni in Gardone venivano acquistati con atto di permuta del maggio 1038 dal vescovo Olderico, che ne fece dono al monastero di S. Eufemia a Brescia. il monastero dei SS. Cosma e Damiano ebbe beni specie in Morgnaga e in Fasano. Il vescovo di Brescia affid\u00f2 il feudo agli Ugoni, famiglia bresciana legata ai Martinengo. In quest'epoca il borgo faceva parte di un ente sovra-comunale che riuniva i comuni rivieraschi del Garda bresciano denominato Magnifica Patria della riviera di Sal\u00f2. Privilegi risalenti alla prima met\u00e0 del XIV secolo facevano riferimento alla \u201criperia\u201d come a istituzione definita, mentre si ha notizia che nel 1334 fu decisa la riforma degli statuti della riviera. Gli statuti noti pi\u00f9 antichi risalgono tuttavia al 1351. Sotto la dominazione viscontea venivano inviati un capitano e un podest\u00e0 con il compito di amministrare la giustizia.\nLa Magnifica Patria.\nIn et\u00e0 veneta, a partire dal 1521, la Magnifica Patria mantenne condizioni di privilegio rispetto al resto del territorio bresciano. I trentaquattro comuni che appartenevano alla riviera erano suddivisi in sei quadre, ognuna delle quali eleggeva i propri rappresentanti nel consiglio generale. Dal consiglio generale erano poi eletti i deputati, cui spettava la gestione degli affari ordinari e l\u2019esecuzione delle delibere del consiglio. Dal punto di vista giurisdizionale, dopo lunghe controversie con la citt\u00e0, fu stabilito che il provveditore inviato da Venezia amministrasse la giustizia criminale su Sal\u00f2 e i comuni della riviera, il podest\u00e0 inviato da Brescia era invece competente per la giustizia civile. Gardone con Toscolano era nella quadra di Maderno, con l'esenzione delle tasse per il mantenimento degli uomini d'armi, e nel 1581 era il pi\u00f9 popoloso dei comuni della quadra con 1402 abitanti, Maderno 756 Tusculano 1061.\nIn questo periodo fiorisce la coltivazione degli agrumi lungo tutta la riviera. \u201cHa nella Riva del lago per forse diece miglia da Sal\u00f2 a Gargnano molti giardini, che di amenit\u00e0 non cedono a quei che scrissero poeti di Atlante, di Alcinoo, e dell'Hesperidi, copiosi in ogni stagione dell'anno di tutti quei pomi che hanno scorza d'oro, Limoni, Aranzi, pomi di Adamo \u2026.\nLungo i torrenti sorgono mulini e fucine: sono ancora visibili lungo il corso inferiore del Barbarano i ruderi di una di queste officine specializzate nella fornitura di \"ferrarezze\", per lo pi\u00f9 chiodi, alla Serenissima Repubblica. Dice il Grattarolo nel 1587 che facevano \"tal rumore che chi passa, e specialmente di notte, para appunto di passar tra Mongibello\" (l'Etna).\nLa pax veneziana si interrompe nel 1704, durante la guerra di successione spagnola, il territorio vede le scorribande dovute al passaggio degli imperiali e dei franco-spagnoli nel triangolo Monte Maderno, Fasano (accampamento tedesco) e Sal\u00f2 (accampamento Franco-Ispano). Il 23 aprile 1706 presso la rocchetta di Bornico avvenne una battaglia fra i Tedeschi, i quali arrivavano fino a Monte Maderno, ed i Gallo-Ispani, che si erano spinti a Fasano fino a Bezzuglio. I Gallo-Ispani rimasero sconfitti e furono ricacciati oltre Sal\u00f2 con gravi perdite. Gardone e Fasano vennero saccheggiati.\nRepubblica Cisalpina e Regno Lombardo Veneto.\nGardone sub\u00ec un altro saccheggio nel 1797 da parte dei Francesi uniti ai Bresciani, avendo rifiutato con Sal\u00f2 ed altri Comuni della Riviera di ribellarsi a Venezia. Il Governo Provvisorio Bresciano costitu\u00ec il Cantone del Benaco, poi aggregato alla Repubblica Cisalpina. Dal 1815 passa sotto il dominio dell'Austria nel Regno Lombardo Veneto. In questo periodo diviene sempre pi\u00f9 importante la coltivazione degli agrumi, nel 1851 si contano 54 limonaie per 2,75 ettari e 1375 campi. I limoni, gli aranci, i cedri si vendono bene nel mercato nordico. Nel 1855 la gommosi comincia ad intaccare le coltivazioni: fu una catastrofe. Solo a partire dal 1873 si cominci\u00f2 ad innestare l'arancio amaro, resistente alla gommosi ed alcune limonaie tornarono in attivit\u00e0.\nGardone italiana.\nGardone viene annessa con la Lombardia al Regno di Sardegna nel 1859 e diviene italiana nel 1861, ma la fortuna del borgo ebbe inizio con l'arrivo della famiglia italo austriaca dei Wimmer. Luigi ed Emilia Wimmer nel 1877 comperarono la tenuta del Cargnacco, in seguito acquistata da d'Annunzio: essi si trasferirono ufficialmente da Brescia a Gardone nel 1880. Nel 1881 apre il loro primo albergo: Il Pizzocolo. Luigi Wimmer diviene sindaco nel 1881 ed accelera la trasformazione della cittadina, ponendo le basi della citt\u00e0 giardino, con la creazione di passeggiate nel verde.\nSotto l'impulso di questo ingegnere e soprattutto della moglie Emilia Holzg\u00e4rtner, il paese si trasforma, vengono coinvolti amici e conoscenti, dapprima ospiti dell'albergo e poi residenti attirati dal clima dolce e dalla possibilit\u00e0 di acquistare terreni a cifre ragionevoli. Saranno soprattutto medici, come il dottor Rodhen e Koeniger a diffondere i pregi della localit\u00e0 sulle riviste specialistiche tedesche, come stazione climatica invernale adatta a persone dalla salute delicata. Il dottor Karl Koeniger acquista un edificio settecentesco con ampio giardino, affidando il progetto ad Angelo Fuchs, lo trasforma in stabilimento di cura con 30 camere - Villa Primavera - oggi l'edificio ospita il municipio del paese. Con Rhoden, che si \u00e8 stabilito sulla riva del lago a villa Rhuland, fonda il Kurverein \u201cComitato per la Stazione climatica di Gardone Riviera\u201d che oper\u00f2 per la promozione di opere pubbliche con i denari raccolti con la Kurtaxe (primo esempio di tassa di soggiorno in Italia).\nDopo la morte prematura di Wimmer la signora Emilia amplier\u00e0 l'albergo di famiglia fondando il Grand hotel Gardone Riviera, luogo prediletto per le vacanze dei tanti ospiti che dalla Mitteleuropa e dalla Russia soggiorneranno nel borgo gardesano.\nGardone Mitteleuropea.\nNella Belle \u00c9poque molte famiglie austriache e tedesche costruirono splendide residenze in riva al Lago. I Langensiepen, industriali della Westfalia, costruttori di pompe, acquistarono villa Ruhland e l'uliveto a monte, ove l'architetto Heinrich Sch\u00e4fer realizzer\u00e0 la splendida villa in stile neoclassico oggi nota come Villa Alba, immersa in un parco di 70.000 m\u00b2 con torre belvedere e darsena, ribattezzata da d'Annunzio Torre San Marco. Max Langensiepen, appassionato di botanica, avvia un'attivit\u00e0 vivaistica e di esportazione verso i mercati nordici di palme e piante mediterranee in vaso.\nNel 1897 viene aperta al culto una chiesa evangelica progettata dall'architetto danese Aage von Kauffmann, con finanziamenti della comunit\u00e0 luterana di Francoforte.\nNel 1904 August Rodhen costrui la Pension Quisisana, clinica tuttora attiva con il nome di villa Gemma.\nSorge la Kurhaus in riva al lago poi Kur-casino, che per breve tempo fu attivo anche per il gioco della roulette, ma con la legge del 1912, che proib\u00ec il gioco d'azzardo, ritorn\u00f2 ad essere luogo di attrazione per feste, concerti, spettacoli teatrali, centro della vita mondana. In riva al lago sorgono anche Il Grand hotel Fasano progettato dall'architetto di Brema Fritz Schumacher. Nel 1906 sorge il Grand Hotel Savoia opera di Sch\u00e4fer poi Savoy Palace, a cui il proprietario italiano del primo dopoguerra aggiunger\u00e0 il parco pubblico, che d'Annunzio ribattezzer\u00e0 \u201cRimbalzello\u201d.\nLa cittadina si svilupp\u00f2 senza un vero piano regolatore, ma la forte influenza esercitata dall'ing. Fuchs, che fu anche sindaco del paese, e l'intervento di validi architetti fecero assumere a Gardone un'immagine armoniosa di citt\u00e0 parco, come rivelano le cartoline dell'epoca. La stagione turistica durava tutto l'anno, quella del 1912-13 vide la presenza di 12,636 ospiti. Fra gli ospiti fissi il prof. Henry Thode, che acquist\u00f2 la tenuta del Cargnacco dalle figlie di Wimmer: egli con la sua fama anim\u00f2 la scena culturale della cittadina tenendo conferenze al Casin\u00f2 sul rinascimento italiano, ove present\u00f2 la sua monografia su S.Francesco d'Assisi. Port\u00f2 la sua biblioteca e la raccolta di fotografie di opere d'arte in quello che nel primo dopoguerra diverr\u00e0 il Vittoriale. La moglie Daniela Senta von B\u00fclow, nipote di Franz Liszt, rec\u00f2 al Cargnacco il pianoforte Steinway del nonno: la contessa riusc\u00ec a farselo restituire dopo la seconda guerra mondiale e lo don\u00f2 al museo del Teatro alla scala, ove \u00e8 stato recentemente restaurato.\nA villa Annina - oggi Itolanda- soggiornava Il poeta Paul Heyse, premio nobel nel 1910, che dedic\u00f2 al lago di Garda numerose poesie e novelle. Un'altra grande collezione di libri e di opere d'arte antiche si trovava nella villa di Alexander Gunther in riva al lago a Fasano, opere che dopo il sequestro dei beni degli stranieri del 1918 finirono in parte al Museo di S.Giulia a Brescia e in parte disperse.\nLa prima guerra mondiale.\nLa prima guerra mondiale pone termine alla Bella \u00c9poque gardonese. Il territorio diviene seconda linea di difesa di un fronte poco lontano: all'altezza di Ponale e della valle di Ledro. Una parte degli abitanti di Limone viene trasferita a Gardone Riviera. I beni di propriet\u00e0 tedesca ed austriaca vengono espropriati. \nNel 1921 le propriet\u00e0 degli ex nemici attribuite all'Opera Combattenti vengono vendute al miglior offerente, fra questi Gabriele d'Annunzio che acquista il Cargnacco per 130.000 lire. Fra i pochi a conservare la propriet\u00e0 Il dentista dei papi e degli Zar Arturo Hruska: egli aveva comperato un terreno, nel 1903 vi aveva fatto costruire una villa e progett\u00f2 un giardino botanico di 10.000 m\u00b2 tuttora esistente: era talmente legato a Gardone che dopo aver subito, come tutti gli austriaci, l'esproprio, ricomper\u00f2 la propriet\u00e0 dopo la guerra per 50.000 lire. Nel primo dopoguerra Hruska e il farmacista Mario Ferrari, entrambi appassionati di botanica, diverranno gli animatori del mantenimento e dell'abbellimento dei parchi di Gardone, ove ancora possiamo ammirare alberi secolari originari di zone subtropicali del mondo come gli alberi di canfora, i cipressi cashmiriani e le molte variet\u00e0 di palme.\nL'immediato dopoguerra \u00e8 un momento di grave crisi economica e sociale, ma dal 1925 inizia una ripresa del turismo dovuta anche alla presenza di d'Annunzio ed all'opera di trasformazione del Cargnacco in Vittoriale degli italiani, sotto la guida dell'architetto Gian Carlo Maroni.\nGli alberghi si italianizzano: Rosenhof diventa Villa delle Rose, ma la clientela di lingua tedesca ritorna, come testimonia il bel racconto di Stefan Zweig \u201cTramonto di un cuore\u201d, ambientato al Grand Hotel.\nNegli anni trenta il turismo da invernale diviene estivo, si va sul lago non solo per svernare, ma per le attrattive di feste, balli, concerti, tennis, equitazione, gite in barca, passeggiate.\nIn questo periodo nuove ville di pregio si aggiungono alle precedenti. La villa detta \u201cil castello di Morgnaga\u201d dell'architetto Egidio Dabbeni, la villa Elvira a Fasano di ispirazione razionalista. Una delle ville progettate da Fuchs in riva lago viene rifatta ispirandosi al Rinascimento veneziano: villa Fiordaliso, famosa per aver ospitato Claretta Petacci durante la RSI, mentre Mussolini stava a Gargnano a Villa Feltrinelli.\nLa seconda guerra mondiale.\nLa seconda guerra mondiale e l'istituzione nel 1943 della Repubblica Sociale Italiana, sotto controllo nazista, sconvolge la vita della Riviera. Sal\u00f2 capitale, Gardone sede di ospedali militari e convalescenziari tedeschi, ambasciate, il centro di telecomunicazioni della Wehrmacht a villa Alba, fabbriche di armi nelle gallerie a nord di Gargnano. A soffrire di pi\u00f9, della solerte collaborazione dei funzionari della Repubblica Sociale con i nazisti, furono le famiglie ebraiche che vivevano a Gardone Riviera: la famiglia Bamberger di villa Paolina; Umberto e Arturo Soliani, proprietari del negozio alla Bomboniera in via Zanardelli 24, che persero la vita a Flossenburg e a Dachau; Alfredo Russo, morto ad Auschwitz; Massimo Lowy ed altri che erano recentemente immigrati in Italia sperando in una sorte migliore di quella subita in Austria e Germania.\nLa Liberazione giunge con le brigate partigiane della Val Sabbia e soprattutto con l'avanzata degli americani: la X divisione da montagna, che al comando del generale George Price Hays vince le ultime resistenze tedesche sulla sponda orientale del Garda e, il 30 aprile 1945, attraversa il lago con strani mezzi anfibi, i DUKW (le \u201canatre\u201d gi\u00e0 usate nello sbarco in Normandia), occupando i palazzi e le ville, teatro degli ultimi atti del fascismo.\nIl secondo dopoguerra.\nNel secondo dopoguerra il turismo riparte molto lentamente, ma gi\u00e0 nel 1949, con il soggiorno di Winston Churchill al Grand Hotel Gardone Riviera, il paese ritorna agli onori delle cronache mondane, con un rilancio delle presenze straniere. Le fotografie del tempo ritraggono Churchill mentre si tuffa nelle acque del Lago o dipinge col cavalletto e la tavolozza. La famiglia Mizzaro, proprietaria del Grand Hotel, ha intitolato allo statista la suite numero 316. Nel 1961 viene aperta la scuola alberghiera con sede a villa Alba. Oggi L'istituto Caterina de' Medici ha pi\u00f9 di mille studenti, una nuova sede sulla collina fra secolari cipressi del Kashmir e una succursale a Desenzano. L'ex albergo Roma dell'ing. Fuchs diviene collegio convitto Tumminelli ed accoglie studenti di 35 nazionalit\u00e0 diverse; nel 1975 diviene scuola paritaria con liceo scientifico e linguistico; purtroppo nel 1980 l'edificio viene venduto ed abbattuto.\nNegli anni ' 50 e '60 del '900 il paese si popola di seconde case ed i turisti residenti in abitazioni di propriet\u00e0 o in affitto sfiorano le diecimila unit\u00e0, mentre circa duemila sono gli ospiti degli alberghi in agosto. Il Vittoriale, che negli anni sessanta era tradizionale meta di gite scolastiche, \u00e8 stato rilanciato con l'accurato restauro dei giardini ed il suo anfiteatro all'aperto accoglie musicisti di livello internazionale.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera era di 269 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nInfrastrutture e trasporti.\nStoricamente legata alla presenza del lago per le sue comunicazioni, Gardone Riviera ospit\u00f2 fra il 1900 e il 1934 una stazione posta lungo la tranvia Brescia-Sal\u00f2-Gargnano."}
{"id": "29156", "revid": "367445", "url": "https://it.wikipedia.org/wiki?curid=29156", "title": "Amaseno", "text": "Amaseno (IPA: , \"Mas\u00e8\" in dialetto locale) \u00e8 un comune italiano di abitanti della provincia di Frosinone nel Lazio.\nGeografia fisica.\nTerritorio.\nAmaseno si trova nella Valle dell'Amaseno, tra gli Ausoni (a est-sud-ovest) e i monti Lepini (a nord).\nTutt'intorno si innalzano le montagne, dai 546 metri del Monte Rotondo, fino ai 1090 metri, del Monte delle Fate. Le parti pi\u00f9 alte sono ricoperte da rocce calcaree, mentre sui fianchi ci sono molte macchie di vegetazione. Secondo la Carta Geologica d'Italia redatta dal Servizio Geologico d'Italia il territorio di Amaseno \u00e8 composto in gran parte da \"Calcari con fossili del Turoniano\" ed \u00e8 sufficientemente fertile e adatto per qualsiasi coltura.\nIl fiume principale \u00e8 il fiume Amaseno, che scorre nella valle, prima di dar vita, insieme al fiume Ufente, al fiume Portatore. Virgilio nell'Eneide, menziona il fiume, e lo chiamava con il vocativo \"Amasene pater\" e \"Amasenus abundans\".\nOrigini del nome.\nIl nome Amaseno deriva da un piccolo fiume denominato \u201cAmasenus\u201d il quale si ipotizza che potrebbe derivare a sua volta da un nome di citt\u00e0; Amasos. Il nome attuale (Amaseno) gli fu assegnato nel 1872 sostituendo il vecchio nome; San Lorenzo in Campagna, denominata in epoca molto pi\u00f9 remota Castrum Sancti Laurentii.\nStoria.\nDalle ricerche effettuate sul territorio si pu\u00f2 dedurre che Amaseno non sia di origine antica, n\u00e9 romana n\u00e9 tantomeno pre-romana: infatti nel suo territorio non sono mai stati rinvenuti manufatti, lapidi o edifici che attestino l'esistenza di un \"oppidum\" o di un \"vicus\" di et\u00e0 antica. Secondo una delle ipotesi pi\u00f9 accreditate, Amaseno sarebbe nato nel IX secolo e, come molti altri abitati medioevali, anch'esso sarebbe sorto attorno a un monastero. Altri suppongono invece che il centro abitativo che diede origine ad Amaseno si sia formato intorno ad una fortificazione militare. In ogni modo, la prima attestazione scritta dell'esistenza di Amaseno risale al 1125, quando ancora si chiamava \"Castrum Sancti Laurentii\":\nNel testo degli \"Annales Ceccanenses\" si ricorda come nel 1125 papa Onorio II abbia condotto di persona una spedizione militare in cui prese Trevi e Maenza, incendi\u00f2 Roccasecca e Giuliano, S. Stefano e Prossedi, e sottrasse (\"abstulit\") San Lorenzo, che all'epoca doveva gi\u00e0 far parte dei possedimenti dei Conti di Ceccano. I Conti, vinti, gli giurarono fedelt\u00e0. Di San Lorenzo si fa nuovamente menzione per il 1165, quando fu incendiato dalle truppe del re di Sicilia, guidate da Gilberto duca di Gravina e da Riccardo di Esaia:\nRicostruito, San Lorenzo nel XIII secolo torn\u00f2 ad essere possedimento dei bellicosi Conti di Ceccano, che ne fortificarono il castello. Tra la fine del Duecento e i primi del Trecento pass\u00f2 per breve tempo ai Caetani: Landolfo II dei Conti di Ceccano, con testamento datato 18 agosto 1264, lasci\u00f2 in eredit\u00e0 S. Lorenzo alla propria moglie Maccalona, ma nel 1297, durante le lotte dei De Ceccano contro i Caetani, Bonifacio VIII confisc\u00f2 S. Lorenzo e lo diede ai Caetani, suoi parenti. Alla morte di Bonifacio VIII S. Lorenzo ritorn\u00f2 ai Conti di Ceccano: Tommaso II detto \u201cil Mutilo\u201d lo tenne fino al 1350 circa, quando suo cugino Francesco III gli mosse guerra confiscandogli San Lorenzo assieme a Ceccano e a Ripi.\nIn seguito San Lorenzo pass\u00f2 ancora ai Caetani, che si erano imparentati coi Conti di Ceccano, ma nel 1419 papa Martino V Colonna lo confisc\u00f2 a Cristoforo Caetani, duca di Fondi, e lo don\u00f2 alla regina Giovanna II di Napoli, che a sua volta lo gir\u00f2 a Giordano e Lorenzo Colonna, aggiungendovi anche altri feudi e il Principato di Salerno. Da questo momento si apr\u00ec un lungo contenzioso tra i Colonna e i Caetani che cost\u00f2 a San Lorenzo anche un saccheggio, compiuto nel 1556 da Bonifacio Caetani. Dal 1549, proprio a causa del conflitto Colonna-Caetani, l'Ambasciatore spagnolo a Roma aveva preso possesso \"pro tempore\" di San Lorenzo, Sonnino e Vallecorsa che rimasero sotto l'amministrazione spagnola fino al 24 ottobre 1591, quando Filippo II di Spagna concesse i tre paesi oggetto di contesa a Marcantonio Colonna, il vincitore di Lepanto. Dal 1591 fino al 1816 San Lorenzo rimarr\u00e0 feudo dei Colonna e non sar\u00e0 pi\u00f9 oggetto di contese tra i baroni romani.\nQueste lotte per\u00f2 avevano alimentato il brigantaggio, di cui San Lorenzo ebbe a patire. Esemplare il caso del brigante Bartolomeo Vallante, detto \"Catena\" (circa 1550 - 1581), che alternava i suoi regolamenti di conti e le sue grassazioni con i \"servizi\", perlopi\u00f9 assassinii, effettuati a pagamento per conto proprio dei signori locali. Costoro, infatti, oltre a laute ricompense in denaro, accordavano ai briganti l'impunit\u00e0 nei propri feudi. Tra i baroni che si valsero dei \"servizi\" di Catena vi furono appunto anche dei Caetani: Cesare e Pietro, signore di Maenza. Non meraviglia dunque che il brigantaggio abbia conosciuto nella zona un notevole sviluppo proprio nel Cinquecento, in tempo di contese tra baroni. Un tentativo di reprimere il brigantaggio si ebbe con il sanguinario Sisto V: ai suoi tempi \"nel breve tratto di strada tra Frosinone e Anagni si videro ben presto erette fino a dodici forche, dove pendevano straziati i corpi dei briganti\" Inoltre San Lorenzo era ubicato non lontano dal confine tra lo Stato Pontificio e il Regno di Napoli: passare il confine permetteva ai briganti di eludere i soldati inviati a combatterli. Famoso nella prima met\u00e0 del Seicento fu il brigante Domenico Colessa di Aloisio, detto \"Papone\", che aveva la sua base di operazioni presso Roccasecca, nella contrada Caprile e che cerc\u00f2 addirittura di fondare una repubblica che da lui avrebbe preso il nome di \"paponiana\". Per debellare Papone, che spesso sconfinava nello Stato Pontificio, il re di Napoli dovette far intervenire pi\u00f9 volte l'esercito. Nella prima met\u00e0 del Settecento primeggi\u00f2 il terracinese Giuseppe Mastrilli (ca 1710-1750), di famiglia agiata ed ex-seminarista.\nIn seguito alla rivoluzione francese e con la creazione, nel 1798, della Repubblica gallo-romana, il territorio dello Stato Pontificio fu diviso in otto dipartimenti e la vecchia provincia di Campagna e Marittima form\u00f2 il dipartimento del Circeo, con capitale Anagni. Caduto il regime repubblicano nel 1799 fu restaurato lo Stato Pontificio, che rimase in piedi fino al 1809, quando fu annesso da Napoleone alla Francia; nella riorganizzazione amministrativa che segu\u00ec San Lorenzo rientr\u00f2 nel Cantone di Vallecorsa, appartenente al Circondario di Frosinone, a sua volta parte del Dipartimento del Tevere. Nel 1815 il Congresso di Vienna restaur\u00f2 ancora lo Stato pontificio e l'anno successivo il cardinal Consalvi spinse papa Pio VII a decretare l'abolizione dei diritti feudali nello Stato Pontificio, cos\u00ec anche il principe di Paliano Filippo Colonna, ultimo discendente diretto di Marcantonio, rinunci\u00f2 ai suoi ventisette feudi, compreso S. Lorenzo. Inoltre Pio VII, con il \"motu proprio\" del 6 luglio 1816 istitu\u00ec la delegazione apostolica di Frosinone. Una lettera della delegazione, risalente al 1837 e oggi conservata nell'archivio storico del comune, attesta come nel 1822 il Consiglio Comunale fosse formato da 18 membri per tre quarti di S. Lorenzo e un quarto di Pisterzo.\nNel frattempo il brigantaggio, che non si era sopito durante il periodo francese, si riacutizz\u00f2 per l'attivit\u00e0 delle bande di Pasquale Iambucci di Vallecorsa (attivo tra il 1812 e il 1814), di Alessandro Massaroni detto \"mancinello\", anch'egli di Vallecorsa (1814-21), di Giuseppe de Cesaris di Prossedi (1819-20), del famoso Antonio Gasbarrone detto \"Gasperone\", originario di Sonnino (1814-19) e, infine, di Michele Feodi, arrestato il 16 luglio 1825. Talvolta all'interno di queste bande si trovava anche qualche amasenese. Pi\u00f9 spesso ne furono vittime: nel 1864 veniva decretato un \"aumento delle forze di gendarmeria in San Lorenzo per giungere all'arresto dei briganti che si aggirano nella zona\". E in effetti gli zuavi pontifici effettuarono vari arresti sulle montagne tra Amaseno e Sonnino nel 1865, tuttavia ancora nel 1866 si registra un \"ricatto ai danni di due abitanti di San Lorenzo da parte di alcuni briganti\". La fine del brigantaggio si sarebbe avuta solo dopo l'Unit\u00e0 d'Italia.\nNel 1849 San Lorenzo fece parte della Repubblica Romana. Il 13 ottobre del 1867, nell'ambito della campagna dell'Agro romano per la liberazione di Roma conclusasi con la battaglia di Mentana, i volontari garibaldini della colonna guidata dal generale Nicotera passarono attraverso il territorio di San Lorenzo. Dopo la Breccia di Porta Pia fu assegnato alla provincia di Roma (allora comprendente quasi tutto il Lazio attuale, tranne Cassino, Sora, Gaeta e la Sabina): circondario di Frosinone, mandamento di Ceccano. Nel decaduto Stato Pontificio erano pi\u00f9 di trenta le localit\u00e0 chiamate \"San Lorenzo\", delle quali quattro o cinque nella nuova Provincia di Roma. Con il Regio Decreto 23-6-1872 San Lorenzo assunse la denominazione e lo stemma attuali. Lo stemma del vecchio comune di \"San Lorenzo di Campagna\" recava l'immagine del santo patrono. Lo stemma odierno raffigura una torre, simbolo che ricorda l'origine castrense del comune.\nNel 1927 il comune di Amaseno fu distaccato dalla provincia di Roma ed aggregato a quella di Frosinone, istituita pochi mesi prima. In questi anni ancora non era raro nel periodo estivo-autunnale contrarvi la malaria. Nel 1925 ad Amaseno, dove aveva il bacino d'impluvio una palude della valle omonima, si verific\u00f2 una grave epidemia: su nemmeno 3.000 abitanti addirittura 2.800 risultarono malarici gravi. Durante la seconda guerra mondiale Amaseno fu duramente provato dall'occupazione tedesca prima, e dal bombardamento e dall'occupazione delle truppe alleate poi, che lo occuparono il 29 maggio 1944. In particolare si segnalarono per le loro violenze, spesso ai danni di donne, i militari delle truppe marocchine. Anche la collegiata di S. Maria fu colpita da un cannoneggiamento che dur\u00f2 tre giorni. Nel 1945, immediatamente dopo la guerra, si verific\u00f2 un'endemia di malaria dovuta in una prima ondata al \"Plasmodium virax\", nella seconda al pi\u00f9 grave \"Plasmodium falciparum\". Da decenni ormai la malaria ad Amaseno \u00e8 completamente debellata. Durante la prima Repubblica Amaseno ha fatto parte del bacino elettorale di Giulio Andreotti.\nSociet\u00e0.\nEvoluzione demografica.\nDa un documento conservato presso l'archivio vescovile di Ferentino, in cui viene riportato un sommario censimento della popolazione diocesana, si ricava che nel 1662 la popolazione totale di Amaseno contava 696 unit\u00e0, di cui 412 \"anime da comunione\".\nNel 1828 Amaseno contava 1852 abitanti.\nSoprattutto tra la fine dell'Ottocento e i primi decenni del Novecento, ma anche dopo la seconda guerra mondiale, vi fu una consistente emigrazione, diretta soprattutto verso Canada e Stati Uniti. In una cittadina a 45\u00a0km da Chicago, chiamata Chicago Heights, gli immigrati di origine amasenese si sono organizzati in una societ\u00e0: la Amaseno Lodge, le cui riunioni mensili si svolgono in italiano e in dialetto amasenese (oltre che in inglese). La societ\u00e0 ha fatto istituire nell'ambito dell'Arcidiocesi di Chicago un \"San Lorenzo Festival\" consistente in una processione in onore di S. Lorenzo, il patrono di Amaseno, che si tiene ogni anno. Vi partecipano anche donne in costume amasenese e ha come destinazione il \"St Rocco Oratory\" di Chicago Heights.\nEtnie e minoranze straniere.\nAl 31 dicembre 2018 ad Amaseno risultavano residenti 314 cittadini stranieri. Le cittadinanze pi\u00f9 numerose erano le seguenti:\nCultura.\nMusica.\nLa Banda musicale , i documenti che possono avvalorare questa dichiarazione risalgono al 1884, anno in cui grazie al consiglio comunale di allora nacque una Societ\u00e0 Concertistica ed in seguito due complessi bandistici, legati ognuno alle due societ\u00e0 di mutuo soccorso, l'Opera Pia intitolata a San Rocco e il Mutuo Soccorso intitolato a San Lorenzo; i due complessi vissero fino all'inizio del primo conflitto Mondiale.\nIn seguito nel 1946, venne data origine ad una nuova societ\u00e0 denominata \u201cAmici della Musica\u201d il cui primo obbiettivo fu la ricostruzione della banda cittadina. Nel 1980 subentr\u00f2 \"L'associazione Banda Musicale \u201cCitt\u00e0 di Amaseno\u201d\".\nDal 2005 il Gruppo si \u00e8 evoluto, trasformandosi da una banda cittadina tradizionale in Marching band, una delle poche del genere in Italia, partecipando nelle pi\u00f9 importanti competizioni Italiane ed Internazionali.\nEconomia.\nIl settore pi\u00f9 sviluppato \u00e8 quello dell'allevamento bufalino: 14.000 capi di bestiame in circa 250 aziende. Il prodotto principale \u00e8 infatti la mozzarella di bufala e ogni anno in luglio si tiene ad Amaseno la \"Festa della mozzarella di bufala e dell'agricoltura\", giunta nel 2010 alla sua XIV edizione, con degustazioni di mozzarelle e delle carni dei \"bufaletti\", i vitelli del bufalo. Altri prodotti importanti sono le olive e la marzolina, un formaggio fatto con latte di capra.\nFino alla prima met\u00e0 del secolo scorso uno dei principali cespiti dell'economia amasenese, oltre all'olio, era la coltivazione del grano. Numerose erano anche le vigne, e si aveva una piccola industria nella tessitura di uno speciale panno di lana, di color rosso sangue, e di tela di lino bianca, che servivano rispettivamente per le vesti e per il copricapo (detto \"mantricella\") tradizionali delle donne amasenesi. Fu importante, prima che s'imponesse l'allevamento bufalino, quello equino.\nIl territorio comunale di Amaseno rientra nella zona DOP della mozzarella di bufala campana.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero di addetti delle imprese locali attive (valori medi annui).\nNel 2015 le 216 imprese operanti nel territorio comunale, che rappresentavano lo 0,64% del totale provinciale (33.605 imprese attive), hanno occupato 414 addetti, lo 0,39% del dato provinciale; in media, ogni impresa nel 2015 ha occupato poco meno di due addetti (1,92).\nInfrastrutture e trasporti.\nFerrovie.\nLa stazione ferroviaria pi\u00f9 vicina \u00e8 la stazione di Castro-Pofi-Vallecorsa.\nStrade.\nAmaseno, tramite la Strada Provinciale 3, \u00e8 collegata a Castro dei Volsci.\nMobilit\u00e0 urbana.\nLa mobilit\u00e0 extra urbana \u00e8 garantita dal servizio di trasporto del COTRAL.\nAmministrazione.\nNel 1872 cambia denominazione da \"San Lorenzo\" ad Amaseno.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Frosinone, Amaseno pass\u00f2 dalla provincia di Roma a quella di Frosinone."}
{"id": "29157", "revid": "254059", "url": "https://it.wikipedia.org/wiki?curid=29157", "title": "Gargnano", "text": "Gargnano (\"Gargn\u00e0\" in dialetto gardesano) \u00e8 un comune italiano di 2.753 abitanti della provincia di Brescia in Lombardia. \u00c8 situato a a Nord di Brescia, sul Lago di Garda, e la sua intera area comunale \u00e8 compresa all'interno del Parco regionale dell'Alto Garda Bresciano.\nGeografia.\nIl comune si estende per quasi 80 chilometri quadrati, con l'abitato principale sede della maggior parte della popolazione. Il comune conta ben dodici frazioni disperse nei rilievi e colline moreniche settentrionali dell'alto Garda e diverse localit\u00e0. Dal 1962, con la costruzione della diga di Ponte Cola (sbarrando il torrente Toscolano) nel territorio comunale \u00e8 inoltre compresa una parte del lago di Valvestino che ne costituisce le acque interne. \nLa frazione pi\u00f9 distante, Costa, detiene un curioso primato: \u00e8, insieme a pochi altri esempi, una delle frazioni pi\u00f9 distanti dalla sede comunale (18\u00a0km).\nL'abitato \u00e8 dominato sul lato del lago dal monte Comer, con un'elevazione di 1281 metri sul livello del mare. Sono presenti innumerevoli itinerari turistici per escursioni lungo i sentieri.\nGargnano \u00e8 attraversato dalla Strada Statale 45 Bis Gardesana Occidentale la quale segue l'andamento della costa del lago. Da Nord di Gargnano a Riva del Garda su tale strada \u00e8 vietata la circolazione agli autocarri e autotreni, data la larghezza ridotta della carreggiata e la presenza di strette gallerie. Come mezzi pesanti, possono quindi solo circolare solamente gli autobus della SIA e dell'ATV opportunamente autorizzati.\nDal paese inoltre ha origine la Strada Provinciale 9 che attraversando tortuosamente la Valvestino conduce ai comuni di Valvestino, Capovalle ed infine Idro.\nStoria.\nIl nome del paese compare per la prima volta in un documento del 937 come \"Garniano\", forse derivato dal personale latino Garenius. Documenti di Tito Livio e lapidi, testimoniano la presenza di Etruschi, Celti, Cenomani e Romani..Dal 1350 al 1426 il territorio di Gargnano fu dominio dei Visconti come capoluogo di quadra nella Magnifica Patria, per poi seguirne la storia sotto il dominio della Repubblica di Venezia. Successivamente alla scomparsa della \"Serenissima\" sar\u00e0 annesso alla Repubblica bresciana, di cui seguir\u00e0 le sorti sotto la dominazione napoleonica, come capoluogo di cantone, e poi asburgica fino al Regno d'Italia.\nNel 1943 Gargnano ospit\u00f2 Mussolini che vi arriv\u00f2 il 10 ottobre, dove occupava, in localit\u00e0 San Giacomo, Villa Feltrinelli (oggi hotel di lusso). Il Duce, che aveva da poco istituito la Repubblica Sociale Italiana, viveva nella villa con la moglie, donna Rachele e figli Romano e Anna Maria.\nCultura.\nA Gargnano ha sede nel palazzo Feltrinelli il Centro d'Ateneo per la promozione della lingua e cultura italiana (CALCIF) dell'Universit\u00e0 degli Studi di Milano. Vi si trova, inoltre, l'ex Istituto Statale d'Arte del Garda.\nGargnano \u00e8 gemellata col comune tedesco di Waakirchen.\nInfrastrutture e trasporti.\nLa storia dei trasporti del paese \u00e8 solo recente, a causa della remota posizione che assumeva sino all'ottocento. Da quest'epoca al passato, le disponibili modalit\u00e0 non permettevano di raggiungere il paese se non via lago oppure per mezzo di strette e tortuose mulattiere.\nLa strada.\nNegli anni '20 dell'800 si cominci\u00f2 a discutere pi\u00f9 apertamente a riguardo della costruzione di una strada che collegasse Sal\u00f2 a Gargnano, questione gi\u00e0 ampiamente discussa ma accantonata in quanto scarsa di accordi tra i comuni di Volciano (oggi Ro\u00e8 Volciano), Vobarno, Portese, San Felice e lo stesso Sal\u00f2. A complicare ulteriormente la questione, era la vicinanza di Gargnano all'Austria, il cui confine all'epoca correva con quello dell'odierno Trentino Alto Adige. Questa particolare circostanza privava di facili conclusioni lo Stato, in quanto era costretto ad accordarsi per progetti, presentazioni di idee e collegamenti con i comuni situati anche pi\u00f9 a Nord. Ne \u00e8 un esempio il progetto degli ingegneri Chiodi e Benedetti, che prevedevano gi\u00e0 nel 1834 una strada montana collegante Gargnano a Tignale, seguendo i paesini attorno a Tremosine per giungere a Limone in una prominente discesa: ci\u00f2 non ebbe seguito in quanto i pareri con l'imperatore Ferdinando I furono discordanti. Chiaramente in quei periodi si aveva pi\u00f9 un pensiero strategico-militare, e sicuramente fino all'unit\u00e0 d'Italia quest'ottica di eccessiva malavisione rovin\u00f2 le avvincenti progettazioni degli ingegneri.&lt;br&gt;\nCompreso inoltre (dopo un progetto di Emilio Mantegazza del 1870) che una ferrovia non sarebbe stata l'ideale, per cos\u00ec poche terre lontane da Sal\u00f2 e dalla citt\u00e0 di Brescia, prive altres\u00ec di industrie di cos\u00ec rilevante commercio (c'era la navigazione come trasporto ideale), \u00e8 solo dopo il 1910 che viene realizzato e sistemato un collegamento ben transitabile con il paese. In dettaglio \u00e8 nel 1914 che viene completato l'allargamento del tratto litoraneo compreso tra Toscolano e Bogliaco, aggirando le presenti limonaie dopo svariati mesi di scavi, modifiche e costruzioni.&lt;br&gt;\nNel 1924 il traffico veicolare era ancora cos\u00ec sporadico che era uso comune dei turisti di posizionarsi al centro della strada per scattare fotografie anche in posa. Dopo il 1929 si procedette all'allargamento oltre la Valle della Torre (ubicata contiguamente alla Chiesa di San Martino), puntando alla realizzazione delle prime gallerie, che aggiravano cos\u00ec la vecchia \"Strada dei Dossi\". Fu l'ingegner Cozzaglio ad ideare e progettare tutto il tratto della strada, fortemente voluta anche da D'Annunzio. Per arrivare a Riva del Garda si dovr\u00e0 aspettare fino al 18 ottobre 1931, con l'inaugurazione della \"Gardesana Occidentale\".\nLa tranvia.\nGargnano ospit\u00f2 fra il 1921 e il 1933 il capolinea settentrionale della tranvia Brescia-Sal\u00f2-Gargnano. La tranvia venne poi elettrificata; a seguito di vicissitudini venne successivamente chiusa in via definitiva e sostituita da autobus extraurbani, gestiti fino al 2020 dalla SIA, oggi incorporata nel gruppo Arriva Italia."}
{"id": "29158", "revid": "1318658", "url": "https://it.wikipedia.org/wiki?curid=29158", "title": "Gavardo", "text": "Gavardo (IPA: , \"Gavart\" o \"Gaart\" in dialetto bresciano) \u00e8 un comune italiano di abitanti della provincia di Brescia in Lombardia. Si trova nella bassa Valle Sabbia, a nord-est rispetto a Brescia, della quale \u00e8 il paese pi\u00f9 popoloso.\nGeografia fisica.\nTerritorio.\nGavardo si trova all'imbocco della Valle Sabbia ad un'altitudine media di 199\u00a0m s.l.m. (il punto pi\u00f9 basso nel territorio comunale si trova a 184\u00a0m s.l.m. e quello pi\u00f9 alto a 877\u00a0m s.l.m.); il paese \u00e8 prevalentemente collinare, con la presenza di alcuni monti che racchiudono il paese a nord e a est.\nIl comune \u00e8 attraversato dal fiume Chiese, dal Naviglio Grande Bresciano - che nasce a nord del paese e che ha un'origine antica, infatti veniva sfruttato dai monaci benedettini per alimentare i mulini - e dal torrente Vrenda, il quale scende da Vallio Terme e sfocia nel Chiese nella frazione di Sopraponte. Gavardo \u00e8 compreso tra alcuni monti quali il Monte Budellone e il Colle di san Martino a sud ovest, i Tre Cornelli a ovest, il Monte Magno a nord e le colline di origine morenica che si estendono a est, verso Muscoline e il Benaco.\nClima.\nIl clima \u00e8 riconducibile a quello zona prealpina, con inverni piuttosto rigidi ed estati calde e afose, anche se queste ultime sono pi\u00f9 fresche sulle alture grazie anche ai venti freschi che soffiano da Vallio Terme, in particolare durante la notte. Le precipitazioni sono abbastanza frequenti e discretamente abbondanti (attorno ai 1200\u00a0mm/anno) e nei mesi invernali diventano anche nevose.\nNonostante la vicinanza al lago di Garda, il paese non riesce a goderne dei benefici in quanto le colline moreniche ne limitano gli influssi.\nStoria.\nL'etimologia del nome Gavardo \u00e8 incerta e sembra che derivi da una radice celtica che vuol dire fiume, localit\u00e0 posta su un corso d'acqua.\nNell'antichit\u00e0 era una stazione sulla strada che da Brescia portava in Valsabbia, nel medioevo era un feudo vescovile e nel 1440 divenne territorio della Serenissima fino al 1797 quando Venezia viene ceduta all'Austria.\nNel 1526 il paese sub\u00ec il passaggio dei lanzichenecchi di Georg von Frundsberg e due anni dopo dai tedeschi, inoltre i paesani furono contagiati dalla peste nel 1576 che tuttavia risparmi\u00f2 i paesi vicini come Vallio, che non ebbe rilevanti vittime per la peste forse per la sua collocazione pi\u00f9 ventilata, e quindi con un'aria sempre pulita e rinnovata.\nNel 1689 si verifica una piena del Chiese che port\u00f2 inondazioni in tutta la valle.\nNel 1928 al comune di Gavardo vennero aggregati i soppressi comuni di Sopraponte e Soprazocco che divennero frazioni. Nel periodo fascista vengono create nuove opere come le fognature e la pavimentazione stradale.\nLa seconda guerra mondiale e il dopoguerra.\nDurante la seconda guerra mondiale ci sono stati 54 gavardesi dispersi.\nIl 29 gennaio 1945, a pochi mesi dal termine del secondo conflitto mondiale quando gli americani, che avevano intenzione di abbattere il ponte sul fiume Chiese per non far passare i fascisti e i tedeschi, lanciarono una bomba da un aereo che per\u00f2 colp\u00ec il centro storico uccidendo 52 civili.\nPer quanto riguarda gli avvenimenti recenti, il 24 novembre 2004 alle 23 e 59 si \u00e8 verificato un terremoto di magnitudo 5,4 che ha causato diversi danni alle strutture in tutta la zona della Val Sabbia e una parte del Lago di Garda, con l'epicentro situato tra i comuni di Vobarno e Sal\u00f2.\nSimboli.\nLo stemma gavardese, riconosciuto con D.P.C.M. del 26 settembre 1932, ha la seguente blasonatura:\nIl comune \u00e8 dotato anche di un gonfalone di color azzurro riportante lo stemma, gli ornamenti e le armi araldiche del comune.\nMonumenti e luoghi d'interesse.\nArchitetture religiose.\nImportanti dal punto di vista artistico e culturale sono la chiesa di San Rocco (posta all'inizio del paese venendo da Brescia), il convento delle suore Orsoline e la Chiesa di Santa Maria, posta all'interno della struttura monastica. Il convento venne edificato nel 1600 e attualmente contiene un prezioso organo, vari dipinti e statue in legno, tra cui un crocifisso cinquecentesco. Questi beni sono stati gravemente danneggiati dal sisma del 2004 e successivamente restaurati grazie alla Comunit\u00e0 Montana di Valle Sabbia, al Ministero dei Beni Culturali, al Comune e al parroco don Giacomo Bonetta; questi lavori sono terminati e il 3 maggio 2009, in occasione del patrono di Gavardo, \u00e8 stata riaperta la Chiesa di Santa Maria. Dal 1997 il convento \u00e8 sede della scuola parrocchiale paritaria \"Don Bosco\", materna ed elementare.\nLa chiesa principale \u00e8 quella dei Santi Filippo e Giacomo, patroni del paese, presso la quale si svolgono le principali funzioni religiose.\nMulino di Gavardo.\nL\u2019unico esempio di mulino rimasto nel paese di Gavardo risale al 1528 ed \u00e8 situato ancora oggi in via Molino sulle sponde del fiume Chiese. Durante la sua lunga esistenza il Mulino fin\u00ec al centro di un\u2019ampia discussione tra il mugnaio governante il mulino e i contadini delle zone di Montichiari e Lonato, dove il fiume Chiese termina. Questa disputa nata nel 1777 aveva come oggetto la scorretta spartizione dell\u2019acqua defluente nel fiume Chiese e quella defluente nel Naviglio Grande Bresciano. Si pensava infatti all\u2019epoca, che il mugnaio frenasse il libero deflusso dell\u2019acqua verso il Chiese per favorire l\u2019afflusso di acqua verso il naviglio Grande Bresciano che era utilizzato per l\u2019irrigazione dei terreni dei contadini di Gavardo. L\u2019attivit\u00e0 del mulino cess\u00f2 poi negli anni \u201970 per diverse ragioni, ma principalmente per le continue esondazioni del fiume Chiese. Queste, infatti, rischiarono diverse volte di danneggiare i raccolti contenuti all\u2019interno del mulino e i suoi macchinari. La pi\u00f9 grave inondazione fu quella del 1966, dove l\u2019acqua del fiume arriv\u00f2 quasi alla sommit\u00e0 del tetto del mulino, mettendo a dura prova le sue strutture murarie e danneggiando anche alcuni macchinari all\u2019interno.\nIl complesso del mulino \u00e8 formato da un edificio a pianta rettangolare dove al suo interno troviamo: il locale delle macine, un soppalco per il deposito delle granaie e le farine. Esternamente si trova un porticato che precede l\u2019ingresso sul giardino.\nDopo la chiusura del mulino, la struttura \u00e8 stata lasciata al disfacimento totale. Il tetto della struttura \u00e8 ceduto in diverse parti e all\u2019esterno sono rimaste solamente due ruote del sistema di canalizzazione: una di legno molto danneggiata e la seconda di ferro meglio conservata.\nIl mulino viene poi rimesso al centro di un progetto sostenibile nel 2011, grazie alla nascita del Consorzio Idroelettrico del Mulino di Gavardo. Questo progetto tra il comune di Gavardo e il consorzio di Bonifica Chiese, ha come scopo la riqualifica del mulino di Gavardo non solo come patrimonio storico, ma soprattutto per la produzione di energia elettrica da fonti rinnovabili. L'edificio ospita alcune mostre e il presepe vivente nei giorni festivi vicini al Natale.\nLa Calchera.\nA Gavardo si trovano oggi ancora i resti di un vecchio forno per la calce costruito nel 1901. Questo forno, come molti altri ormai abbandonati nei comuni limitrofi, rappresentava in passato uno dei principali guadagni dell\u2019industria Bresciana. La fornace di Gavardo era una delle poche a produzione continua e si basava sul continuo prelievo della calce viva e sulla carica dall\u2019alto di pietre e combustibile a strati alterni. Tutt\u2019oggi, Il forno e la struttura principale si presentano in un forte stato di degrado e abbandono.\nAree naturali.\nNel centro di Gavardo \u00e8 presente l'\"isolo\", chiamato cos\u00ec perch\u00e9 si trova tra il fiume Chiese e il Naviglio formando quindi un isolotto che \u00e8 luogo di riposo per la fauna fluviale ma anche per i residenti, grazie ad alcune panchine e un parco giochi; il posto \u00e8 frequentato soprattutto d'estate, grazie alla temperatura pi\u00f9 fresca del fiume.\nSociet\u00e0.\nPopolazione.\nSecondo gli ultimi dati stilati dall'amministrazione comunale nel dicembre 2008 riguardo alla distribuzione della popolazione nel territorio comunale, \u00e8 stata rilevata la presenza del 67,3% del totale nel capoluogo, 13,9% a Sopraponte e 18,8% a Soprazocco.\nEtnie e minoranze straniere.\nLa popolazione straniera residente al 1\u00ba gennaio 2011 \u00e8 di 1.628 abitanti, corrispondente al 13,9% del totale delle persone residenti. Le nazionalit\u00e0 maggiormente rappresentate sono:\nIstituzioni, enti e associazioni.\nA Gavardo \u00e8 presente l'ospedale \u201cLa memoria\u201d, gestito dalla azienda ospedaliera di Desenzano del Garda, che accoglie i pazienti di tutta la Valle Sabbia e della sponda nord occidentale del Lago di Garda, \u00e8 anche sede di pronto soccorso.\nCultura.\nIstruzione.\nBiblioteche.\nNel comune \u00e8 presente la biblioteca comunale Eugenio Bertuetti, istituita nel 1964, che ha al suo interno una ricca sezione locale e alcune postazioni per il collegamento a Internet.\nScuole.\nSul territorio comunale sono presenti numerose scuole: nel capoluogo \u00e8 presente un asilo nido, presso Gavardo e nelle frazioni di Sopraponte e Soprazocco sono presenti le scuole dell'infanzia e quelle primarie mentre la scuola secondaria di primo grado si trova a Gavardo e raccoglie gli alunni delle frazioni gavardesi e dei paesi limitrofi nei quali non \u00e8 presente questa struttura. Nel comune non sono presenti scuole secondarie di secondo grado che sono perlopi\u00f9 concentrate a Brescia e Sal\u00f2.\nMusei.\n\u00c8 importante segnalare la presenza del Museo archeologico della Valle Sabbia, costruito in seguito alla scoperta di un ingente deposito di fauna fossile quaternaria, effettuato nel 1954 da un gruppo di esperti ricercatori nella grotta carsica chiamata \"Buco del frate\".\nMedia.\nA Gavardo \u00e8 stata fondata Radio Viva FM, \u00e8 ricevibile in Lombardia e Trentino Alto Adige, \u00e8 inoltre ricevibile anche nelle zone limitrofe come le Province di Novara, Piacenza, Parma e Verona e dal 2015 la copertura si \u00e8 estesa anche all'Emilia.\nMusica.\nLa pi\u00f9 nota iniziativa culturale che ha fatto conoscere il paese in Italia e all'estero \u00e8 dovuta al coro \u201cLa Faita\u201d, nato nel 1966, che conta attualmente circa una trentina di membri i quali cantano principalmente canzoni popolari e di montagna.\nGeografia antropica.\nFrazioni.\nSopraponte.\nSopraponte \u00e8 una frazione situata alla foce del torrente Vrenda e si trova sulla strada per Vallio Terme e il Monte Magno.\nSoprazocco.\nSoprazocco si trova ricompreso tra i monti che separano il comune da Sal\u00f2.\nMonte Magno.\nSituata sulle alture del comune, immersa nel verde della Valle Sabbia, \u00e8 una localit\u00e0 climaticamente fresca e adatta per escursioni e pic-nic, infatti vi si trovano alcune strutture libere quali tavoli e barbecue.\n\u00c8 presente anche una colonia fondata da don Antonio Andreassi, struttura che in estate ospita le attivit\u00e0 ricreative dell'oratorio di Sopraponte e di alcuni gruppi scout.\nAltre localit\u00e0 del territorio.\nSulla strada che conduce al monte Tesio e a qualche centinaio di metri dal centro si trova il Monticello, luogo dove \u00e8 presente una propriet\u00e0 gestita dagli Alpini, un percorso vita e alcuni giochi per bambini, infatti in estate questo posto \u00e8 utilizzato dal CRED (Centro Ricreativo Estivo Diurno) di Gavardo. Nel territorio comunale ci sono altre frazioni pi\u00f9 piccole: Quarena e Casalicolo sulla strada verso il Monte Magno, Fostaga e Soseto che si trovano verso Vallio Terme, Marzatica a sud-ovest del capoluogo, Limone (frazione ai piedi del monte Faita) e Rampeniga a sud-est in direzione di Muscoline.\nEconomia.\nAgricoltura.\nPer l'agricoltura si producono prevalentemente cereali, ortaggi, frutta e foraggi. Nella frazione di Soprazocco \u00e8 attiva l'estrazione della sabbia.\nArtigianato.\nNel paese sono presenti numerose manifatture e industrie del settore tessile e calzaturiero (fino a qualche anno fa era attivo il lanificio di Gavardo, nato nel 1889 e alimentato dalle acque del fiume Chiese, ha dato lavoro a circa 1000 dipendenti) e dei materiali destinati alla costruzione.\nServizi.\nOgni anno, in occasione dei Santi patroni Filippo e Giacomo, si tiene una fiera denominata \"Fiera di Gavardo e della Valle Sabbia\", giunta alla 56\u00aa edizione, alla quale partecipano numerosi negozi e associazioni gavardesi e non. Nel comune sono presenti alcuni supermercati e una galleria commerciale. Il mercoled\u00ec \u00e8 il giorno del mercato che si tiene in Piazza Aldo Moro.\nInfrastrutture e trasporti.\nStrade.\nA Gavardo passa la Gardesana Occidentale che porta verso Brescia e Sal\u00f2, inoltre nel territorio comunale ci sono alcune strade provinciali quali la SP 116 che attraversa il paese, la SP 26 che conduce a Muscoline e Manerba e la SP 57 che porta a Vallio Terme per poi confluire nella strada statale del Caffaro nella zona del colle di Sant'Eusebio.\nNel territorio comunale \u00e8 presente la pista ciclabile Gavardina\nFerrovie e tranvie.\nPosta lungo il fiume Chiese, Gavardo pot\u00e9 avvalersi in passato di due importanti collegamenti su ferro per la mobilit\u00e0 delle persone e delle merci, la ferrovia Rezzato-Vobarno, attiva fra il 1897 e il 1968 e raccordata con il locale Lanificio di Gavardo, e la tranvia Brescia-Vestone-Idro, operante fra il 1881 e il 1932.\nMobilit\u00e0 urbana.\nIl territorio comunale \u00e8 situato all'interno della sottorete provinciale dei servizi automobilistici interurbani denominata \"Brescia Nord\" gestita dall'omonimo consorzio.\nAmministrazione.\nElenco dei sindaci di Gavardo dal 1946 ad oggi:\nSport.\nAtletica.\nPer l'atletica \u00e8 presente l'Atletica Gavardo 90, societ\u00e0 iscritta alla FIDAL, Federazione italiana di atletica leggera, che ha sede presso il palazzetto dello sport con una pista da atletica costruita da pochi anni.\nBasket.\nPer il basket si ha il Basket Gavardo gioca nel campionato di Serie D.\nBocce.\nNel comune si pu\u00f2 praticare lo sport delle bocce al bocciodromo, dove gioca la bocciofila gavardese.\nCalcio.\nLa principale squadra di calcio della citt\u00e0 \u00e8 l'A.C. Gavardo che milita nel girone D lombardo di Prima Categoria. ed ogni anno, durante il fine settimana che precede la Pasqua, ospita il torneo UNICEF (dal 2013 trasformato in ABE - Associazione Bambino Emopatico) per la categoria giovanissimi che raggruppa 12 squadre provenienti dall'Italia e dall'Europa. \u00c8 nata nel 1925, e, dal 2014, la squadra si gemella con l'Udinese.\nCiclismo.\nDa ricordare il ciclismo, con una squadra per la categoria under 23, la GS Gavardo - TECMOR\ne la U.C. Soprazocco, che gareggia in tre diverse categorie: giovanissimi, esordienti e allievi.\nNel comune \u00e8 situato l'arrivo della gara ciclistica per UNDER 23 che si tratta di una gra internazionale per dilettanti organizzata dalla squadra locale GS GAVARDO - TECMOR.\nImpianti sportivi.\nNel territorio limitrofo di Bostone, frazione di Villanuova sul Clisi, \u00e8 presente un palazzetto dello sport, dove praticare diverse discipline, quali: calcio, tennis, pallacanestro e atletica."}
{"id": "29159", "revid": "1429175", "url": "https://it.wikipedia.org/wiki?curid=29159", "title": "Bomporto", "text": "Bomporto (\"Bump\u00f2rt\" in dialetto modenese) \u00e8 un comune italiano di abitanti abitanti della provincia di Modena in Emilia-Romagna, situato nella pianura padana a nord del capoluogo; \u00e8 sede amministrativa dell'Unione del Sorbara.\nGeografia fisica.\nOltre al capoluogo, esso comprende i piccoli centri di Villavara, Gorghetto, San Michele e Solara (tutti disposti lungo la strada provinciale detta Panaria Bassa o \"Bomportese\", sulla sponda sinistra del fiume Panaro) e una frazione pi\u00f9 importante: Sorbara di circa 3.900 abitanti, che si \u00e8 sviluppata sulla Strada statale 12 dell'Abetone e del Brennero, sulla sponda destra del fiume Secchia. Sorbara \u00e8 unita al capoluogo dalla Strada provinciale Ravarino-Carpi o \"Sorbarese\": i due centri distano 4\u00a0km.\nIl territorio del comune \u00e8 posto infatti a nord-est rispetto a Modena, nel punto di massimo avvicinamento tra i fiumi Secchia e Panaro, che si riallontanano poi proseguendo il loro corso verso il Po. Un altro corso d'acqua importante \u00e8 il canale Naviglio, proveniente da Modena, che scorre tra Secchia e Panaro fino a confluire in quest'ultimo proprio a Bomporto. Lo stesso nome del centro riflette l'importanza delle vie d'acqua nello sviluppo di questo piccolo territorio: il porto fluviale settecentesco \u00e8 uno dei monumenti architettonici pi\u00f9 rilevanti del Comune, e figura nello stesso stemma comunale.\nFiumi e canali.\nIl territorio di Bomporto \u00e8 ricco di fiumi e canali che hanno avuto molta importanza per la sua storia. Come riporta il nome infatti, un tempo il piccolo paese era chiamato \"Buon Porto\".\nEcco l'elenco dei corsi d'acqua:\nStoria.\nLa bonifica delle terre paludose di Bomporto e Sorbara si deve ai monaci benedettini dell'abbazia di Nonantola (secoli IX-X). Nell'XI secolo il territorio \u00e8 parte del grande feudo di Matilde di Canossa che, il 2 luglio 1084, sconfigge a Sorbara gli alleati di Enrico IV nella lotta per le investiture: i vescovi Everardo di Parma e Gandolfo di Reggio.\nUnica testimonianza architettonica del periodo romanico, \u00e8 la pieve matildica di Sorbara, che \u00e8 stata tuttavia sensibilmente ampliata nei secoli successivi, passando da una a cinque navate.\nNei secoli successivi Sorbara e Bomporto legano la loro storia a quella del Comune di Modena e del ducato estense.\nDurante il periodo estense Bomporto era feudo dei Rangoni.\nCol plebiscito modenese del 21 agosto 1859 entrano a far parte del Regno di Sardegna, poi Regno d'Italia.\nNel 1866 ricevette la frazione di Solara dal comune di Camposanto.\nDurante la guerra di Resistenza, bande di partigiani sono attive nel territorio. A Sorbara \u00e8 operativa una base della Wehrmacht: l'asse stradale che dal passo del Brennero conduce a Roma ha infatti per i tedeschi una notevole importanza strategica.\nSe nei primi anni cinquanta Bomporto \u00e8 ancora zona depressa, in seguito gli effetti del boom economico mutano profondamente l'economia e il paesaggio del comune, la cui popolazione aumenta sensibilmente, soprattutto a causa dell'immigrazione dal Meridione.\nBomporto \u00e8 stato colpito dai terremoti dell'Emilia del 2012, che hanno causato vari danni e lesioni soprattutto alle abitazioni pi\u00f9 vecchie e alla strutture agricole.\nIl 19 gennaio 2014 il comune di Bastiglia, e il 20 gennaio quello di Bomporto, vengono inondate dall'alluvione del Secchia.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nGeografia antropica.\nSuddivisioni amministrative.\nLocalit\u00e0.\nNel comune sorgono 5 localit\u00e0:\nQuartieri.\nNon esiste una vera divisione in quartieri, ma molte zone hanno un nome\nEconomia.\nIl territorio di Bomporto \u00e8 rinomato per il vino Lambrusco di Sorbara rosso, che ha Denominazione di origine controllata. Oltre al vitigno del Lambrusco, vi si coltivano cereali (frumento, mais, soia) e frutta (pere). Molto importante \u00e8 anche l'allevamento di bovini e soprattutto suini.\nGli stabilimenti industriali e artigianali sono concentrati nei quartieri industriali di Villavara, Bomporto e Sorbara.\nPresente anche la produzione di nocino e parmigiano reggiano.\nDel luogo \u00e8 anche la torta bomportese, fatta con le pere.\nIl modello della piccola e media impresa, tipico di questa zona della pianura padana, ha permesso lo sviluppo di un peculiare tipo di abitazione: il \"capannone\" industriale con abitazione attigua. Il comune \u00e8 tuttora in espansione, soprattutto sull'asse della Statale 12: all'immigrazione meridionale si \u00e8 sovrapposta quella da Paesi extra-comunitari (Albania, Tunisia, Romania, Marocco), nonch\u00e9 lo spostamento dei modenesi dal centro urbano ai comuni limitrofi.\nIstruzione.\nScuole.\nAsilo Nido Peter Pan, asili materni Arcobaleno e Sandro Caiumi, scuole primarie Marco Polo, Sorelle Luppi e Ciro Menotti, scuole materne paritarie Cuore Immacolato di S.S. Maria e Bruni, scuola media statale Alessandro Volta.\nInfrastrutture e trasporti.\nFerrovie.\nFino alla met\u00e0 del secolo scorso esisteva la Ferrovia Modena-Mirandola con due stazioni, Bomporto-Sorbara e Solara-Camposanto.\nStrade e viabilit\u00e0.\nIl comune \u00e8 attraversato dalla SS 12 dell'Abetone e del Brennero, nella frazione di Sorbara.\nLe altre due maggiori strade del comune sono la SP 1 del Sorbara, che attraversa Sorbara e Bomporto, e la SP 2 Panaria Bassa, che attraversa Villavara, Bomporto, Gorghetto, San Michele e Solara. \nIn piazza dello Sport \u00e8 presente una piccola zona per i camper.\nIl territorio \u00e8 servito da numerose ciclabili e percorsi su strade minori. I principali percorsi adatti alle biciclette si trovano lungo il Naviglio (importante via di navigazione fino ai primi anni del novecento riscoperto come bene ambientale ricco di fauna come anatre domestiche, germani, folaghe, gallinelle d'acqua, nutrie), lungo gli argini del Panaro, il percorso ciclabile Bomporto-Bastiglia-Sorbara-Bomporto, il percorso ciclabile Solara-Bomporto-Solara e il percorso ciclabile Sorbara-Solara-Bomporto-Sorbara\nPorto.\nFino agli anni venti del Novecento era attivo il trasporto fluviale sul Naviglio di Modena e Panaro e a Bomporto esisteva una darsena.\nAutobus.\nIl capoluogo dispone di quattro fermate, disposte due su via Ravarino-Carpi, una in via per Modena e una presso il polo scolastico-sportivo. Altre tre fermate sono nella zona industriale tra Bomporto e Sorbara. Il territorio \u00e8 ben fornito di fermate, con 23 tra il capoluogo e le varie frazioni\nAmministrazione.\nAccorpamenti o modifiche.\nAnche se spesso \u00e8 considerato parte della bassa modenese, Bomporto non ha mai fatto parte di quel comprensorio, che si estendeva verso sud solo fino a San Prospero e Camposanto. A partire dagli anni novanta Bomporto ha creato, insieme con altri tre comuni limitrofi di piccole dimensioni (Bastiglia, Nonantola e Ravarino) l'unione dei comuni del Sorbara, che dividono servizi e strutture.\nGemellaggi.\nIl comune, come le scuole medie, \u00e8 gemellato con:\nSport.\nNel calcio la societ\u00e0 calcistica del paese \u00e8 l'Atletic River, che gioca le partite interne nello Stadio Comunale Fratelli Sentimenti. Milita in Seconda Categoria.\nNella frazione di Solara, ha sede la Pol. Solarese. Essa milita in Seconda Categoria. Gioca le sue gare interne allo Stadio Borsari di Solara.\nDagli inizi degli anni 2000 fino al 2014 \u00e8 esistita la Real Panaro, squadra che vincendo la Coppa Emilia Promozione pot\u00e9 partecipare al campionato di Eccellenza 2011-2012 e Eccellenza 2012-2013.\nNella pallavolo la Basser Volley, societ\u00e0 nata dall'unione delle squadra pallavolistiche di Bomporto, Bastiglia, Ravarino, Sorbara e Solara.\nNel ciclismo \u00e8 presente la Polisportiva Sorbara, unitasi alla Polisportiva Limidi-Sozzigalli di Soliera, campo d'allenamento \u00e8 il velodromo di Sorbara.\nMolto importante l'hockey in-line con gli Scomed Bomporto, nata nel 2001, con solo l'attivit\u00e0 giovanile, raggiungendo ottimi risultati. Finito il settore giovanile gli atleti passano all'Invicta Modena.\nLa Polisportiva La Fonte, nel settore del pattinaggio artistico, ha raggiunto ottimi risultati, con molti riconoscimenti in ambito nazionale e internazionale-\nImpianti sportivi.\nIl principale impianto sportivo \u00e8 lo Stadio comunale Fratelli Sentimenti di Bomporto che dispone di campo da calcio sintetico, pista da atletica, palestra da fitness, bar, sala riunioni e tribuna con capienza di 99 posti. L'impianto \u00e8 dedicato ai Fratelli Sentimenti, un'importante famiglia di calciatori che militava contemporanea nella Serie A degli anni 30/40. In loro memoria \u00e8 presente dietro le tribune una gigantografia che li ritrae in campo prima di una partita.\nLa piscina intercomunale Darsena \u00e8 uno dei pi\u00f9 importanti impianti acquatici della bassa modenese. Dispone di una piscina da 25 metri e una pi\u00f9 piccola dedicata ai bambini. Inoltre dispone di un campo da beach soccer, da calcetto e da street basket.\nSono inoltre presenti una palestra comunale e il Palahockey, situati entrambi nei pressi del polo sportivo.\nA Sorbara \u00e8 presente il \"Centro sportivo comunale del Sorbara\", che dispone di un campo da calcio a 11, un campo sintetico a 7, una palestra, un velodromo e uno skate park.\nNella frazione di Solara \u00e8 presente lo Stadio Borsari e nelle sue immediate vicinanze una palestra."}
{"id": "29161", "revid": "765341", "url": "https://it.wikipedia.org/wiki?curid=29161", "title": "Camposanto", "text": "Camposanto (\"Camps\u00e0nt\" in dialetto modenese, \"Camps\u00e8nt\" nella variante locale) \u00e8 un comune italiano di abitanti della provincia di Modena in Emilia-Romagna. Situato a nord-est del capoluogo fa parte dell'Unione dei Comuni Modenesi Area Nord.\nGeografia fisica.\nTerritorio.\nIl territorio di Camposanto appartiene alla bassa pianura modenese, ed \u00e8 pianeggiante. Confina a nord con San Felice sul Panaro e Medolla, a est con Finale Emilia, a sud con Crevalcore, Ravarino e Bomporto, ad ovest con San Prospero.\nClima.\nSecondo la stazione meteorologica di Modena Camposanto, che si trova in zona temperata, ha il tipico clima continentale della pianura padana e delle medie latitudini. L'inverno \u00e8 moderatamente rigido, poco piovoso e con giornate di nebbia, l'estate \u00e8 calda e afosa nei mesi di luglio e agosto, con temperature che possono salire oltre i 35\u00ba e con precipitazioni a carattere temporalesco. Primavera e autunno sono generalmente piovosi, con temperature pi\u00f9 miti e pi\u00f9 umidit\u00e0.\nStoria.\nLa posizione sul Panaro assegn\u00f2 a Camposanto un ruolo strategico quando papato e impero cercarono, in occasione della guerra di Parma, tra l'estate del 1551 e la primavera del 1552, di eliminare il fastidioso contrafforte alle proprie spalle costituito da Mirandola, che grazie alle formidabili fortificazioni realizzate da Galeotto Pico con il denaro assicurato da Francesco di Francia e da suo figlio Enrico resistette a forze dieci volte superiori fino all'uccisione del nipote del papa, che convinse il vecchio Giulio III ad abbandonare l'impresa. I rifornimenti per il grande esercito acquartierato tra forti e trincee venivano da Crevalcore e San Giovanni in Persiceto passando su ponti tra Camposanto e Solara.\nCamposanto fu teatro poi di una battaglia (8 febbraio 1743), che si svolse nel contesto della Guerra di successione austriaca, fra l'esercito spagnolo, agli ordini del generale J.B. Gages, e l'esercito Austro-Piemontese, comandato dal Feldmaresciallo austriaco Otto Ferdinando von Traun. La battaglia, piuttosto aspra, si concluse con la ritirata delle truppe spagnole sconfitte.\nNel 1866 cedette la frazione di Solara al comune di Bomporto.\nCamposanto \u00e8 stato colpito dai terremoti dell'Emilia del 2012, in particolare dai sismi del 20 e del 29 maggio 2012, che hanno comportato numerose lesioni alle costruzioni pi\u00f9 antiche e crolli nelle campagne, con seri danni all'attivit\u00e0 agricola. Il 27 gennaio 2013, in occasione della Giornata della memoria, il sindaco del paese Antonella Baldini \u00e8 stata ricoverata in ospedale dopo essere stata colpita al volto da un uovo scagliato durante una contestazione al Presidente del Consiglio Mario Monti, che si era recato nella vicina Mirandola in ricordo delle vittime del terremoto.\nA Camposanto nel 1851 \u00e8 nato Angelo Pezzaglia, capocomico e attore di teatro e di cinema muto.\nOrigine del nome.\nLa prima citazione ufficiale conosciuta del toponimo (Campus Sanctus) risale al 1445. Al contrario rispetto a quanto vorrebbe un'inveterata quanto errata credenza, l'origine del nome non ha a che fare con eventi drammatici o con luoghi di sepoltura. In mancanza di ulteriori elementi probanti si deve accettare l'ipotesi pi\u00f9\nplausibile: cio\u00e8 la correlazione del nome del paese con quello dei Santi, nobile famiglia ferrarese che, sul\nfinire del secolo XIV, ottenne dagli Este (Signori di Modena e Ferrara) vaste investiture di terreno nel\nmodenese.\nSociet\u00e0.\nEtnie e minoranze straniere.\nGli stranieri residenti nel comune sono 504, ovvero il 15,7% della popolazione. Di seguito sono riportati i gruppi pi\u00f9 consistenti:\nLingua e dialetti.\nOltre alla lingua italiana, a Camposanto \u00e8 utilizzato il locale camposantese, una variante dell'emiliano.\nGeografia antropica.\nFrazioni.\nNella frazione di Cadecoppi \u00e8 presente un cimitero e la chiesa di San Girolamo, costruita durante il Basso Medioevo. Uno dei quadri presenti nella chiesa \u00e8 stato dipinto da Adeodato Malatesta, famoso pittore modenese vissuto tra il 1806 e il 1891.\nInfrastrutture e trasporti.\nIl paese \u00e8 servito dalla stazione di Camposanto sulla ferrovia Bologna-Verona della Rete Ferroviaria Italiana e le imprese ferroviarie che effettuano il servizio sono Trenitalia e Ferrovie Emilia Romagna. Sino al 1964 era presente la stazione di Solara-Camposanto sulla ferrovia Modena-Mirandola poi smantellata.\nSport.\nNel comune ha sede la societ\u00e0 di calcio A.S.D. Virtus Camposanto, militante nel campionato di Prima Categoria."}
{"id": "29164", "revid": "287204", "url": "https://it.wikipedia.org/wiki?curid=29164", "title": "Castelvetro di Modena", "text": "Castelvetro di Modena (\"Castelv\u00eader\" in dialetto modenese) \u00e8 un comune italiano di abitanti della provincia di Modena in Emilia-Romagna, situato a 18\u00a0km a sud del capoluogo di provincia Modena, e a circa 35\u00a0km dal capoluogo di regione Bologna, che si trova ad Est. Fa parte, assieme ad altri 7 comuni, dell'Unione di comuni Terre di castelli.\nConfina con i comuni di Formigine, Castelnuovo Rangone, Spilamberto, Vignola, Marano sul Panaro e Maranello.\nSituato nella parte centrale della provincia, sulle colline preappenniche, \u00e8 noto anche per i suoi lambrusco Grasparossa di Castelvetro rosso e rosato.\nIl comune ha ottenuto il marchio di qualit\u00e0 turistico-ambientale Bandiera arancione del Touring Club Italiano.\nGeografia fisica.\nTerritorio.\nIl comune di Castelvetro si trova nella parte centro-orientale della provincia di Modena e fisicamente appartiene alla fascia pedemontana e collinare dell'Appennino Modenese, circa 18\u00a0km a sud-est di Modena e a 32\u00a0km a ovest di Bologna. Il Comune ha un aspetto geografico molto diversificato: dalla pianura della zona Nord del Comune si passa all'alta collina pre-appenninica della zona Sud. Fa parte del Comune di Castelvetro il Monte Tre Croci, alto circa 410 m, mentre il punto pi\u00f9 alto di tutto il Comune \u00e8 il Colle della Guardia (450 m di altitudine circa) su cui \u00e8 costruito il Santuario della Beata Vergine della Salute di Puianello. \nL'abitato di Castelvetro \u00e8 attraversato dal torrente Guerro, affluente del Panaro, che spacca in due il paese. Lo stesso Guerro sorge poco pi\u00f9 a Sud della frazione Puianello e attraversa tutto il Comune,sino alla frazione di Settecani. Il fiume Panaro, nel quale sfocia il Guerro (nei pressi di Ponte Guerro, frazione di Spilamberto) scorre alcuni chilometri pi\u00f9 a est.\nMonumenti e luoghi d'interesse.\nArchitetture militari.\nCastelvetro \u00e8 nota per le sue 6 torri che risalgono al medioevo. Come simbolo del paese, tre torri sono raffigurate nello stemma cittadino.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nNel Borgo Antico di Castelvetro di Modena \u00e8 collocata la sede per Modena dellEnoteca Regionale dell'Emilia-Romagna, con una selezione di oltre 200 etichette Emiliano-Romagnole e una sezione particolare dedicata al Lambrusco Grasparossa di Castelvetro DOP e all'Aceto Balsamico Tradizionale di Modena DOP.\nEventi.\nOgni anno si tiene, nel mese di settembre, la \"Sagra dell'Uva e del Lambrusco Grasparossa di Castelvetro di Modena\", dove diversi viticoltori espongono i loro prodotti nella piazza principale del paese. Ha inoltre preso piede con cadenza annuale la Giornata Fai di Primavera in un percorso che va dal Palazzo Rangoni all'Acetaia comunale, passando per il castello di Levizzano Rangone. Ogni due anni, a giugno, si tiene il Mercurdo, la sagra dell'assurdo, con spettacoli e musei aperti con il tema dell'assurdit\u00e0.\nIndustria.\nDall'Ottocento e per molti anni ha operato la Fornace Cavallini, una importante fabbrica di laterizi, tra le prime in Italia ad avere il Forno Hoffmann per la produzione \"a fuoco continuo\" di mattoni ed altri laterizi.\nAgricoltura.\nLa vite rappresenta la coltura principale in particolare del Lambrusco Grasparossa utilizzato per l'omonimo vino DOP, discreta diffusione anche per il Trebbiano da cui si ricava anche l'Aceto Balsamico Tradizionale di Modena.\nPassaggio di Torquato Tasso.\nNel 1564 il poeta italiano Torquato Tasso soggiorn\u00f2 a Castelvetro, ospite nel palazzo della famiglia nobile del paese (i Marchesi Rangoni), i quali lo invitavano spesso agli usuali spettacoli, tra i quali il pi\u00f9 caratteristico era la Dama Vivente, evento che si teneva (e si tiene tuttora) nella piazza della torre dell'orologio.\nInfrastrutture e trasporti.\nStrade statali.\nIl comune \u00e8 interessato dall'attraversamento, nella parte settentrionale, dalla ex SS569 di Vignola, che lo collega a ovest con Maranello e a est con Vignola, il RA1 di Casalecchio e Bologna.\nAutostrade.\nA circa 24\u00a0km pi\u00f9 a nord si trova il casello di \"Modena nord\" sull'Autostrada A1 del Sole.\nFerrovie.\nA circa 7\u00a0km dal centro di Castelvetro si trova la stazione di Vignola, capolinea della linea Casalecchio-Vignola.\nSport.\nCalcio.\nL\"A.C.D. Castelvetro Calcio\" milita dalla stagione 2018-2019 nel girone B del campionato di Eccellenza Emilia Romagna. Dal 2016 al 2018 ha giocato nel girone D della Serie D, dopo aver riportato la prima storica promozione nella divisione il 1\u00ba maggio 2016. La squadra ha giocato alcune partite interne allo stadio Alberto Braglia di Modena, in attesa dell'ampliamento dello stadio locale William Venturelli. Dal 2017, gioca stabilmente nell'impianto locale.\nPallavolo.\nLa squadra femminile del \"Volley Castelvetro\" ha giocato la stagione 2014/2015 in serie C ottenendo la promozione in serie B2 per la stagione successiva. Attualmente milita nella Serie D."}
{"id": "29165", "revid": "287204", "url": "https://it.wikipedia.org/wiki?curid=29165", "title": "Cavezzo", "text": "Cavezzo (\"Cav\u00ea\u017c\" in dialetto mirandolese) \u00e8 un comune italiano di abitanti della provincia di Modena in Emilia-Romagna, situato a nord del capoluogo, fa parte dell'Unione Comuni Modenesi Area nord.\nGeografia fisica.\nIl territorio di Cavezzo appartiene alla bassa pianura modenese. Confina a nord con Mirandola e San Possidonio, a est con Medolla, a sud con San Prospero, ad ovest con Carpi e Novi di Modena.\nCavezzo gode di un tipico clima temperato continentale della pianura padana e delle medie latitudini. Come nel resto della pianura circostante, gli inverni sono moderatamente rigidi, poco piovosi e con giornate di nebbia; le estati sono calde ed afose nei mesi di luglio e agosto, con temperature che possono salire oltre i 35\u00a0\u00b0C e con precipitazioni a carattere temporalesco; le primavere e gli autunni sono generalmente piovosi.\nIn primavera e in autunno il clima \u00e8 pi\u00f9 mite e pi\u00f9 umido.\nOrigini del nome.\nIl nome potrebbe derivare dal latino \"cavaedium\", ossia \"spazio chiuso da muri\" attraverso la forma \"cavaedicium\".\nStoria.\nIn tempi antichi Cavezzo fece parte dell'antica comunit\u00e0 di \u00abCasare\u00bb dipendente dall'abbazia di Nonantola.\nIl paese \u00e8 ricordato in un documento del 1140 e successivamente nel 1203 appare citato come \"Isola di sant'Egidio\" poich\u00e9 nello stesso anno venne innalzato un oratorio in onore del Santo; appare citato come \"cavaedicium\" solo nel 1322 e faceva parte della Corte di Roncaglia. Il Secchia all'inizio scorreva in mezzo al paese, poi vennero fatti diversi canali che passano (ancora tutto'oggi) sotto il paese che collegano Cavezzo a Venezia e a Ravenna.\nLa chiesa di Sant'Egidio, nata come oratorio nel 1203, venne eretta in parrocchia nel 1352 e in pieve nel 1641.\nAltro importante edificio sacro \u00e8 la chiesa nella frazione di Motta del XVI secolo sebbene la parrocchia fosse gi\u00e0 esistente nel 1492 e il campanile risalga probabilmente al XIV secolo.\nDurante l'epoca della peste nera a causa delle molteplici morti, vennero create diverse catacombe nelle zone di campagna nei dintorni del paese, citate in alcuni documenti risalenti al 1349.\nFino al 1796 l'insediamento era classificato semplicemente come \"villa\" del distretto inferiore del comune di Modena. Durante l'epoca napoleonica divenne una municipalit\u00e0, includendo Motta, Disvetro e Medolla. Nel 1815 Cavezzo fu aggregata come \"sezione\" al comune di Mirandola. In seguito all'unit\u00e0 d'Italia, nel 1860 divenne comune autonomo.\nCavezzo \u00e8 stato pesantemente colpito dal terremoto dell'Emilia del 2012, in particolare dalle scosse del 29 maggio che hanno provocato due vittime e distrutto molte aree del paese.\nSociet\u00e0.\nEtnie e minoranze straniere.\nGli stranieri residenti nel comune sono , ovvero il 13,9% della popolazione. Di seguito sono riportati i gruppi pi\u00f9 consistenti:\nLingua e dialetti.\nOltre alla lingua italiana, a Cavezzo \u00e8 utilizzato il locale dialetto mirandolese, una variante dell'emiliano.\nSport.\nCalcio.\nLa principale squadra di calcio della citt\u00e0 \u00e8 la \"Polisportiva Dilettantistica Cavezzo\" che milita in promozione\nCiclismo.\nNel 1932 il ciclista Nino Borsari (1911-1996), originario di Villa Motta, riusc\u00ec a conquistare alle olimpiadi di Los Angeles la medaglia d'oro nell'inseguimento a squadre. Negli anni successivi venne realizzato un velodromo per consentire gli allenamenti di Borsari, che per\u00f2 a causa della guerra rimase bloccato in Australia, dove rimase definitivamente e divenne un importante punto di riferimento per gli emigrati italiani. Fino agli anni 1950 il velodromo di Cavezzo ha ospitato numerosi riunioni ciclistiche, con la partecipazione di grandi campioni del ciclismo, tra cui Fausto Coppi e Gino Bartali. Nel 1973 fu stabilito il primato del mondo delle 24 ore su tandem, percorrendo 1787 giri di pista per un totale di 682\u00a0km. Nel settembre 1975 il velodromo e lo stadio vennero intitolati a Nino Borsari, che per l'occasione torn\u00f2 dall'Australia per partecipare alla cerimonia.\nPallacanestro.\nLa squadra femminile del Basket Cavezzo, da anni sponsorizzata dall'azienda locale \"Acetum\", ha militato per diverse stagioni sportive nelle serie A1 e A2, mentre ora partecipa al campionato regionale di serie B."}
{"id": "29166", "revid": "1534111", "url": "https://it.wikipedia.org/wiki?curid=29166", "title": "Gianico", "text": "Gianico (\"Jan\u00e8c\" in dialetto camuno) \u00e8 un comune italiano di abitanti, della Val Camonica, provincia di Brescia in Lombardia.\nGeografia fisica.\nTerritorio.\nGianico giace tra i paesi di Darfo, e la sua frazione Fucine, e Artogne. \u00c8 delimitato naturalmente da due torrenti laterali il Re e la Valle Vedetta.\nIl paesino di Gianico poggia su un fondo di origine alluvionale, i resti dell'erosione dei due torrenti principali della zona hanno favorito la formazione di un conoide essa \u00e8 una struttura collinare che comprende anche i due abitati limitrofi di Fucine e Pellalepre.\nOrigini del nome.\nAttestato nel XIII secolo come \"Ianicum\", il toponimo deriverebbe dal latino \"dianicus\", \"verso levante\".\nSi favoleggiava un tempo che il nome potesse derivare dal dio latino Giano.\nStoria.\nIl territorio della bassa Valle Camonica era infeudato nell'XII e XIII secolo dalla famiglia guelfa dei Brusati.\nLa prima notizia documentata sicura di Gianico risale al 1248 quando il comune di Brescia, di parte guelfa, acquista il possesso di queste terre sottratte ai Federici, ghibellini.\nGianico rimane collegato al comune di Darfo sebbene gli uomini della vicinia compaiano nell'elenco dei comuni ribelli al potere feudale del Vescovo di Brescia Tommaso Visconti nel 1389.\nGi\u00e0 nel 1465 si parla di Gianico come parte della comunit\u00e0 di Darfo, dalla quale si separer\u00e0 solo nel 1788, infeudata alla famiglia di Leonardo fu Obertino Federici di Gorzone.\nNel 1470 il paese \u00e8 colpito da una grande alluvione con la scomparsa di pi\u00f9 di cento abitanti.\nNel 1925 rimangono uccisi, in una rissa, due antifascisti.\nRicorrenze.\nNella seconda settimana di maggio (i giorni variano di anno in anno), ogni dieci anni, si svolge la cosiddetta Funsci\u00f9 (in dialetto locale significa \"Funzione religiosa\"), nota soprattutto col nome pi\u00f9 appropriato di \"Decennale\". Essa consiste in una grande festa a sfondo cattolico che ha la funzione di celebrare la Madonna del Monte (o Madonnina). Dall'omonimo santuario viene portata in processione tra le vie del centro storico del paese una statua della Madonna. Le case del luogo, poi, per mano degli abitanti vengono riempite di frasche d'alberi e di migliaia di fiori in carta per creare un'atmosfera assai pi\u00f9 suggestiva.\nFeudatari locali.\nFamiglie che hanno ottenuto l'infeudazione vescovile dell'abitato:\nAltre famiglie nobili: \"de Bordi\", \"de Cochis\" e \"de Cottis\". In alcuni atti notarili risulta che, gi\u00e0 prima del 1400, alcune famiglie di Gianico, con investitura curiale, riscuotevano le decime in nome del vescovo di Brescia e a partire dal XV secolo vengono citati i nomi di Giovanni de Bordi, Galibus di Giovanni Cochis e i fratelli de Cottis (quest'ultimi appartenenti alla nobile famiglia comitale \"Cotta\" della Valcuvia e trasferitisi in Val Camonica durante la dominazione viscontea) [pubblicazioni degli storici Antonio Lanzetti e Mauro Fiora] da cui discendono le odierne famiglie dei Cotti Piccinelli, Cotti Cometti e Cotti Comettini. Tutti questi casati, compreso il grande clan feudale dei Federici, videro un forte ridimensionamento con l'occupazione del territorio da parte della \"Serenissima Repubblica di Venezia\", la quale prese a contrastare il potere della nobilt\u00e0 locale appoggiando le cosiddette \"vicin\u00ece\", costituite dalle famiglie autoctone del luogo, espressione del potere popolare.\nMonumenti e luoghi d'interesse.\nArchitetture religiose.\nLe chiese di Gianico sono:\nArchitetture civili.\nNel XVII secolo la famiglia Fiorini edific\u00f2 un grande palazzo signorile presso il vecchio centro storico, oggi conosciuto appunto come \"Palazzo Fiorini\".\nSociet\u00e0.\nTradizioni e folclore.\nGli scot\u00f6m sono nei dialetti camuni dei soprannomi o nomignoli, a volte personali, altre indicanti tratti caratteristici di una comunit\u00e0. Quello che contraddistingue gli abitanti di Gianico \u00e8 \"G\u00f2s\" (gozzi), \"Dut\u00f9r\" (dottori) ma anche \"Smerda-santele\"."}
{"id": "29168", "revid": "1821847", "url": "https://it.wikipedia.org/wiki?curid=29168", "title": "Finale Emilia", "text": "Finale Emilia (\"Al Fin\u00e0l\" in dialetto finalese, \"Al Fin\u00e8l\" in dialetto modenese) \u00e8 un comune italiano di abitanti della provincia di Modena in Emilia-Romagna, di cui costituisce il pi\u00f9 orientale comune della provincia, e fa parte dell'Unione Comuni Modenesi Area Nord.\nGeografia fisica.\nFinale gode di un tipico clima temperato continentale della pianura padana e delle medie latitudini. Come nel resto della pianura circostante, gli inverni sono moderatamente rigidi, poco piovosi e con giornate di nebbia; le estati sono calde ed afose nei mesi di luglio e agosto, con temperature che possono salire oltre i 35\u00ba e con precipitazioni a carattere temporalesco; le primavere e gli autunni sono generalmente piovosi.\nOrigini del nome.\nFinale deriva da locus finalis, che significa luogo di confine. Posto attualmente al confine tra le province di Modena e di Ferrara, il nome \u00e8 in relazione con la sua posizione che anche anticamente era posta al confine del Ducato di Modena e lo Stato pontificio. Fino al 1863 si chiamava \"Finale di Modena\", poi con la sua inclusione nel Regno d'Italia fu definitivamente chiamato Finale Emilia.\nStoria.\nStoria antica.\nIl territorio finalese costituisce da sempre una zona di confine con una storia che si perde nella notte dei tempi: i primi insediamenti urbani di cui si hanno testimonianze risalgono all'Et\u00e0 del Bronzo. L'aspetto strategico che riveste il territorio finalese era gi\u00e0 ben noto ai tempi dei Romani che vi si insediarono fra il II e il IV secolo fondando forse quella \"Forum Alieni\" menzionata da Tacito nelle sue \"Historiae\".\nIl primo documento ufficiale in cui si fa esplicita menzione a Finale risale al 1009, in particolare il documento cita il castello finalese menzionato come oggetto di scambio fra il vescovo di Modena Varino e l'abate di Nonantola Rodolfo.\nRisale, comunque, al 1213 la nascita ufficiale dell'abitato finalese cio\u00e8 quando gli abitanti di Ponteduce, durante la guerra fra Salinguerra Torelli e il marchese Aldobrandino d'Este, si unirono ai militari di stanza al \"Castrum finalis\", determinando in seguito, l'ampliamento dell'abitato e la fondazione del Comune di Finale, che trov\u00f2 espressione concreta nell'innalzamento della Torre del Popolo di Modena o Torre dell'Orologio.\nDalla fine del XIII secolo le sorti di Finale si legano indissolubilmente a quelle di Modena che in questo periodo passa sotto il dominio degli Estensi.\nAlla fine del XV secolo cominci\u00f2 a svilupparsi il nucleo civile ed economico del paese includendo piccole fabbriche artigianali dedite principalmente alla lavorazione della lana, del cuoio e del vetro.\nNella prima met\u00e0 del XVI secolo il duca Ercole II d'Este, su richiesta degli stessi finalesi, fece abbattere le mura cittadine in modo da dare maggiore spazio alle locali attivit\u00e0 industriali.\nNel 1598 il duca Cesare d'Este, costretto a cedere Ferrara al Papa, si rifugi\u00f2 a Finale, che, grazie all'ospitalit\u00e0 dimostrata ricevette il titolo di \"Finale Fedelissimo\".\nIl XVIII secolo fu funestato da guerre e distruzione e nella zona si avvicendarono le truppe di diverse fazioni fino a quelle francesi di Napoleone.\nIl periodo fu particolarmente duro per Finale e per le zone circostanti, ciononostante la vitalit\u00e0 economica e commerciale del paese non venne mai meno, particolarmente intensa fu l'attivit\u00e0 bancaria gestita dalla comunit\u00e0 ebraica locale: una delle pi\u00f9 radicate ed importanti della zona del modenese.\nAd ulteriore riconoscimento dell'importanza economica e culturale raggiunta, il 30 gennaio 1779 il duca Francesco III concesse a Finale il titolo di Citt\u00e0.\nNel 1805 Finale fu inclusa nel Regno d'Italia costituito da Napoleone. Successivamente il Congresso di Vienna restitu\u00ec Finale al dominio degli Estensi che lo mantennero fino all'incorporazione di Finale nel Regno d'Italia.\nNel 1886 vi avviene la fondazione della prima cooperativa in provincia di Modena e fra le prime in Italia denominata \"Associazione degli operai braccianti e scariolanti di Finale Emilia\". Finale Emilia era storicamente considerata un'importante \"citt\u00e0 d'acqua\" per la navigabilit\u00e0 del fiume Panaro, chiamata dagli Este la \"piccola Venezia\", e quando alla fine del XIX secolo il fiume Panaro cambi\u00f2 il suo corso, l'agricoltura divenne il cardine dell'economia della cittadina e dei suoi dintorni, fino alla seconda met\u00e0 del XX secolo, quando con la costruzione del polo industriale sorsero numerose industrie.\nLa citt\u00e0 godeva di una propria nobilt\u00e0 civica, con tanto di libro d'oro della nobilt\u00e0, composta da quelle famiglie che per vari motivi avevano contribuito alla storia della citt\u00e0. La Consulta araldica del Regno d'Italia riconobbe la nobilt\u00e0 civica di Finale Emilia e di contesto entrarono a far parte dell'Elenco Ufficiale della Nobilt\u00e0 Italiana.\nIl dopoguerra.\nSul finire della seconda guerra mondiale, nella notte tra il 22 e il 23 aprile 1945, la V Armata statunitense e la VIII Armata inglese, dopo violenti scontri conclusero l'accerchiamento delle truppe tedesche poste a difesa di Bologna. Il congiungimento delle due armate sul Fiume Panaro nei pressi di Finale verso Bondeno, comport\u00f2 la perdita di oltre 40\u00a0000 uomini dell'Asse e il collasso della Wehrmacht in Italia. Nella battaglia per\u00ec, tra gli altri, il comandante della 65. Infanterie-Division, il generale Hellmuth Pfeifer. Questa azione \u00e8 stata considerata, l'ultima operazione bellica di rilievo nella campagna d'Italia da parte del generale Harold Alexander (comandante in capo delle truppe alleate nella penisola). Nel corso dei combattimenti i tedeschi minarono un gran numero di abitazioni di Finale Emilia, distruggendo quanto non era stato ancora colpito dai precedenti bombardamenti alleati. Molti finalesi tentarono disperatamente di impedire questa azione, i combattimenti strada per strada furono particolarmente feroci. La superiorit\u00e0 numerica dei tedeschi ebbe ragione del valore dei locali, ma gli Alleati guadagnarono forse quel tempo prezioso per accerchiare e sconfiggere il nemico.\nNel 2012 il patrimonio artistico di Finale Emilia \u00e8 stato gravemente danneggiato dal terremoto che ha colpito tutta la Bassa modenese. Le scosse hanno causato il crollo della Torre dei Modenesi in piazza Baccarini, di buona parte della Rocca Estense, del palazzo Veneziani e della parte superiore del duomo. La maggioranza dei danni si \u00e8 avuta con la scossa del 20 maggio, mentre quelle successive hanno causato danni minori; Finale Emilia fu proprio epicentro della scossa principale del 20 maggio, di magnitudo 5.9.\nSociet\u00e0.\nEtnie e minoranze straniere.\nGli stranieri residenti nel comune sono , ovvero il 13,3% della popolazione a gennaio 2015. Di seguito sono riportati i gruppi pi\u00f9 consistenti:\nLingua e dialetti.\nOltre alla lingua italiana, a Finale Emilia \u00e8 utilizzato il locale dialetto finalese, appartenente al gruppo ferrarese della lingua emiliana.\nCultura.\nCucina.\nFinale Emilia rispecchia le tradizioni emiliane in molti piatti preparati nella cittadina; tipicamente di Finale sono l'anicione, un distillato a base di anice, e soprattutto la sfogliata, talvolta conosciuta come \"torta degli ebrei\" o \"tibuia\". Sulla sua preparazione, a base di farina, strutto e formaggio grana ancor oggi si mantiene un certo riserbo, come vuole la tradizione. Nei secoli scorsi infatti, questa ricetta era conosciuta solo dagli ebrei residenti in zona, e da loro era segretamente custodita; tuttavia, nel 1861, un ebreo divenuto cattolico di nome Mandolino Rimini, decise di rivelarla ai cristiani per vendicarsi del disprezzo che gli ebrei avevano maturato nei suoi confronti, dopo la sua conversione.\nAmministrazione.\nGemellaggi.\nFinale Emilia \u00e8 gemellata con:"}
{"id": "29169", "revid": "1702319", "url": "https://it.wikipedia.org/wiki?curid=29169", "title": "Gottolengo", "text": "Gottolengo (: ; \"Otal\u00e8nch\" in dialetto bresciano) \u00e8 un comune italiano di abitanti della provincia di Brescia in Lombardia. Si trova nella zona della Bassa Bresciana, il punto pi\u00f9 meridionale e con pi\u00f9 comuni (sessantuno) di tutta la provincia.\nGottolengo \u00e8 un importante sito archeologico, dato l'alto numero di reperti dissotterrati a partire dalla met\u00e0 degli anni venti nella zona del Castellaro. Oggi il comune \u00e8 anche un centro industriale, ma conserva ancora numerose tracce di vita contadina alla quale il paese \u00e8 rimasto attaccato fino a non molti decenni fa. La piccola e ormai disabitata frazione di Solaro si trova a nord del centro abitato.\nGeografia fisica.\nTerritorio.\nIl territorio di Gottolengo \u00e8 compreso nella pianura Padana. Il comune \u00e8 situato accanto ai confini delle province di Cremona e di Mantova ed \u00e8 inserito nell'area della Bassa Bresciana orientale, ovvero il territorio di pianura a sud-est della provincia; il paese \u00e8 perci\u00f2 interamente pianeggiante. L'unica altura \u00e8 sita in localit\u00e0 Castellaro, una collina che costituisce il punto pi\u00f9 elevato di Gottolengo (65 m.s.l.m.).\nIl principale fiume passante per il paese \u00e8 il Gambara, nome attribuitogli poich\u00e9 attraversa l'omonimo comune con il quale Gottolengo confina a sud.\nNumerosi e fondamentali per l'economia del paese sono anche i vari canali artificiali, destinati all'irrigazione dei campi coltivati.\nPer quanto attiene al rischio sismico, Gottolengo \u00e8 classificata a basso rischio (Zona 3) dopo il terremoto del 24 novembre 2004.\nClima.\nIl clima \u00e8 quello tipico dei comuni dell'alta val Padana: l'estate \u00e8 caratterizzata da caldo afoso con elevata umidit\u00e0, mentre l'inverno \u00e8 invece rigido e spesso nebbioso, con sporadiche nevicate durante i mesi pi\u00f9 freddi.\nOrigini del nome.\nIl toponimo Gottolengo deriva quasi certamente da forme gotiche-longobarde, come testimonia la radice \"Gott-\", senz'ombra di dubbio d'origine gotica, mentre il suffisso in \"-engo\" \u00e8 tipicamente longobardo. D'altra parte la derivazione da dialetti germanici specie longobardi, \u00e8 particolarmente diffusa nella toponomastica del territorio circostante.Gottolengo significa presumibilmente \"territorio appartenente al villaggio\".Tale denominazione appare per la prima volta nel \"Diploma di Berengario II all'abate di Leno\" del 958.\nStoria.\nLa zona in cui sorge l'odierno comune di Gottolengo cominci\u00f2 ad essere abitata fin dal 2000 a.C., quando i primi uomini iniziarono a stabilirsi nella zona del Castellaro, costruendo inizialmente semplici palafitte. Essi scelsero di vivere in quel luogo perch\u00e9 circondato da un torrente sopra cui si trovava un'altura strategica. Tuttavia la localit\u00e0 fu abbandonata gi\u00e0 sul finire dell'et\u00e0 del bronzo e un nuovo villaggio fu fondato nel luogo in cui oggi sorge e si sviluppa l'attuale centro abitato. Il fatto \u00e8 testimoniato dalla presenza della cosiddetta \"Lapide dei Quattuorviri\" (I secolo d.C.) che ricorda l'innalzamento in seguito ad un decreto dei decurioni, ossia il consiglio cittadino con sede a \"Brixia\" (l'odierna Brescia, del cui \"municipium\" faceva parte Gottolengo), di una torre di difesa sotto la cura dei supremi magistrati municipali, i \"Quattuorviri\". Sulla lapide, murata nell'abside della chiesa parrocchiale, \u00e8 incisa la seguente epigrafe:\nAlla fine del VI secolo il territorio gottolenghese cadde in mano ai Longobardi, i quali successivamente lo donarono alla nascente Badia leonense, abbazia diretta da benedettini con sede a Leno. L'edificio religioso fu fatto costruire nel 758 da Desiderio, re longobardo originario di Brescia, gi\u00e0 fondatore nella sua citt\u00e0 natale, assieme alla moglie Ansa, del Monastero di Santa Giulia, di cui era stata nominata prima badessa la figlia Anselperga.\nIn epoca tardomedievale e rinascimentale Gottolengo divenne un borgo murato di media importanza, dapprima sotto la giurisdizione politico-amministrativa dei monaci della Badia, poi sotto l'egemonia dei Visconti e infine sotto il controllo della Repubblica di Venezia. Nell'ottobre del 1521 il borgo venne saccheggiato dai Lanzichenecchi e cadde in uno stato di miseria e abbandono. Nello stesso anno venne conferito a Gottolengo un riconoscimento dal governo francese; il comune fu insignito di tre gigli di Francia, che tutt'oggi appaiono sullo stemma del paese, per aver aiutato la Repubblica di Venezia alleata dei Francesi nella resistenza contro Carlo V d'Asburgo.\nNel 1836 Gottolengo venne flagellato da un'epidemia di colera. Di conseguenza venne fondato, al di fuori del centro abitato, nella localit\u00e0 di Castellaro, un lazzaretto, ove i malati venivano ricoverati per non infettare la popolazione sana che viveva entro le mura del comune.\nA cavallo fra la fine dell'Ottocento e l'inizio del Novecento inizi\u00f2 a svilupparsi il settore terziario, parallelamente all'istituzione della prima banca agricola. Nel 1914, il paese fu raggiunto dalla diramazione Pavone Mella-Gambara della tranvia Brescia-Ostiano la quale funzion\u00f2 fino al 1932. Allo scoppio della Grande guerra, dal paese partirono per il fronte molti soldati, ricordati come eroi della patria nel monumento ai caduti di Gottolengo che sorge lungo la strada provinciale per Leno. Il paese venne scosso dalla Seconda guerra mondiale e, al cessare delle ostilit\u00e0, con la localit\u00e0 liberata dagli Angloamericani, la cittadina era ormai caduta in uno stato di assoluta miseria. Fu solo con la rivoluzione industriale del secondo dopoguerra che nel paese inizi\u00f2 a mutare l'assetto economico. Ai vecchi mestieri e alle tradizionali attivit\u00e0 agricolo-artigianali si sono venute affiancando nel tempo diverse imprese industriali, ma nel paese \u00e8 rimasto ancora oggi molto vivo lo spirito contadino di un tempo, che riveste ancora oggi un'importanza economica e sociale determinante.\nSimboli.\nStemma concesso con D.P.R. del 20 marzo 2006\nLo stemma gottolenghese \u00e8 un semplice scudo d'oro con una fascia che contiene i tre gigli d'oro di Francia, che furono riconosciuti al comune per aver affiancato i Veneziani nella lotta contro Carlo V d'Asburgo.\nIl passaggio delle truppe ispano-pontificie fu devastante per Gottolengo; l'episodio riferisce che il 29 ottobre 1521 i soldati fecero irruzione nel borgo, depredando e saccheggiando tutto ci\u00f2 che trovarono. Il comune di Gottolengo fu di conseguenza sollevato dal pagare le tasse per circa cinque anni e istitu\u00ec, su concessione, un mercato proprio.\nGottolengo possedeva fino a non molto tempo fa un altro stemma, pi\u00f9 sontuoso e decorato, assegnatogli durante l'epoca napoleonica; tale simbolo \u00e8 stato successivamente soppresso dal regime fascista per poi ritornare in uso durante gli anni del secondo dopoguerra. Su di esso erano presenti vari tamburi, una testa di cavallo, armi e bandiere; era sprovvisto della corona dei comuni, che oggi \u00e8 presente al di sopra dello scudo. Di recente il vessillo \u00e8 stato semplificato e riadattato, ma conserva ancora i gigli di Francia, a ricordo dell'episodio citato.\nMonumenti e luoghi d'interesse.\nArchitetture religiose.\nChiesa dei Santi Pietro e Paolo.\nL'attuale parrocchiale gottolenghese, dedicata ai santi Pietro e Paolo, fu costruita a partire dal 1746 su progetto dell'architetto Domenico Prandini di Calvisano per poter vantare una chiesa che non sfigurasse nel confronto con quella del vicino comune di Gambara. La costruzione fu ultimata nel 1765 e l'edificio consacrato nel 1778, come ricordano due lapidi poste sul sovraporta dei portalini del coro.\nLa chiesa, costruita in stile barocco, \u00e8 ricca di numerosi affreschi, come il \"Martirio di San Pietro\" posto in cima all'abside, sotto il quale si trova la zona dell'altare maggiore. Altra opera importante \u00e8 la \"Vergine con San Pietro\", attribuita al Cignaroli, posta sopra il coro. Oltre ai sette altari in marmo, costituiti da cellette laterali e decorati con statue o affreschi la chiesa racchiude al suo interno anche opere in legno raffiguranti il Cristo morente in croce e la Madonna ed un organo Serassi, costruito attorno alla seconda met\u00e0 dell'Ottocento e di recente restaurato.\nLa facciata \u00e8 suddivisa in due ordini, sul primo marcapiano si trovano le statue di San Pietro e di San Paolo, mentre sulla sommit\u00e0 \u00e8 presente la scultura della risurrezione di Cristo. Nella parrocchiale vengono officiate le principali funzioni religiose del paese.\nConvento di San Girolamo.\nIl Convento dei Carmelitani, dedicato a San Girolamo, sorse nel 1479 al di fuori del borgo murato. I lavori iniziarono dopo che un ricco orefice gottolenghese aveva lasciato tutti i suoi averi al comune da utilizzarsi in opere di bene. Il municipio decise di dare il denaro ad un carmelitano e finanzi\u00f2 la costruzione fornendo i mattoni necessari all'innalzamento del monastero. La costruzione comprendeva il convento con annessa una chiesa; i Carmelitani che vivevano al suo interno erano dediti ad opere di carit\u00e0 a favore dei poveri, prestando un servizio ospedaliero e assistenziale. \u00c8 a questi frati che si deve, nel Cinquecento, l'introduzione nella zona della coltivazione della patata. Il monastero carmelitano fu soppresso nel 1797 e trasformato in ospedale, e al suo interno sono stati oggi costruiti degli alloggi.\nLa chiesa ha continuato a esistere anche dopo lo smantellamento del monastero come cappella dell'ospedale, divenendo una dipendenza della parrocchia di Gottolengo; recentemente \u00e8 stata restaurata e oggi funge da luogo di culto solo in determinate occasioni. La chiesa \u00e8 costituita da un'unica navata ai cui lati si aprono otto cellette decorate con numerosi affreschi di santi, fra i quali spiccano quelli di Santa Lucia, Santa Apollonia e Sant'Antonio abate. Oggetto di profonda devozione da parte dei cittadini di Gottolengo \u00e8 la cinquecentesca statua in legno della Madonna Orante in trono con bambino sita al suo interno. La chiesa \u00e8 di propriet\u00e0 dell'ente Fondazione Casa di Riposo Cami-Alberini.\nSantuario dell'Incidella.\nIl Santuario dell'Incidella, che si trova lungo la strada che dal comune conduce alla frazione di Solaro e a Isorella, \u00e8 un luogo di culto dedicato alla nativit\u00e0 della Beata Vergine Maria e definito santuario perch\u00e9 l'edificio venne eretto a seguito di un miracolo ivi avvenuto nel 1653. L'edificio, composto da un oratorio e da una chiesa con campanile, risale al XVII secolo ed \u00e8 stato costruito in stile barocco su una cappella preesistente.L'ingresso, costituito in passato da un porticato a tre arcate antistante la facciata della chiesa, \u00e8 stato rimosso dopo che un camion nel 1960 lo aveva danneggiato in un incidente stradale e non \u00e8 stato mai pi\u00f9 ripristinato. Nella facciata si trovano un portale rifinito in marmo e un rosone ornato con vetri colorati.\nArchitetture civili e militari.\nEdificio sito di fronte alla piazza principale del paese \u00e8 il teatro comunale dedicato al politico bresciano Giuseppe Zanardelli, in stile Liberty, di recente ristrutturato. A fianco della piazza sorge la Casa Torre, resti di un fortino che un tempo costituiva l'accesso principale dell'antico borgo. Il torrione era infatti parte di un antico sistema murario oggi scomparso, circondato da un torrente e provvisto di un ponte levatoio attraverso il quale si accedeva al suo interno.\nLa torre \u00e8 oggi adibita a piccolo museo del territorio e in essa sono conservati i reperti archeologici rinvenuti nella zona del Castellaro. Un'antica leggenda di origine longobarda narra che al suo interno vi sia custodita una chioccia d'oro con pulcini. Un altro edificio degno di attenzione \u00e8 la casa dove soggiorn\u00f2 Giuseppe Garibaldi nel 1866, al cui interno vi sono oggi piccoli appartamenti, ma ove \u00e8 ancora conservata, risparmiata dai recenti restauri, la targa commemorativa che ricorda la sosta dell'eroe.\nSiti archeologici.\nA partire dai primi anni del secolo scorso, il territorio di Gottolengo fu oggetto di ricerche scientifiche e rinvenimenti archeologici. La zona in cui avvennero i primi ritrovamenti, oggi detta \"Castellaro\", \u00e8 un'area costituita da un basso altopiano posta ai limiti meridionali del centro abitato. Nella zona sono presenti testimonianze di insediamenti attribuibili a popolazioni quali i Galli Cenomani e i Romani, custodite nel piccolo museo civico di Gottolengo ospitato all'interno della casa torre. Nel corso degli anni da questo luogo sono riaffiorati vari oggetti di vita quotidiana, come rudimentali telai, armi, resti in bronzo e un prezioso corno in terracotta, considerato fra gli strumenti da suono pi\u00f9 antichi del mondo. Nel 1925 nella stessa zona venne rinvenuto il cosiddetto \"Elmo celtico da Gottolengo\", risalente alla fine del IV secolo a.C., ovvero all'epoca dell'insediamento dei Cenomani; numerosi anche gli spilloni e altri materiali metallici rinvenuti, come pure diverse testimonianze di lapidi romane, tra le quali quella inserita nell'abside della parrocchiale e un'altra che ricorda lo scioglimento di un voto ad Apollo.\nSociet\u00e0.\nEvoluzione demografica.\nFra l'Ottocento ed il Novecento alcuni gottolenghesi, come del resto molti italiani, emigrarono in cerca di fortuna nelle Americhe (USA e Argentina in particolare) o in Australia. Negli anni immediatamente successivi alla seconda guerra mondiale la popolazione del comune raggiunse il suo picco pi\u00f9 alto con 5225 abitanti. In quegli anni anche la frazione di Solaro, oggi deserta, contava circa 1500 residenti che abitavano nelle enormi cascine a corte tipiche della Val Padana e anche in alcune strutture pubbliche. Negli anni successivi una nuova ondata migratoria coinvolse il paese, con destinazione le grandi citt\u00e0 del nord Italia come Milano, Torino, Genova e Brescia alla ricerca di lavoro nelle nascenti fabbriche.\nEtnie e minoranze straniere.\nIl paese, come ormai molti altri dell'Italia e specialmente della val Padana, conta una significativa presenza di cittadini stranieri. Considerando le varie comunit\u00e0 presenti nel territorio, al 1\u00ba gennaio 2018 vi risiedono in totale 599 persone provenienti dall'estero, che rappresentano circa il 11,6% della popolazione totale. Le comunit\u00e0 maggiormente rappresentate sono:\nLingue e dialetti.\nSul tutto il territorio comunale la lingua ufficiale \u00e8 unicamente l'italiano. Tuttavia sul territorio \u00e8 largamente diffuso l'utilizzo del dialetto bresciano, sia nella popolazione pi\u00f9 anziana che in quella pi\u00f9 giovane.\nReligione.\nSul territorio comunale esiste un'unica parrocchia, appartenente alla diocesi di Brescia.\nNella parrocchia di Gottolengo il percorso del Cammino neocatecumenale si \u00e8 diffuso fin dal 1970, quando da Roma giunse un'\u00e9quipe mista di religiosi e laici che, col benestare del vescovo, avvi\u00f2 una prima esperienza di percorso catechetico; a tale diffusione contribu\u00ec anche la presenza del gottolenghese Mario Pezzi, considerato uno dei tre fondatori dell'iniziativa cattolica. Da allora varie comunit\u00e0 hanno aderito al \"Cammino\", oggigiorno nel comune ne sono presenti sei distinte.\nA cura della parrocchia viene stampato a tiratura trimestrale dal 1964 un bollettino parrocchiale, definito \"giornale\" per il suo formato da quotidiano, \"Il Redone\", i cui principali argomenti sono di carattere religioso, culturale e sociale. La sede si trova nel centro pastorale di Gottolengo.\nTradizioni e folclore.\nUna festa della Madonna del Carmelo si tiene attorno alla met\u00e0 del mese di luglio, a partire dal giorno in cui si venera la Madonna del Carmelo. I festeggiamenti durano circa una settimana e iniziano con la processione per le vie del paese: la statua mariana viene trasferita dalla chiesa di San Girolamo alla parrocchiale, dove rimane esposta per tutta la durata dell'evento. La festa \u00e8 contornata dalla fiera del paese.\nCultura.\nIstruzione.\nNel territorio comunale \u00e8 presente un istituto comprensivo, nella cui sede coesistono una scuola materna e una elementare, e del quale fa parte l'istituto di primo grado Luigi Sturzo. A Gottolengo si trova anche una scuola materna paritaria della Fondazione P. Caprettini.\nMedia.\nIn Gottolengo trasmette una piccola stazione televisiva, la TeleradioGottolengo, o pi\u00f9 semplicemente TRG. La sede \u00e8 gestita dai curati di Gottolengo e oggi alla sua guida vi \u00e8 l'attuale prevosto. La programmazione \u00e8 dedicata quasi esclusivamente ad informazioni a livello locale o religioso.\nTeatro.\nIl centro della cultura gottolenghese e un punto di riferimento di tutta la Bassa bresciana \u00e8 il teatro Zanardelli, struttura liberty di fine Ottocento costruita su due piani rialzati in grado di ospitare fino a un massimo di 200 persone, in cui ogni anno vengono proposte varie opere eseguite da diverse compagnie. Le commedie dialettali sono spesso eseguite dall'unica compagnia teatrale con sede in Gottolengo, la \"QUO VADIS\", diffusa per\u00f2 solo a livello locale.\nCucina.\nProdotto simbolo della tradizione agricola gottolenghese \u00e8 la patata (una \"sagra della patata\" istituita nel 2002 si tiene generalmente nel mese di settembre), la cui coltivazione ha visto riconosciuta la denominazione comunale d'origine. Un altro prodotto tipico di Gottolengo \u00e8 la marmellata. Sono inoltre diffusi, seppur tipici anche di altri luoghi lombardi, i tortelli di zucca, da consumarsi secondo la tradizione durante la cena della vigilia di Natale, e lo spiedo alla bresciana.\nGeografia antropica.\nUrbanistica.\nLa zona del centro attuale inizi\u00f2 ad essere abitata dai Romani attorno alla seconda met\u00e0 del II secolo a.C. I loro insediamenti erano per\u00f2 disomogenei e sparsi qua e l\u00e0 sul territorio senza una locazione fissa.\nLe cose iniziarono a cambiare con la venuta dei Longobardi: re Desiderio infatti don\u00f2 Gottolengo agli abati della Badia Leonense, che a seguito delle invasioni degli Ungari del X secolo provvidero a fortificare il paese. Fu costruito un borgoforte circondato da un fossato e difeso da terrapieni, al cui interno si trovavano la \"curtis\" monastica con la casa del padrone, la chiesa e le case dei servi; al di fuori della cinta muraria c'erano invece i capanni dei contadini che in caso di pericolo potevano rifugiarsi entro il borgo fortificato. In seguito al forte aumento della popolazione il borgoforte venne ampliato e attorno ad esso venne a crearsi un vero e proprio incastellamento ma, col passare del tempo e la nascita delle armi da fuoco, il sistema difensivo del borgo cadde in rovina. Durante il periodo napoleonico il centro crebbe d'importanza e furono creati nuovi quartieri, le antiche mura ormai decadenti furono abbattute ed i vecchi fossati furono col tempo interrati, lasciando la casa torre come unica testimonianza dell'antico sistema murario.\nL'impronta urbanistica di Gottolengo da allora non \u00e8 molto cambiata. Significativi furono solamente negli anni sessanta e settanta i lavori di costruzione di due piccoli villaggi marcolini. Oggi nel comune sorgono varie aree verdi (parchi), come previsto dal Piano Regolatore Generale, mentre la discarica, situata al di fuori del centro abitato, \u00e8 stata riqualificata e riadattata agli standard vigenti; l'acquedotto comunale, sito in paese, \u00e8 gestito dall'A2A cos\u00ec come tutta la rete fognaria gottolenghese e i servizi di depurazione. Il territorio del paese non \u00e8 soggetto ad alcun vincolo di tipo naturalistico e paesaggistico.\nFrazioni.\nIl comune di Gottolengo comprende sette frazioni, tra le quali Solaro \u00e8 storicamente la pi\u00f9 importante. Le altre localit\u00e0, di modeste dimensioni e che contano poche decina di abitanti ciascuna, sono: \"Solerino\", \"Baldone\", \"Remaglie\", \"Segalana\", \"Monticelle Sopra\" e \"Osteria\".\nSolaro.\nIn passato Solaro \u00e8 stata l'unica localit\u00e0 importante di Gottolengo al di fuori del centro abitato principale. Il suo nome \u00e8 di origine romana e deriva dalla parola latina \"Solarium\" che significa terrazzo soleggiato.\nDeterminante per il paese \u00e8 stato l'ausilio fornito dalla frazione soprattutto in tempo di guerra, durante il quale venne anche usato come un rifugio. Oggi la localit\u00e0 \u00e8 costituita da una vecchia cascina a corte tipica della campagna bresciana, attualmente disabitata, e da un'antica chiesa dedicata a Sant'Antonio abate, protettore degli animali e personaggio molto venerato nell'area gottolenghese. Nella campagna circostante sorgono inoltre vecchie e nuove cascine circondate da campi coltivati. La frazione \u00e8 collegata al paese tramite una strada comunale, che conduce fino all'imbocco della strada provinciale fra Ghedi ed Isorella.\nEconomia.\nAgricoltura.\nLe prime massicce opere di bonifica nell'area vennero svolte dai monaci dell'abbazia di Leno che prosciugarono le zone paludose rendendole idonee per l'agricoltura e l'allevamento. Successivamente anche tra i secoli XVIII e XX furono intraprese importanti bonifiche, ma soprattutto opere di canalizzazione che resero la campagna gottolenghese simile a quella attuale.\nIl territorio \u00e8 oggi quasi interamente dedicato alla pratica dell'agricoltura, molti infatti sono i campi coltivati con mezzi intensivi tipici della val Padana e del nord Italia. I principali prodotti della terra sono costituiti dal mais e dal frumento ma, seppur in maniera minore, parte del raccolto \u00e8 costituito anche dalla soia e dalla patata.\nL'allevamento bovino, quello di pollame cos\u00ec come quello suinicolo sono molto sviluppati, mentre \u00e8 assente quello ovino. Nel paese \u00e8 praticata pure l'apicoltura.\nIndustria.\nLe prime fabbriche, operanti solamente nel settore tessile, sorsero durante la dominazione veneta; tuttavia il vero boom industriale avvenne negli anni sessanta quando l'intera zona della Bassa Bresciana venne decretata area economicamente depressa. Ci\u00f2 comport\u00f2 un notevole stanziamento di fondi e agevolazioni fiscali affinch\u00e9 la creazione di vere e proprie industrie moderne fosse incentivata; pertanto solamente a partire da quegli anni inizi\u00f2 un processo di diversificazione industriale.\nGottolengo \u00e8 conosciuto per le sue marronate (dolce di castagne prodotto con i marroni della Val Camonica) \u00e8 inoltre la patria della cotognata bresciana. Nel comune sorge infatti una fabbrica a conduzione familiare che fin dalla prima met\u00e0 dello scorso secolo produce mostarde e salse varie. Altri stabilimenti presenti nel comune sono quelli in cui vengono fabbricati i punti metallici, quelli dell'industria meccanica, quelli che operano nel settore dell'elettricit\u00e0 e nelle industrie casearie e alimentari.\nInfrastrutture e trasporti.\nStrade.\nLe principali arterie che servono il comune sono la strada provinciale VIII, che lo collega con Leno a nord e con Gambara a sud e la strada provinciale 11 (ex strada statale 11 Padana Superiore), che da Pavone del Mella attraversa Gottolengo e prosegue verso Isorella.\nFerrovie e tranvie.\nFra il 1914 e il 1932 la stazione di Gottolengo era servita da una tranvia della rete tranviaria extraurbana di Brescia, la Brescia-Ostiano, che si diramava verso Gambara dal bivio di Pavone del Mella.\nMobilit\u00e0 urbana.\nIl territorio comunale insiste nella sottorete di trasporto pubblico locale della provincia di Brescia che ricomprende la Bassa pianura bresciana, l'area del Sebino e la Franciacorta. L'esercizio della mobilit\u00e0 interurbana in tale sottorete \u00e8 garantito dagli autoservizi effettuati dal consorzio Trasporti Brescia Sud, costituito dalle societ\u00e0 SIA, SAIA Trasporti e da APAM.\nAmministrazione.\nElenco dei sindaci di Gottolengo dalla fine della Seconda Guerra mondiale:\nSport.\nAttivit\u00e0 sportiva rilevante di Gottolengo \u00e8 la pallavolo, con la societ\u00e0 pallavolistica femminile Juvolley che milita nel campionato di serie D, ma che \u00e8 giunta a disputare il campionato di serie A negli anni settanta. Altri sport sono praticati a livello amatoriale, come il calcio, il karate e la pallacanestro.\nL'impianto sportivo pi\u00f9 importante \u00e8 il palazzetto dello sport, costruito negli anni novanta, comprendente campo da calcio in erba, due campi da tennis e una palestra."}
{"id": "29170", "revid": "198277", "url": "https://it.wikipedia.org/wiki?curid=29170", "title": "Fiorano Modenese", "text": "Fiorano Modenese (\"Fiur\u00e2n\" in dialetto modenese) \u00e8 un comune italiano di abitanti della provincia di Modena in Emilia-Romagna, situato a sud del capoluogo.\nIl comune fa parte dell'Unione dei Comuni del Distretto Ceramico insieme con i comuni di Formigine, Frassinoro, Maranello, Montefiorino, Palagano, Prignano sulla Secchia e Sassuolo.\nGeografia fisica.\nIl centro \u00e8 racchiuso tra i comuni limitrofi del \"Comprensorio Ceramico\" di cui fa parte. Si trova a poco pi\u00f9 di 17\u00a0chilometri da Modena ed \u00e8 il comune del distretto con la maggior concentrazione di stabilimenti industriali dedicati alla ceramica.\nIl territorio comunale ospita la riserva naturale regionale delle Salse di Nirano.\nOrigini del nome.\nIl toponimo Fiorano: dal prediale latino \"Florianus\" derivato dal nome personale \"Florius\" + \"anus\" (podere di).\nStoria.\nPreistoria e storia antica.\nNegli anni quaranta Fernando Malavolti condusse gli scavi in localit\u00e0 Fornaci Carani che permisero la scoperta di un importante insediamento neolitico che ha dato il nome alla fase pi\u00f9 antica del neolitico in Italia per quanto riguarda l'Emilia centrale: la \"Cultura di Fiorano\". I resti dell'insediamento neolitico si trovarono a oltre 4 metri di profondit\u00e0 ed erano composti da fondi di capanne, pozzetti, focolari, strumenti in selce, manufatti in pietra verde levigata oltre a reperti ceramici che vennero esposti presso il Museo Civico Archeologico Etnologico di Modena. Gli scavi stratigrafici portarono alla luce vari strati sovrapposti, in parte depositi alluvionali e in parte di attivit\u00e0 umane dell'et\u00e0 del bronzo, del ferro e di et\u00e0 romana. La \"Cultura di Fiorano\" \u00e8 caratterizzata da alcuni tipici contenitori ceramici: grandi orci quadriansati, fiaschi, scodelle e tazze decorate da linee verticali di punti impressi e linee incise. Per quanto riguarda la datazione dei rinvenimenti essi fanno riferimento al VI millennio a.C. e collocandoli quindi come i primi segni di presenza umana nella Provincia di Modena quando l'attivit\u00e0 si spostava da caccia e raccolta a coltivatrice e allevatrice.\nPresso Cave Cuoghi tra il 1967 e il 1970 furono rinvenuti resti di una ceramica risalente al IV millennio a.C. riferibile alla \"cultura dei vasi a bocca quadra\".\nA Fiorano Modenese la presenza di una civilt\u00e0 terramaricola nei pressi del torrente Corlo \u00e8 testimoniata dai rinvenimenti di Fernando Malavolti nel 1946 nella propriet\u00e0 Ravazzini di un consistente giacimento archeologico, spesso circa due metri.\nA seguito della fine della civilt\u00e0 delle terramare intorno al 1150 a.C., il territorio modenese assiste a un forte tracollo demografico, nonostante la sopravvivenza di piccoli villaggi isolati. Gli abitati a oriente del Panaro sono caratterizzati da forme di cultura sempre pi\u00f9 decadenti, nella quale appaiano sporadici e modesti gli elementi delle vicine fiorenti culture dell'et\u00e0 del ferro. La civilt\u00e0 villanoviana, estensione diretta della cultura Urnfield dell'Europa centrale, non appare infatti oltrepassare il fiume Panaro a occidente. Come conseguenza di un radicale processo di orientalizzazione tale civilt\u00e0 sfocer\u00e0 poi nel VIII-VII secolo a.C. nella civilt\u00e0 etrusca.\nLa conflittualit\u00e0 nel Mediterraneo occidentale tra Etruschi, Greci, e Cartaginesi rese impraticabili le antiche rotte commerciali, ecco che gli etruschi decisero di espandersi a nord nel VI secolo a.C.. L'espansione etrusca in area padana era finalizzata a una solida organizzazione itineraria, con percorsi commerciali attrezzati e sicuri; furono fondate ex novo e contemporaneamente le citt\u00e0 di Mantova, Spina, Marzabotto e si procedette alla rifondazione di Bologna. Nonostante ci\u00f2 in et\u00e0 etrusca il popolamento nel Modenese, e pi\u00f9 in generale a occidente del Panaro, continu\u00f2 ad apparire estremamente rarefatto, con l'eccezione di aree isolate di addensamento demografico come Castelvetro e Savignano sul Panaro. Mancano testimonianze etrusche a ovest del territorio di Maranello verso Fiorano e Sassuolo. Sembra infatti che tale civilt\u00e0 si sia fermata lungo il Guerro, torrente localizzato a oriente del comune di Maranello. In questo periodo le principali attivit\u00e0 umane riguardavano l'allevamento di bovini, maiali e capriovini oltre che a una massiccia produzione di ceramiche.\nIn corrispondenza dell'apice di prosperit\u00e0 dell'Etruria Padana, quello che era incominciato come un graduale processo di infiltrazione celtica culminer\u00e0 nel IV secolo a.C. quando intere nazioni provenienti dalla Francia settentrionale e dalle valli del Reno e del Danubio varcheranno le Alpi. L'alta pianura e l'area collinare compresa tra la Parma e Bologna sono l'epicentro dell'insediamento dalla trib\u00f9 celtica pi\u00f9 potente e numerosa che immigrer\u00e0 nel Nord Italia, i famigerati Boi. L'archeologia attesta che tutte le fattorie etrusche nel territorio modenese sono abbandonate, e solo in rari casi si assiste a una continuit\u00e0 insediativa, mentre piccole enclavi etrusche rimasero in vita nella bassa modenese, un'area solo lievemente celtizzata. I Boi si distribuirono nella fascia collinare e pedecollinare della pianura padana in 112 trib\u00f9, infiltrandosi in profondit\u00e0 anche nelle valli fluviali dell'Appennino, fino a raggiungere a quella del torrente Dragone, area in cui vennero a contatto con Liguri Friniati. Nonostante ci\u00f2, con l'eccezione delle ampie valli fluviali appenniniche, come quella del fiume Secchia, le montagne rimasero saldamente in mano ai Friniati.\nGli irriducibili Galli Boi insieme con i Galli Insubri, i Liguri Friniati e Apuani, furono la popolazione a opporre maggiore resistenza all'avanzata romana. La sottomissione del Galli Boi con la battaglia di Modena nel 192 a.C. finalizz\u00f2 infatti la definitiva conquista romana della Gallia Cisalpina.\nNel 183 a.C. fu fondata \"Muthina\" e il suo territorio fu assegnato a 2.000 coloni ciascuno con un terreno di circa 1.500 m\u00b2. I coloni costruirono nell'area centuriata fattorie, impianti produttivi, e ville rustiche. Mentre gli altri territori non interessati dalla centurazione romana, come Fiorano, Formigine e dunque tutta la fascia pedecollinare e lungo i corsi del fiume Secchia e Panaro furono destinati ad \"ager publicus\" cio\u00e8 a uso pubblico come il pascolo, lo sfruttamento di aree boschive o per la fabbricazione di laterizi e ceramica. Presso il quartiere \"Torre delle Oche\" sono infatti stati ritrovati i resti di una fornace datata seconda met\u00e0 del II secolo a.C. creata per la produzione di anfore forse destinate al commercio del vino.\nCon la romanizzazione della Gallia Cisalpina la popolazione locale di madre lingua celtica inizi\u00f2 ad apprendere e parlare il latino, dando vita alla famiglia linguistica delle lingue Gallo-Romanze, ossia lingue romanze aventi un substrato celtico, come il francese e le lingue parlate in Piemonte, Lombardia, Emilia, e Romagna.\nNonostante la sottomissione della popolazione boica, incursioni provenienti dalla montagna ad opera dei Friniati continuarono per decenni dopo la fondazione di Mutina, fino alla loro completa sottomissione.\nMedioevo.\nUna necropoli longobarda del VI secolo fu rinvenuta nel 1966 presso la cava di argilla nell'ex-fornace Ape. La necropoli conteneva diverse tombe ma alcune furono scavate clandestinamente o distrutte e si riusc\u00ec a recuperare integralmente solo la tomba di una donna ora esposta al Museo della Ceramica di Fiorano nel Castello di Spezzano. La tomba era stata costruita con mattoni e tegole; all'interno si trovava il corredo costituito da una fibula d'argento dorato con castoni in granato e una collana formata da vaghi in pasta vitrea, in corallo e in corniola.\nIn epoca Carolingia, \u00e8 documentata storicamente la corte regia di Camiazzo o Campomiliazzo (\"Campus Miliatus\"), con la Pieve di S.Pietro, appartenuta al pronipote di Carlo Magno e figlio di Lotario I: l'imperatore Ludovico II il Giovane che la diede in dote alla moglie Engelberga d'Alsazia il 5 ottobre 851. La corte si trovava presso l'attuale quartiere Cameazzo.\nEngelberga nel marzo 877 fece testamento e dispose che tutte le sue sostanze sia presenti sia future andassero al monastero di San Sisto di Piacenza, con tutte le case, le cose, le famiglie dei servi della gleba e quindi anche Fiorano.\nBerta, figlia del re d'Italia Berengario I, divenne badessa di San Sisto verso il 914, e il 27 agosto 917 ottenne dal padre un diploma confermante alla stessa badessa Berta il monastero di San Sisto con tutte le sue corti, compresa quella di Camiazzo per tutta la sua vita.\nTra l'862 e il 955 l'Italia fu oggetto di razzie e invasioni ungariche. Camiazzo non possedeva fortificazioni militari e i suoi abitanti, per proteggersi dagli Ungari, erano costretti a rifugiarsi fino a Castellarano o a Rocca Santa Maria. Siccome questi due castelli erano molto distanti e inadeguati per accogliere tutta la popolazione, la badessa Berta di San Sisto e il vescovo di Modena Gottofredo, decisero di costruire sulla spianata superiore del colle di Fiorano un castello con torre centrale e alcuni edifici raccolti dentro una cerchia di mura.\nPer merito del vescovo di Modena Ingone, verso il 1030, nacque la chiesa parrocchiale dedicata a San Giovanni Battista dentro la cinta muraria del castello con relativa torre campanaria e annesso edificio a uso di canonica.\nDa Matilde di Canossa ai comuni.\nAlla morte della madre Beatrice di Lorena, avvenuta nel 1076, Matilde di Canossa entr\u00f2 in possesso di un vasto territorio che comprendeva anche Fiorano. Il 2 marzo 1108 la contessa Matilde di Canossa in persona si trovava presso il castello di Fiorano nonostante questo fosse di propriet\u00e0 del vescovo di Modena. Il vescovo aveva l'onore di accoglierla insieme con parecchie personalit\u00e0 illustri dell'epoca come Alberico figlio di Bulgaro (da Nonantola), Rodolfo da Garfagnano, Azzo da Sala, Alberto di Ioculo, Lanfranco da Savignano e Alberto di Giampaolo. Sappiamo della sua presenza grazie alla redazione di un atto, proprio in quel giorno, alla presenza di Matilde e del notaio che scrisse \"Actum in casto Floranelli\" cio\u00e8 atto rogato nel castello di Fioranello che in una delle prime volte viene cos\u00ec chiamato.\nDopo la morte della contessa Matilde, la compagine dei suoi stati si sfasci\u00f2; sia perch\u00e9 Enrico V di Franconia ne occup\u00f2 la maggior parte in sfregio alla Santa Sede che reclamava l'eredit\u00e0 della Gran Contessa, sia perch\u00e9 i popoli non volevano saperne di feudalesimo e aspiravano a raggrupparsi in liberi comuni il pi\u00f9 delle volte identificandosi con i confini della diocesi. Dopo la morte di Matilde, i nobili Della Rosa ottennero l'investitura imperiale del fortilizio di Sassuolo, edificato dalla stessa contessa e poi da loro ampliato. Nel 1178 e nel 1187, sull'esempio di tanti altri comuni rurali del modenese, anche i consoli del comune di Sassuolo giurarono fedelt\u00e0 al comune di Modena nonostante Sassuolo fosse di diocesi reggiana.\nPrima signoria dei Pio.\nNel 1264 fu eletto vescovo di Modena Matteo Pio appartenente alla famiglia dei Pio di Savoia. Nello stesso anno Manfredo Pio ottenne dal vescovo Matteo (suo cugino) l'investitura a titolo di custodia (che presto si convert\u00ec in signoria feudale) del castello di Fiorano. Manfredo Pio mor\u00ec presto trasmettendo al figlio Egidio tutti i suoi diritti di signoria.\nI nobili Della Rosa.\nIl 15 ottobre 1309 Egidio Pio vendette il castello di Fiorano e tutti i possedimenti ai nobili di Sassuolo: Francesco detto Sassolo Della Rosa, Azzo Della Rosa e Obizzo Della Rosa. A quest'epoca il castello di Fiorano aveva un'unica cinta di mura, circondante la spianata del colle e racchiudente l'antica torre quadrilatera merlata. La cinta muraria racchiudeva anche la chiesa di San Giovanni Battista con annesso campanile, sagrato e canonica. Vi erano inoltre varie torri-case in cui risiedevano i signori del castello, tutte sulle mura. I nobili Della Rosa completarono entro l'autunno del 1312 le fortificazioni del castello aggiungendo un forte baluardo con torre circolare, munito di balestriere e coronato di piattaforma merlata nell'angolo nord-est delle mura.\nNella notte del 16 giugno 1325 Francesco dei Bonacolsi, figlio di Rinaldo dei Bonacolsi detto \"Passerino\" e capitano di Modena, mosse il suo esercito verso Fiorano. All'alba del 17 giugno 1325 comparvero a Fiorano le prime cavallerie e poi arriv\u00f2 il grosso dell'esercito con l'intento di conquistare il castello che, essendo ben difeso, non cadde e la guerra si trasform\u00f2 in assedio. Francesco dei Bonacolsi non si limit\u00f2 alla guerra d'assedio ma mise in campo ogni genere di brutalit\u00e0 potesse indurre gli abitanti alla resa e cos\u00ec furono distrutti i campi di frumento prossimi alla maturazione, tagliate le viti, saccheggiate le abitazioni e poi distrutte, rovinati e riempiti di terra i pozzi d'acqua e aggiunte carogne di animali morti e di putridume per renderli infruibili. Uccise tutti gli abitanti che trov\u00f2 specialmente vecchi, donne e bambini. Durante l'assedio vi era \"Il Rosso dalle Cipolle\", uomo fidato e devotissimo a Sassolo Della Rosa incaricato di fare da messaggero con i rinforzi militari che dovevano arrivare da Bologna, l'uomo fu catturato da Francesco che lo fece caricare su di un trabucco e lo lanci\u00f2 all'interno del castello facendolo sfracellare nel piazzale con terribile orrore degli assediati. Dopo otto giorni di assedio i Della Rosa decisero per una resa condizionata ad aver salva la vita di tutti i difensori e che questi potessero portare via con s\u00e9 le loro cose. Francesco dei Bonacolsi accett\u00f2 il patto e conquist\u00f2 Fiorano. Non appena conquistato il castello Francesco dei Bonacolsi fece radere al suolo e demolire tutte le fortificazioni e incendiare gli edifici. Venne risparmiata solo la chiesa parrocchiale.\nRinaldo dei Bonacolsi tenne per poco il dominio di Sassuolo, Fiorano e Montegibbio perch\u00e9 Versuzio Lando, condottiero delle truppe pontificie, incominci\u00f2 un assedio del castello di Sassuolo l'8 marzo 1326. Dopo otto giorni gli abitanti di Sassuolo costrinsero i difensori Bonaccolsi alla resa. Montegibbio e Fiorano e le altre ville del circondario si assoggettarono a Lando che restitu\u00ec i castelli diroccati ai nobili Della Rosa. Obizzo Della Rosa, divenuto capofamiglia dopo la morte del fratello Sassolo, diede inizio alle opere di restauro e ricostruzione del castello di Fiorano che vennero ultimate nell'autunno del 1328.\nIl 3 luglio 1354 ebbe inizio l'assedio del castello di Fiorano da parte delle milizie dell'arcivescovo Giovanni Visconti che era presidiato dai nobili Della Rosa coi loro mercenari e dai fioranesi. Mentre durava l'assedio un nugolo di guastatori saccheggiava, incendiava, distruggeva quanto v'era nei borghi e nelle campagne ripetendo le atrocit\u00e0 commesse 29 anni prima da Passerino dei Bonacolsi. I difensori del castello sperarono di poter vincere la battaglia quando parte dell'esercito attaccante si ritir\u00f2 per conquistare i castelli di Spezzano e Nirano ma la speranza non dur\u00f2 a lungo poich\u00e9 quei castelli si arresero subito e l'esercit\u00f2 si ricompatt\u00f2 rapidamente. I difensori esausti e avviliti, si arrendevano per aver salva la vita dopo dieci giorni di assedio. Il 13 luglio 1354 le truppe nemiche saccheggiarono il castello senza distruggerlo, anzi, una forte guarnigione del Visconti iss\u00f2 il suo vessillo e rest\u00f2 in presidio per affermare il dominio del signore di Milano sulla terra di Fiorano.\nSia ai nobili Della Rosa sia al marchese Aldobrandino III d'Este, signore di Modena, non faceva affatto piacere che l'arcivescovo Visconti fosse in possesso del castello di Fiorano. Per questo si allearono per inviare una potente armata con l'obiettivo di riconquistarlo nel 14 settembre 1354; ma i fioranesi non appena videro l'arrivo da Modena del potente esercito si sollevarono e attaccarono le milizie nel castello aiutando i Della Rosa. Tuttavia le truppe del Visconti si asserragliarono nella torre del castello e resistettero per due giorni; tempo sufficiente per l'arrivo delle truppe di Galasso I Pio che intervennero in aiuto dei Visconti scatenando una tremenda e sanguinosa battaglia il 16 settembre 1354 dalla quale usc\u00ec vincitore Galasso I Pio.\nAlla morte di Giovanni Visconti, avvenuta il 5 ottobre 1354, la signoria di Milano fu suddivisa tra i suoi tre nipoti. A Matteo II Visconti spett\u00f2 anche Bologna e quindi i castelli conquistati nelle colline modenesi tra cui Fiorano. Bologna e le sue dipendenze erano governate da Giovanni Visconti da Oleggio che per\u00f2 nel 1355 trad\u00ec il suo signore e si rese padrone indipendente di tutto il bolognese stringendo alleanza con Aldobrandino III d'Este.\nIl 16 maggio 1355 un esercito estense conquist\u00f2 in due giorni il castello di Nirano. Pass\u00f2 quindi alla conquista del castello di Spezzano il 19 maggio 1355 che per\u00f2 resistette per quindici giorni nonostante i rinforzi inviati da Giovanni Visconti da Oleggio. Il 4 giugno 1355 Matteo II Visconti invi\u00f2 un forte esercito composto da truppe milanesi e modenesi che riuscirono a mettere in fuga l'esercito estense, e cacciandoli anche da Nirano, mantenendo cos\u00ec il dominio di Matteo II sul territorio di Fiorano.\nIl 26 settembre 1355 mor\u00ec Matteo II Visconti e i fratelli Bernab\u00f2 e Galeazzo II Visconti si divisero l'eredit\u00e0. A Bernab\u00f2 Visconti tocc\u00f2 Lodi, Parma e Bologna e quindi anche Fiorano.\nI Della Rosa corruppero il custode del castello in modo che lasciasse aperta e sguarnita la porta del castello di Fiorano e aperta e sguarnita anche la torre alle tre di notte del 13 settembre 1355. Fu cos\u00ec che i Della Rosa riuscirono a penetrare con il loro esercito il castello e a disarmare i pochi soldati del Visconti che fecero resistenza. Ritornava cos\u00ec a sventolare sul castello di Fiorano il vessillo dei Della Rosa dopo 17 mesi esatti.\nBernab\u00f2 Visconti voleva vendicarsi dei nobili di Sassuolo e quindi inviarono Galasso I Pio nell'anno 1357 con duemila barbute e molti fanti per danneggiare tutta l'area di dominio sia dei Della Rosa sia degli estensi, suoi nemici. Dopo oltre due settimane di devastazione, Galasso e il suo esercito furono costretti al ritiro delle truppe a Carpi nella notte tra il 15 e il 16 luglio da un contingente composto dalle forze unite di Ricciardo de' Cancellieri da Pistoia, Feltrino Gonzaga, Ugolino da Savignano, Lanfranco e Gherardo Rangoni e Manfredino da Sassuolo che in quell'occasione dimenticarono gli antichi rancori. L'8 giugno 1358 il marchese Aldobrandino III d'Este firm\u00f2 un trattato di pace per cessare le ostilit\u00e0.\nNel 1373 ripresero le ostilit\u00e0 tra gli Este e i Visconti, durante le quali Francesco da Sassuolo fu imprigionato da Niccol\u00f2 II d'Este (successore di Aldobrandino III). Per essere liberato Francesco da Sassuolo dovette rinunciare a tutti i suoi castelli - compreso quello di Fiorano - e abbandonare il modenese. Durante il dominio estense, Fiorano ebbe come podest\u00e0 nominati dal marchese: Francesco da Gragnano nel 1377, Alberto di Delfino da Rovigo nel 1378 e Giovanni de' Taviani nel 1393.\nPrimo dominio estense.\nIl marchese Niccol\u00f2 III d'Este decise di rendere Sassuolo una podesteria a cui furono assoggettati tutti i comuni di Francesco della Rosa e quindi anche Fiorano; come podest\u00e0 scelse Nascimbene Grassaleoni. A partire dal 14 novembre 1432 il governatore di Fiorano divenne Iacopo Giglioli, segretario di Niccol\u00f2 III, che tuttavia fu rimosso il 17 gennaio 1434 e imprigionato a Ferrara dallo stesso marchese.\nDopo la morte di Niccol\u00f2 III, Fiorano pass\u00f2 al figlio naturale Leonello d'Este fino alla morte il 1\u00ba ottobre 1450. A Leonello successe il fratello Borso d'Este che fu l'ultimo marchese di Ferrara e primo duca di Ferrara, Modena e Reggio. Borso fece edificare un palazzo nel 1458 nel castello di Sassuolo e fece anche dipingere stanze e logge da celebri pittori modenesi. Tra questi vi era anche Bartolomeo degli Erri che lo storico Guido Bucciardi ritiene dipinse anche l'arcata sovrastante la porta di accesso al castello di Fiorano con l'effigie della beata vergine con in braccio il bambino Ges\u00f9, seppur senza documenti a sostegno, sotto l'incarico del duca Borso e su preghiera dei fioranesi, nello stesso anno 1460 in cui dipinse a Sassuolo. Altri storici come Carlo Malmusi ipotizzano che il dipinto fosse stato fatto da Angelo Calori oppure da Agnolo degli Erri fratello di Bartolomeo.\nSeconda signoria dei Pio.\nNel 1499 il duca Ercole I d'Este stipul\u00f2 una convenzione con Giberto II Pio per la quale Giberto cedeva al duca di Ferrara le terre di Carpi e Soliera ricevendone in cambio Sassuolo e molti altri territori tra cui Fiorano. Alla morte di Giberto II Pio, il 26 settembre 1500, Fiorano e gli altri feudi venivano ereditati dal figlio Alessandro. Il 5 giugno 1501 vi fu un potente terremoto che fece crollare la torre del castello di Spezzano.\nMentre era signore di Fiorano Alessandro Pio, nell'agosto del 1510 nacque una guerra tra il papa Giulio II e il duca di Ferrara Alfonso I d'Este. Giulio II invi\u00f2 quindi nel modenese suo nipote Francesco Maria I Della Rovere al comando di un esercito alla conquista del modenese. I primi di ottobre 1510, nell'ambito di queste operazioni militari, viene completamente incendiato e distrutto il castello di Fiorano. Nel castello diroccato si salv\u00f2 solo l'immagine della Beata Vergine dipinta circa cinquant'anni prima sull'arcata sovrastante la porta del castello.\nSotto la signoria di Ercole Pio, nella notte tra il 7 e l'8 febbraio 1558 Fiorano viene incendiato dalle truppe spagnole e dalla distruzione si salv\u00f2 ancora miracolosamente l'immagine della Beata Vergine.\nAd Ercole Pio succedette il figlio Marco III Pio di Savoia quando aveva appena tre anni di vita e perci\u00f2 il padre dispose che fino ai vent'anni fosse sotto la tutela dello zio Enea Pio. Appena ventenne, Marco, spos\u00f2 Clelia Farnese e in pompa magna fece il suo ingresso a Sassuolo il 28 novembre 1587.\nIl 30 giugno 1609 il duca di Modena Cesare d'Este pag\u00f2 215.000 scudi romani a Enea Pio ponendo fine di fatto e di diritto al dominio dei Pio su Fiorano che ritornava quindi sotto il governo estense. Fiorano rimase aggregata a Sassuolo come podesteria fino al 1651.\nSecondo dominio estense.\nNel 1630 la peste che colp\u00ec la Lombardia e il nord Italia arriv\u00f2 anche a Sassuolo ma Fiorano non fu colpita. Dai registri parrocchiali risulta che su una popolazione di 1.000 abitanti tra il 1630 e il 1631 morirono 34 persone di cui nessuna per peste. Siccome i fioranesi avevano tanto pregato l'immagine della Beata Vergine del Castello credettero che fosse un miracolo del dipinto e incominciarono una raccolta fondi per erigere un oratorio. Incominciarono quindi i lavori di costruzione del Santuario della Beata Vergine del Castello a essa dedicato e realizzato su commissione del duca Francesco I d'Este secondo il progetto dell'architetto Bartolomeo Avanzini tra il 1631 e il 1634.\nIl duca Francesco I infeud\u00f2 il territorio di Fiorano al marchese Alfonso Coccapani il 27 maggio 1651, il quale gi\u00e0 deteneva il feudo di Spezzano. Il 27 luglio 1629 infatti, la rocca e la terra di Spezzano erano diventati feudo del marchese Guido Coccapani, padre di Alfonso. Veniva cos\u00ec riunito il territorio fioranese e distaccato da Sassuolo che restava sotto il diretto dominio ducale.\nIl feudo Coccapani.\nAlfonso Coccapani prese formalmente possesso di Fiorano all'inizio di giugno 1651. Spezzano rimase il capoluogo del marchesato, nonch\u00e9 residenza del governatore o podest\u00e0 o commissario agli ordini del marchese e che lo rappresentava tanto nell'amministrazione civile che in quella giudiziale. Alfonso ampli\u00f2 le milizie fioranesi e le divise in quattro squadre. Viet\u00f2 inoltre molti giochi pericolosi, tenendo per s\u00e9 la caccia in tutta la giurisdizione. Alla morte di Alfonso il 4 agosto 1653 eredit\u00f2 il feudo suo figlio primogenito Filippo Antonio Coccapani.\nSabato 15 marzo 1670 alle ore quattordici, mentre il santuario era gi\u00e0 gremito di fedeli, durante l'accensione delle candele venne per errore appiccato il fuoco all'altare che si diffuse presto a tutto il santuario. Quando le fiamme si spensero, l'immagine della Beata Vergine si era nuovamente salvata da un altro incendio.\nI duchi di Modena bevevano il vino delle colline modenesi, specialmente quello di Fiorano. Il 28 agosto 1677 un proclama ducale ordinava a tutti i sudditi di Fiorano e Spezzano, che avessero intenzione di vendere dell'uva, di recarsi alla Cantina Ducale per notificare la quantit\u00e0 e la qualit\u00e0 del loro prodotto cos\u00ec da consentire agli ufficiali della Cantina di garantirsi l'uva migliore per la produzione del vino ducale.\nQuando Filippo Antonio Coccapani mor\u00ec il 5 marzo 1723 Fiorano pass\u00f2 quindi al figlio Luigi che lo mantenne fino alla sua morte nel 1755. A Luigi succedette il figlio Lodovico Coccapani, ultimo feudatario di Fiorano. Il 4 ottobre 1796 Napoleone Bonaparte, dal suo quartier generale di Milano, notificava che i modenesi e i reggiani erano sotto il dominio francese. La nobilt\u00e0 venne ufficialmente abolita, e la reggenza estense definitivamente soppressa.\nLa chiesa parrocchiale di Fiorano fu riedificata tra il 1744 e il 1747. Sempre nel 1747 fu costruito l'attuale municipio.\nStoria contemporanea.\nTra l'Ottocento e il Novecento la zona di Nirano si spopola progressivamente probabilmente a causa di una posizione scomoda da raggiungere e la mancanza di strade adeguate unitamente alla mancanza di attivit\u00e0 commerciali, artigianali o industriali.\nDal 1810, e per quasi cinquant'anni, tutta l'area di Fiorano viene accorpata al comune di Sassuolo.\nQuando croll\u00f2 l'impero napoleonico, con il trattato di Parigi del 30 maggio 1814, il ducato di Modena fu ripristinato; ma, essendosi estinta in linea maschile l'antica dinastia estense con Ercole III, sal\u00ec al trono Francesco IV che divenne duca di Modena.\nCon il decreto dittatoriale di Luigi Carlo Farini del 27 dicembre 1859 Fiorano riacquista la propria autonomia comunale. Il primo consiglio comunale si tenne il 23 marzo 1860 e la prima giunta il 28 marzo 1860.\nL'8 aprile 1866 il capomastro Antonio Gozzi di Casinalbo incomincia i lavori di restauro interni ed esterni Santuario della Beata Vergine del Castello..\nIl 15 giugno 1866 il pittore modenese prof. Adeodato Malatesta, allora direttore dell'Accademia di belle arti, intraprende il restauro gratuito delle pitture interne alla cupola del santuario che fu completato il 25 novembre dello stesso anno. Il 1\u00ba ottobre 1880 don Giuseppe Messori si impegn\u00f2 - a proprie spese - a costruire la seconda torre, quella settentrionale, del Santuario. Il 26 dicembre 1880 la fabbriceria incarica l'ingegner architetto Vincenzo Maestri di Modena di redigere il progetto per il compimento della facciata del santuario e dirigere i lavori. Maestri diriger\u00e0 gratuitamente i lavori per quasi sei anni.\nL'8 settembre 1889 si tenne l'inaugurazione della nuova facciata marmorea del santuario.\nSimboli.\nLo stemma del Comune di Fiorano Modenese \u00e8 stato concesso con decreto del presidente della Repubblica del 23 luglio 2004.\n\u00c8 un'arma parlante e si trova impressa sulla campana maggiore del paese datata al 1783.\nAltro.\nSul territorio del comune di Fiorano Modenese si trova il circuito di Fiorano, una pista automobilistica di prova privata della Ferrari.\nCultura.\nEventi e manifestazioni.\nLa sagra del comune ricade l'8 settembre e attira decine di migliaia di visitatori dai paesi limitrofi.\nIl 16 agosto a Spezzano viene festeggiata la fiera di San Rocco, gi\u00e0 arrivata alla 160\u00aa edizione.\nGeografia antropica.\nIl territorio comunale si suddivide in diversi quartieri: Fiorano centro, Case Nuove, le aree fioranesi dei quartieri Braida e Mezzavia (che condivide con il comune di Sassuolo essendo lungo il confine del territorio comunale), Crociale (sito all'incrocio del capoluogo comunale e la frazione di Spezzano) e l'area di Spezzano centro. Non rappresenta un vero e proprio quartiere ma viene cos\u00ec identificata anche l'area residenziale sorta a ridosso delle antiche \"cave\" ora dismesse. Le frazioni minori di Ubersetto e Nirano non sono suddivise in quartieri.\nStoria delle suddivisioni.\nIl nome della frazione Spezzano deriva dal nome personale latino \"Peccianus\" e Nirano dal nome personale \"Nerianus\".\nIn epoca medioevale le frazioni di questo comune erano divise tra i vari signori feudali per essere aggregate per la prima volta sotto la signoria dei Pio di Savoia nel 1499. Dopo la morte di Marco Pio nel 1599, l'area fu governata dagli Estensi. Nel 1629 il territori fu nuovamente diviso e Spezzano venne data in feudo alla famiglia Coccapani. Nel 1651 anche il territorio di Fiorano fu concesso ai Coccapani creando quindi una separazione con Nirano che dal 1646 era della famiglia Dragoni.\nNel 1802 fu soppressa la comunit\u00e0 di Nirano e aggregata a quella di Spezzano. Mentre nel 1810 l'intera area di Fiorano Modenese venne accorpata al comune di Sassuolo.\nSoltanto dal 1859 il territorio di Fiorano Modenese riacquista la propria autonomia comunale con le frazioni di Spezzano e Nirano.\nEconomia.\nCuore del distretto industriale della piastrella, ha 10 zone industriali dedicate quasi esclusivamente a questo tipo di produzione.\nInfrastrutture e trasporti.\nFerrovie.\nLa stazione di Fiorano \u00e8 una fermata ferroviaria lungo la ferrovia Modena-Sassuolo, gestita dalla societ\u00e0 Ferrovie Emilia Romagna.\nStrade.\n- SP 467 \"Pedemontana\" : il comune \u00e8 attraversato dalla provinciale \"Pedemontana\" che si estende dal comune di Sassuolo sino alla localit\u00e0 di Pozza di Maranello. Gi\u00e0 dagli anni '70 del XX secolo venne realizzato un primo tratto che permette tuttora il collegamento fino a Sassuolo e Scandiano, in Provincia di Reggio nell'Emilia; \u00e8 inoltre in fase di realizzazione un progetto che la colleghi alla \"Strada Provinciale Nuova Pedemontana\" che ha origine sempre a Pozza di Maranello (senza soluzione di continuit\u00e0) e, passando per Spilamberto e Vignola, conduce a Bazzano, localit\u00e0 di Valsamoggia: alla data di inizio 2016 l'unico tratto ancora non realizzato \u00e8 compreso tra \"Solignano Nuovo\" e \"S. Eusebio,\" entrambe frazioni di Castelvetro di Modena.\n- SS 724 \"Tangenziale Nord di Modena e diramazione per Sassuolo\" : \u00e8 la tangenziale che collega il distretto ceramico modenese alla tangenziale di Modena e quindi al capoluogo provinciale. Ha origine nel comune di Fiorano e confluisce direttamente nella tangenziale modenese. Rinominata erroneamente Modena-Sassuolo per ricondurla al comune \"leader\" del distretto senza, tuttavia, mai attraversarne il territorio comunale.\nAmministrazione.\nPaese a forte vocazione agricola, Fiorano vede prevalere un'amministrazione popolare-moderata gi\u00e0 nel primo dopoguerra, che durer\u00e0 fino al 1923, anno della presa del potere dei fascisti anche a livello municipale. Dopo una breve e movimentata parentesi socialista nell'immediato dopoguerra, l'amministrazione pass\u00f2 nelle mani della Democrazia Cristiana, che la mantenne nel successivo ventennio. A partire dagli anni sessanta il paese vide un forte sviluppo industriale, con l'estendersi del distretto ceramico sassolese, e demografico, con una forte immigrazione dal Sud Italia. Questa vera e propria mutazione ebbe effetti anche sul piano amministrativo, con l'avvento di una giunta rossa a guida comunista, che mantenne la guida del comune nei successivi vent'anni. Dall'introduzione dell'elezione diretta dei sindaci, nel 1995, ad oggi, hanno sempre prevalso coalizioni di sinistra e centro-sinistra guidate prima da PDS e DS e successivamente dal Partito Democratico.\nGemellaggi e rapporti d'amicizia.\nIl comune \u00e8 gemellato con i seguenti comuni:\nHa inoltre stretto rapporti di amicizia con i seguenti comuni:\nSport.\nCiclismo.\nIl 20 maggio 2007 ha ospitato l'arrivo dell'ottava tappa del 90\u00ba Giro d'Italia di ciclismo con la vittoria del norvegese Kurt-Asle Arvesen.\nIl 24 marzo 2013 \u00e8 terminata qui la quinta e ultima tappa della Settimana Internazionale di Coppi e Bartali. Ad averla vinta \u00e8 stato il siciliano della Cannondale Damiano Caruso che a Fiorano Modenese ha realizzato la sua prima vittoria da professionista, mentre Diego Ulissi si \u00e8 aggiudicato la classifica generale.\nRuzzola e ruzzolone.\nA Fiorano esiste un impianto sportivo per il gioco della ruzzola sito in via Della Chimica 1.\nLa presenza storica di questo sport risale almeno a prima del 1590, epoca in cui Clelia Farnese al fine di disincentivare la diffusa pratica della bestemmia, proib\u00ec il gioco della ruzzola sia di legno sia di formaggio quando il valore della posta in gioco superasse i 48 bolognini per tutto il tempo del gioco.\nPallamaglio.\nNel XVII secolo a Fiorano era molto in voga il gioco del pallamaglio, un antico gioco all'aperto, che ha dato origine a numerosi sport moderni, come il golf, il croquet, l'hockey nelle sue varianti e il polo. A Fiorano era praticato nella \"via della Bugadella\" in prossimit\u00e0 dell'attuale via Claudia. Nella primavera del 1632 il duca di Modena Francesco I d'Este si rec\u00f2 a Fiorano per assistere personalmente a una partita di pallamaglio."}
{"id": "29172", "revid": "1516566", "url": "https://it.wikipedia.org/wiki?curid=29172", "title": "Formigine", "text": "Formigine (\"Furm\u00e9\u017cen\" in dialetto modenese) \u00e8 un comune italiano di abitanti della provincia di Modena in Emilia-Romagna.\nLa citt\u00e0 \u00e8 situata a circa 10\u00a0km a sud di Modena ed \u00e8 parte dell'Unione dei Comuni del Distretto Ceramico.\nStoria.\nFondazione.\nNel territorio si insediarono i Boi, trib\u00f9 celtiche che nel 400 a.C. resero l'area compresa tra il Taro e il Reno il centro del loro insediamento. Con la conquista romana della Gallia Cisalpina inizi\u00f2 il processo di latinizzazione dei celti o celto-liguri, e a quel periodo si deve la nascita della lingua locale appartenente al ceppo delle lingue gallo-romanze. I vari insediamenti lasciarono diverse tracce che ne narrano la storia e gli scavi archeologici degli ultimi anni hanno portato alla luce nuovi reperti e hanno permesso di ricostruire la storia di quel periodo.\nNel X secolo venne edificata una piccola chiesa, testimone della presenza di una popolazione stanziale formiginese. Intorno all'XI secolo vicino fu costruito un cimitero. Nel 1200 si decise di fortificare Formigine e nel 1318 il castello di Formigine fu affidato a una famiglia dell'aristocrazia modenese. Gi\u00e0 nel Trecento l'abitato aveva raggiunto una certa consistenza. Nell'estate del 1335, gli Este saccheggiarono Formigine e ne devastarono il territorio. Nella seconda met\u00e0 del XIV secolo il castello e l'abitato di Formigine subirono poi diverse trasformazioni.\nPeriodo dei Pio.\nNel 1394 il castello fu assegnato ad Azzo da Castello e in seguito alla sua scomparsa a Formigine si afferm\u00f2 il dominio del signore di Carpi Marco I Pio, concesso nel 1395 da Niccol\u00f2 III d'Este. Nel periodo della massima potenza raggiunta dai Pio, tra la fine del Quattrocento e gli inizi del Cinquecento, Formigine fu eletta sede podestarile, insieme con Sassuolo, Spezzano, Brandola e Soliera.\nNel 1524 sulla torre principale del castello fu posto un orologio (da allora si chiama torre dell'orologio). All'epoca l'abitato era la parte all'interno delle mura del castello. Nel 1648 Francesco I d'Este cedette il feudo di Formigine al marchese Mario Calcagnini e nel 1660, lungo la cortina muraria del castello, furono costruite nuove segrete. Dopo un periodo di progressiva decadenza si ebbe una rinascita con la costruzione di una nuova via di comunicazione con la Toscana, inaugurata nel 1778.\nSecoli XX e XXI.\nNel 1945 Formigine e il suo castello furono bombardati e nel 1946 gli eredi dei Calcagnini decisero di vendere il castello e il comune lo acquis\u00ec per trasformarlo in sede comunale.\nNel settembre del 2007 fu riaperto al pubblico in seguito ai lavori di restauro e allo spostamento della sede comunale nel nuovo municipio. L'aula consiliare rimase tuttavia nella storica sede del castello.\nSimboli.\nLo stemma del comune \u00e8 stato riconosciuto dal podest\u00e0 Guido Gaetano Rossi Barattini con Decreto Regio del 10 maggio 1925, nel quale si determina il simbolo della quercia e i colori verde e blu, mentre il gonfalone fu ufficializzato a termini di legge solo nel 1927.\nLa quercia rappresenta i valori della fertilit\u00e0, longevit\u00e0, vigoria, resistenza e forte attaccamento alla terra, qualit\u00e0 nelle quali i formiginesi si sono da sempre riconosciuti, a partire dalla vocazione agricola del territorio.\nI colori verde e blu furono scelti perch\u00e9 all'epoca venne istituito un corpo di volontari di Guardie campestri che indossavano una divisa di pannetto verde con bordi di tessuto blu. Nei secoli passati, i colori del paese furono il giallo e il blu, per l'influenza del comune di Modena.\nSociet\u00e0.\nEtnie e minoranze straniere.\nGli stranieri residenti nel comune sono , ovvero il 6,7% della popolazione. Di seguito sono riportati i gruppi pi\u00f9 consistenti:\nCultura.\nEventi.\nTra gli appuntamenti che ogni anno ricorrono sono da ricordare:\nEconomia.\nNegli anni cinquanta l'amministrazione comunale di Formigine rinunci\u00f2 a beneficiare delle agevolazioni fiscali alle imprese che volessero investire in aree depresse. La decisione di fatto evit\u00f2 che a Formigine si insediassero le industrie produttrici di piastrelle che, invece, sono parte integrante del panorama dei comuni limitrofi (Sassuolo e Fiorano Modenese in primis). La rinuncia all'industrializzazione massiccia ha salvaguardato il territorio sancendo la vocazione residenziale del paese che, causa la controurbanizzazione sia di Modena sia dell'area Sassolese, ha visto la propria popolazione crescere rapidamente.\nSul territorio comunale hanno sede piccole e medie manifatture meccaniche indotto tanto del vicino comprensorio ceramico quanto dell'industria automobilistica. Rilevante peso occupa l'industria alimentare che vanta marchi noti a livello nazionale operanti nella macellazione suina. Formigine peraltro non tradisce la propria vocazione agricola (frutta e vigneti) e zootecnica (allevamenti di suini), e nemmeno quella artigianale, per la quale \u00e8 rinomata la lavorazione del ferro battuto.\nInfrastrutture e trasporti.\nIl territorio comunale \u00e8 attraversato dalla ferrovia Modena-Sassuolo, gestita dalla societ\u00e0 Tper. Nel territorio comunale di Formigine sono presenti due stazioni ferroviarie appartenenti alla linea: la stazione di Formigine, nel capoluogo comunale, e la stazione di Casinalbo, al servizio dell'omonima frazione.\nIl territorio \u00e8 attraversato in direzione Nord - Sud dalla Strada Provinciale numero 3 Pietro Giardini, un tempo SS12 dell'Abetone e del Brennero, principale via di collegamento con Modena e la montagna. L'altra principale arteria del paese \u00e8 la SS 486 (di Montefiorino) che, congiungendosi alla Strada Provinciale Giardini in prossimit\u00e0 dell'abitato di Casinalbo, collega Formigine a Sassuolo. Di recente costruzione la strada a scorrimento veloce Modena-Fiorano (strada a carreggiate separate con 2 corsie per senso di marcia) collega Formigine alla tangenziale di Modena e quindi all'Autostrada A1.\nIl comune \u00e8 dotato di un'ampia rete di piste ciclabili che collegano le frazioni al capoluogo.\nAmministrazione.\nGemellaggi.\nFormigine \u00e8 gemellata con:\nInoltre, Formigine ha firmato nel marzo 2016 un patto di amicizia con il comune di Cervia."}
{"id": "29173", "revid": "92920", "url": "https://it.wikipedia.org/wiki?curid=29173", "title": "Frassinoro", "text": "Frassinoro (\"Frasn\u00f4r\" in dialetto frignanese) \u00e8 un comune italiano di abitanti della provincia di Modena in Emilia-Romagna. \u00c8 il comune il cui capoluogo, sede del Municipio, \u00e8 posto alla quota altimetrica pi\u00f9 alta della regione.\nFa parte dell'Unione dei Comuni del Distretto Ceramico che ha il proprio capoluogo a Sassuolo. Nel territorio del comune si trovano le frazioni di Cargedolo, Fontanaluccia, Piandelagotti, Riccovolto, Romanoro, Rovolo, Sassatella, Spervara e una parte di San Pellegrino in Alpe che rappresenta una piccola exclave all'interno della Provincia di Lucca e del Comune di Castiglione di Garfagnana.\nGeografia fisica.\nFrassinoro \u00e8 situato nell'alto Appennino modenese a 64\u00a0km a sud est di Modena. Il comune si estende tra le vallate dei torrenti Dolo (corso d'acqua che il confine con la provincia di Reggio Emilia) ad ovest e Dragone ad est.\nInfrastrutture e trasporti.\nLa principale arteria di comunicazione del territorio \u00e8 l'ex-SS 486, che unisce Modena al Passo delle Radici. Il capoluogo comune \u00e8 unito alla vicina Montefiorino dalla strada provinciale 32, mentre i collegamenti con il comune reggiano di Villa Minozzo sono garantiti dalle SP 35 e 38."}
{"id": "29174", "revid": "1543377", "url": "https://it.wikipedia.org/wiki?curid=29174", "title": "Guiglia", "text": "Guiglia (\"Gu\u00eea\" o \"Gu\u00e9a\" in dialetto frignanese) \u00e8 un comune italiano di abitanti della provincia di Modena in Emilia-Romagna, situato a sud del capoluogo, fa parte dell'Unione Terre di Castelli.\nIl territorio comunale di Guiglia si estende sulle prime colline che occupano il versante destro del fiume Panaro ad un'altezza di 490 metri sul livello del mare. \u00c8 soprannominata \"Balcone dell'Emilia\" merito della posizione che occupa in cima ad una collina che permette, da quasi tutto il paese, di vedere la maggior parte della provincia di Modena. Comprende il capoluogo Guiglia e sette frazioni: Roccamalatina, Samone, Monteorsello, Castellino, Gainazzo, Pieve di Trebbio e Rocchetta. Oltre una buona dotazione di servizi ricettivi ed attrezzature sportive, Guiglia offre un ambiente naturale particolarmente interessante (Parco Regionale dei Sassi di Roccamalatina) arricchito dalla presenza di molte borgate rurali e da monumenti.\nStoria.\nI primi documenti che fanno riferimento al territorio Guigliese sono dei contratti di affitto risalenti al anno 890. In questi documenti conservati nel monastero di Nonantola si parla di alcuni terreni in affitto a Guiglia.\nDopo l\u2019anno mille esistono diversi altri documenti che contengono riferimenti al paese di Guiglia, un chiaro esempio \u00e8 un atto notarile risalente al 1048 nel quale vengono concessi in affitto case, terreno, boschi, castagneti e pascoli posti in Auilla, Pugnano, Samoni, e Trebbo.\nIl territorio di Guiglia \u00e8 stato spettatore di numerose lotte per il suo possedimento, da quelle tra Liguri e Romani, Longobardi e Ungari, fino ad arrivare alla nascita del primo castello, dovuta ad invasioni ungare. Questa militarizzazione del territorio, pone la possibile costruzione di un castello nella parte pi\u00f9 elevata del colle, che domina la valle del Panaro, intorno all'anno 1048.\nNell'anno 1227 invece venne edificato il Castello di Montevallaro, che sorgeva sulla sommit\u00e0 di un colle tra Guiglia e Monteorsello. La sua costruzione \u00e8 dovute alle lotte tra Modena e Bologna, tra guelfi e ghibellini per la e il precisione, e furono i modenesi in questo caso a costruire il castello.\nDopo circa quarantanni dalla sua costruzione e continui assedi, il castello venne completamente distrutto e non vi \u00e8 pi\u00f9 purtroppo nessuna traccia.\nNel 1361 invece sempre a causa di uno scontro tra guelfi e ghibellini, il Castello di Guiglia venne distrutto da un incendio.\nNel 1405, il castello di Guiglia \u00e8 stato ormai ricostruito, con ponte levatoio e due nuove torri venne concesso alla famiglia dei Pio di Carpi. Da qui ci sar\u00e0 un succedersi di varie famiglie, e anche il centro abitato del paese inizia a mutare. Nel 1584, tramite un rogito, venne concesso ai Padri Carmelitani l\u2019antico oratorio che sorgeva nelle immediate vicinanze del Castello, dal quale prender\u00e0 il soprannome successivamente di \u201cConventino\u201d.\nCon il rogito del 16 marzo 1630 il Duca Francesco I d\u2019Este concesse il feudo al marchese Francesco Montecuccoli, marito di Sigismonda Laderchi. Questa famiglia, essendo venute meno le funzioni militari del castello decise di modificarlo sia sul piano architettonico che su quello funzionale, facendolo diventare una delle dimore signorili pi\u00f9 sontuose ed eleganti. Venne eliminato il ponte elevatoio, costruita la nuova porta d\u2019accesso e commissionato un teatro all'interno del castello.\nTra il 1690 e il 1715 venne costruito, non molto distante dal castello, l\u2019oratorio della Madonnina, contenente l\u2019immagine della Beata Vergine di San Luca, ai quali la famiglia erano molto devoti. La chiesa venne costruita in scala rispetto alla famosa Chiesa di San Luca sul Monte della Guardia di Bologna. Questo edificio in seguito sarebbe divenuto anche la tomba della famiglia Montecuccoli.\nIntorno alla fine del 1800, a causa delle innumerevoli spese, gli eredi della famiglia misero in vendita il castello all'asta. Il 18 agosto 1897, l\u2019edificio venne venduto all'Ingegnere svizzero Giovanni Beusch, che trasform\u00f2 nuovamente il castello rendendolo un albergo termale. Inoltre, cosa molto importante per il paese, riesce a portare da una sorgente l\u2019acqua potabile della sorgente dei Volti, fino alla sommit\u00e0 del centro.\nA partire dal 1865 a causa dell\u2019arrivo delle truppe francesi e del contesto dell\u2019Italia nazione nasce il Comune di Guiglia con quelle che sono le frazioni attuali.\nL\u2019albergo di Beusch venne chiuso nel 1914, alla vigilia della Prima Guerra Mondiale. Il conventino venne rimesso in vendita e nel 1919 venne acquistato dal Comune di Reggio Emilia per renderlo una colonia scolastica per bambini. Venti anni dopo, nel 1939, il Podest\u00e0 di Guiglia decise di acquistare il Castello per una somma di 300.000 lire.\nNel 1944, durante la seconda Guerra Mondiale, il paese di Guiglia e il suo castello assumono un ruolo strategico di immediata importanza a causa della vicinanza con la Linea Gotica dei tedeschi. Il paese divenne tappa per i militari tedeschi, mentre la Rocca come ospedale militare. Molto spesso Guiglia rimase immune ai bombardamenti, fino al 15 aprile del 1945 dove venne colpita dalle bombe alleate, che distrussero molte case e danneggiarono varie zone di rilevanza come il lavatoio pubblico del Poggio, il Conventino e l\u2019arco d\u2019ingresso. Qualche giorno dopo, Guiglia verr\u00e0 liberata.\nSuccessivamente alla seconda guerra mondiale, il Comune cede in affitto \u201cil Conventino\u201d. Lo stabile viene adibito ad attivit\u00e0 turistiche e ricreative, con trasformazione perci\u00f2 a uso Albergo, Ristorante, Bar, Cinematografo, Sale da concerto, di lettura, di giochi, di esposizioni artistiche e mostre. In questo contesto la rocca apre anche un casin\u00f2, destinato a durare pochi mesi, in quanto il Ministero dell\u2019Interno impone la chiusura della casa da gioco lo stesso anno.\nMonumenti e luoghi d'interesse.\nArchitetture religiose.\nPieve di Trebbio.\nPer raggiungere Pieve di Trebbio bisogna salire a quota 463 metri sul livello del mare. Siamo esattamente nel cuore del Parco Regionale dei Sassi di Roccamalatina, con una vista mozzafiato sugli speroni rocciosi. Da qui \u00e8 possibile partire per suggestive passeggiate verso i tanti casali della zona o lungo i sentieri del Parco.\nCitata su una carta di Nonantola del 996 assieme a Guiglia, la Pieve di Trebbio \u00e8 dedicata a S. Giovanni Battista. La sua costruzione definitiva risale con molta probabilit\u00e0 all\u2019XI-XII secolo, e per questo costituisce uno dei pi\u00f9 significativi esempi di Romanico in Appennino. Nonostante alcuni successivi interventi di rifacimento, conserva infatti l'aspetto tipicamente Romanico, con pianta tre navate e cripta. Il campanile \u00e8 costruito su una preesistente torre fortificata.\nI particolari da notare sono tanti: il portale scolpito sul lato sud, i capitelli originali, le sculture nel presbiterio e, nel battistero adiacente, un fonte battesimale del IX secolo con bassorilievi. All\u2019interno della Pieve di Trebbio sono inoltre conservate pitture e sculture di notevole pregio. Fra questi, la tela che raffigura San Giovanni Battista, risalente al Seicento.\nArchitetture militari.\nCastello di Guiglia.\nL'antico Castello di Guiglia era la sontuosa residenza dei marchesi di Montecuccoli. Come ogni borgo antico, fu coinvolto in sanguinose guerre tra fazioni, incendi, terremoti e sub\u00ec alterne dominazioni che ne modificarono man mano la pianta originale.\nNel 1630 il marchese Francesco Montecuccoli inizi\u00f2 un restauro radicale che trasform\u00f2 l'antica rocca in sontuosa residenza nobiliare per la sua famiglia.\nIn tale occasione fu rimosso il ponte levatoio e chiusa la vecchia porta a oriente, furono ampliati gli appartamenti e creato un nuovo e prestigioso accesso, l'attuale, costituito da un alto portale sormontato da un timpano sostenuto da colonne attraverso il quale si accede ad una loggia decorata da pregevoli stucchi. All'interno delle mura esisteva anche un convento di Carmelitani, con l'annessa chiesa.\nIn seguito alla decadenza dei Montecuccoli e a travagliate vicende, l\u2019edificio venne acquistato all'asta dall'Ing. Beush che lo trasform\u00f2 in albergo.\nLa Torre del Pubblico, collocata davanti all'originario ingresso della rocca, ha pianta quadrata, un portale in cotto ad arco a strombo ed \u00e8 sormontata dalla cella campanaria dotata di campana seicentesca. L'edificio attiguo aveva probabilmente funzione di Casella, il luogo in cui si svolgevano le adunanze della Comunit\u00e0.\nNei pressi del Castello sorge l'Oratorio della Madonnina, articolato in uno spazio percorso da tre nicchie. Quella centrale ospita l\u2019unico altare presente. Ripostiglio e sagrestia sono ai lati dell'ingresso. La cupola \u00e8 sormontata da una lanterna circolare. All'interno sono conservate tre tombe dei marchesi Montecuccoli Laderchi e numerosi ex voto di fattura popolare.\nLa famiglia Montecuccoli era devota alla Madonna di San Luca e per questo motivo l'Oratorio si presenta come una riproduzione in miniatura del Santuario di San Luca che si trova a Bologna.\nAltro.\nIl parco dei Sassi Di Roccamalatina.\nIl Parco dei Sassi di Roccamalatina protegge 2.300 ettari di territorio adagiato sulle morbide colline modenesi. La sua particolarit\u00e0 sono le imponenti guglie in arenaria che svettano in questo dolce paesaggio, fatto di antichi castagneti, boschi e coltivi.\nLe guglie, alte circa 70 metri, sono veri e propri monumenti della natura, derivati da \"stratificazioni pi\u00f9 resistenti all'erosione rispetto al terreno circostante.\"\nNel Parco dei Sassi di Roccamalatina, unampia biodiversit\u00e0 di habitat concentrata in poco spazio vede la presenza di specie come la mediterranea erica arborea a fianco di altre di quota come il faggio e il mirtillo. Ricca \u00e8 la presenza di orchidee che, assieme ad anemoni, campanellini, gigli e ciclamini, colorano i boschi, le radure e gli ambiti rupestri.\nDi particolare valore sono gli habitat riconosciuti dall\u2019Unione Europea di Interesse Comunitario, quali le foreste alluvionali di ontano o le formazioni cespugliate a Festuco brometalia. Non meno importanti le specie faunistiche: dal tasso all\u2019istrice, dalla volpe al capriolo, dal daino alla faina. Diverse quelle di Interesse Comunitario, come il cervo volante, il gambero di fiume, il tritone crestato, il falco pellegrino, la tottavilla, il succiacapre, il rinolofo euriale. Sporadica, ma accertata \u00e8 la presenza del lupo.\nUn\u2019ampia variet\u00e0 di ambienti aggiungono poi valore al territorio protetto: castagneti di ambito montano, incolti argillosi di bassa collina, boschi ripariali, greti fluviali, fenomeni di carsismo con grotte e inghiottitoi, coltivi collinari e piccoli borghi medievali. Tra pievi, antiche torri rondonare e borghi, i Musei del borlengo, del castagno e la Mostra della tigella esaltano la cultura e le specialit\u00e0 tradizionali. Completano il quadro oltre 100 chilometri di sentieri da percorrere a piedi, a cavallo o in mountain bike, lungo 12 itinerari segnalati.\nComprende i territori dei comuni di Guiglia, Zocca, Marano e Unione Terre di Castelli.\nDito di Samone.\nIl Dito di Samone \u00e8 geosito caratterizzato da una curiosa formazione rocciosa cilindrica in arenaria alta cinque metri, situata nella frazione di Samone.\nSociet\u00e0.\nEtnie e minoranze straniere.\nGli stranieri residenti nel comune sono diminuiti notevolmente, al 31 dicembre 2013. Di seguito sono riportati i gruppi pi\u00f9 consistenti:\nGeografia antropica.\nRoccamalatina.\nIl nome di Roccamalatina trae origine da una famiglia nobile, i \"Malatigni\", che fra il XII ed il XIV secolo domin\u00f2 una parte abbastanza estesa del territorio. La localit\u00e0, a met\u00e0 strada fra Guiglia e Zocca, deve la sua notoriet\u00e0 proprio ai Sassi, le imponenti guglie di arenaria che dominano la valle del Panaro.\nBorgo dei Sassi.\nI Sassi, inespugnabili roccaforti naturali, ospitarono fin da tempi antichissimi insediamenti fortificati. Forse gi\u00e0 durante la dominazione bizantina costituirono un caposaldo della linea difensiva approntata dall'esercito contro i Longobardi.\nAi piedi dei Sassi il grazioso Borgo dei Sassi (Rocca di Sopra) \u00e8 arroccato ai piedi del Sasso della Croce. Qui sono visibili fabbricati ben conservati con portali del '300 e '400 e lOratorio della Madonna dei Sassi, con bassorilievi del '400. Sull\u2019altare dell\u2019Oratorio si trova, in una nicchia, la statua della Beata Vergine Maria considerata dalla popolazione di Roccamalatina la protettrice del paese.\nMonte Orsello.\nMonte Orsello \u00e8 un antico borgo situato sul cocuzzolo che domina la strada statale 623 fra Guiglia e Roccamalatina. Il nome deriva probabilmente da quello di qualche notabile Orso o Orsello. Nella disposizione dell\u2019abitato si nota ancora l\u2019antica struttura difensiva raccolta attorno al Castello di cui, purtroppo, rimangono solo pochi resti. Fra questi, sono ancora visibili un voltone di passaggio in conci in arenaria e una torre trecentesca. Ci\u00f2 che resta sicuramente intatto, \u00e8 il fascino delle antiche viuzze del borgo e lo splendido panorama sulle valli circostanti.\nNel 1308, in seguito al testamento del marchese Azzo d\u2019Este, il Castello pass\u00f2 in potere dei Bolognesi, ma gi\u00e0 alla fine dello stesso secolo torn\u00f2 in mano agli Estensi. Dopo un periodo di appartenenza ai feudi dei Contrari (XV secolo) e dei Boncompagni fece parte, fino alla fine del Settecento, del Marchesato di Vignola sotto la giurisdizione di Savignano.\nA valle della torre, dove si diramano le due strade che portano alla parte alta del borgo, \u00e8 situato l'oratorio seicentesco di San Pellegrino, detto dell'Ospitalino in riferimento all'ospizio qui esistente nella seconda met\u00e0 del Cinquecento. Anticamente vi era anche una chiesa intitolata a S. Maria, dipendente dalla Pieve di Trebbio, che gi\u00e0 versava in pessime condizioni alla fine del '700.\nLa chiesa attuale, intitolata all'Assunta e dotata di una torre campanaria del 1271, fu ricostruita tra il 1945 ed il 1947 in seguito ai danni dei bombardamenti. Custodisce nell\u2019abside una preziosa Madonna con Bambino in terracotta del 1545 scolpita dal modenese Antonio Begarelli, miracolosamente scampata al crollo totale dell'edificio.\nJacopo Cantelli, il personaggio storico di Monte Orsello\nAll'incrocio con la strada che porta al camposanto, \u00e8 possibile vedere l'antica Casa Cantelli, dove nacque nel 1643 l\u2019insigne \u201ccosmografo ducale\u201d Jacopo Cantelli. Formatosi a Bologna, Cantelli fu benvoluto da illustri personaggi tra cui il cardinale Boncompagni e il conte Rinaldo Marescotti. Il celebre ministro del Re di Francia, Colbert, lo avrebbe voluto alla corte di Versailles ma il Cantelli and\u00f2 invece a Roma dove rest\u00f2 per 16 anni a studiare intensamente storia, archeologia e geografia. Francesco II duca di Modena cerc\u00f2 in ogni modo di averlo come suo geografo e bibliotecario, riuscendoci finalmente nel 1685. La maggior parte delle sue carte furono inserite nel Mercurio Geografico, il noto atlante pubblicato a Roma nel 1692. Jacopo Cantelli mor\u00ec a Modena nel 1695.\nBottazza e Mulino d\u2019Andrea.\nNon lontano da Monte Orsello si trova la Bottazza una borgata a corte ancora ben conservata su cui spicca una pregevole casa-torre del \u2018500. Si racconta che tale luogo prendesse il nome da una ostessa che vendic\u00f2 l\u2019uccisione dell\u2019amante trapassando con uno spiedo l\u2019assassino. La corte chiusa, di propriet\u00e0 privata, non \u00e8 attualmente accessibile.\nDa segnalare nelle vicinanze, presso Selva di Monte Orsello, il Mulino d'Andrea: antico mulino ormai in disuso che conserva intatti tutti gli elementi caratteristici.\nCastellino delle Formiche.\nNella localit\u00e0 di Castellino di Guiglia troviamo il Castellino delle Formiche. La denominazione \u00e8, con ogni probabilit\u00e0, frutto di un\u2019errata traduzione popolare del medievale Castrum Formigis che in realt\u00e0 rimanda al latino \"formido, formidabilis\" cio\u00e8 \u201cCastello che incute timore\u201d.\nLe case arroccate sulla roccia si raccolgono attorno alla torre medievale dell'antico Castello, rimasta intatta. Fuori dall\u2019abitato, boschi e campi declinano verso il fondovalle del fiume Panaro. Sulla piazza si affacciano diversi edifici degni di una visita: tra questi, la torre dell'antico Castello (su uno sperone roccioso) e la chiesa quattrocentesca dedicata a S. Stefano e S. Lorenzo.\nIl fortilizio del Castellino nel Medioevo fu sede di un ramo della famiglia Malatigni proveniente dalle omonime rocche situate presso i Sassi di Roccamalatina. Nel \u2018300 pass\u00f2 poi ai Montecuccoli che lo conservarono fino al 1623, anno in cui fu aggregato alla Podesteria di Guiglia. A partire dal 1630, anche quest\u2019ultima fu poi ceduta in feudo ai Montecuccoli.\nL\u2019unica testimonianza rimasta del Castello \u00e8 la torre, oggi trasformata in campanile. L'attuale chiesa di S. Stefano fu costruita all'interno del Castello, presso l'Oratorio di San Lorenzo, documentato fin dal XIII secolo. Di notevole interesse \u00e8 il portale della canonica, databile al XV secolo, costruito con poderosi conci di arenaria disposti a sesto acuto.\nAll'interno si conserva un pregevole fonte battesimale del 1662 in arenaria scolpita. Notevoli anche le tele seicentesche e le formelle in terracotta della Via Crucis."}
{"id": "29175", "revid": "124685941", "url": "https://it.wikipedia.org/wiki?curid=29175", "title": "Lama Mocogno", "text": "Lama Mocogno (\"La Lama\" in dialetto frignanese) \u00e8 un comune italiano di abitanti della provincia di Modena in Emilia-Romagna, situato a sud del capoluogo. Fa parte dell'Unione dei Comuni del Frignano, che ha il proprio capoluogo a Pavullo nel Frignano.\nGeografia fisica.\nSituata in posizione dominante le valli dei torrenti Scoltenna e Mocogno e con ampia vista sul monte Cimone, si trova a 842\u00a0m di altitudine sul livello del mare, in una posizione privilegiata grazie al passaggio di importanti vie di comunicazione tra i paesi della montagna.\nL'ambiente, costituito da vasti boschi di castagne, querce, faggi e abeti, rappresenta una risorsa importante. La ricca fauna comprende dalle volpi ai cinghiali, dalle civette ai falchi. I prati ed i pascoli del crinale sono ricchi di vegetazione con la presenza di gigli, narcisi, arbusti di rododendro, specie floreali protette.\nStoria.\nNel tardo Medioevo erano presenti alcune famiglie notabili, gli Scalabrini, i Torelli e un ramo dei conti Boschetti, nel 1400 e nel 1500 la zona di Mocogno divenne Podesteria dei Pio di Savoia di Carpi Signori di Sassuolo. ma la famiglia pi\u00f9 potente della zona che spadroneggiava incontrastata era quella dei Montecuccoli.\nNell'area dove ora si trova il vecchio campo sportivo c'era un piccolo stagno che fu prosciugato nel 1904 e che ha dato il nome al paese; Lama, infatti, ha il significato di luogo paludoso. L'essere crocevia delle strade che univano i paesi del medio e dell'alto Frignano ne ha fatto nel passato un luogo particolarmente favorevole al commercio. L'antico nucleo di Lama si svilupp\u00f2 attorno all'attuale piazza Cesare Battisti, e la sua importanza crebbe ulteriormente con la costruzione delle vie Vandelli e Giardini nel Settecento. L'abitato originario si chiamava Mocogno ed \u00e8 stato rappresentato su affresco all'interno del castello di Spezzano nella Sala delle Vedute dipinte da Cesare Boglione nel 1500.\nNel 1717 marchese Conte Achille Tacoli e sua moglie Camilla Tassoni vengono in possesso del Feudo Contea di Valdalbero ora frazione di Lama Mocogno un'area vasta ma ben determinata dove la Famiglia Tacoli esercitava il suo potere. In quanto entit\u00e0 autonoma da Mocogno e con compiti podestarili propri. Il podest\u00e0 del feudo era il marchese e conte Achille Tacoli nobili di Reggio Emilia, Modena, Ferrara, San Possidonio e Mirandola. Il feudo era composto da una entit\u00e0 agricola territoriale che il marchese esercitava il suo potere, dove non si trova la presenza di una villa o residenza come castello o palazzo, ma dove in una ipotesi la residenza della famiglia Tacoli poteva essere il castello di Sasso Storno che si trova nelle vicinanze di Valdalbero, ora ne rimane solo la Torre mozza. Ma nel 1723 il marchese Tacoli acquista il feudo marchesato di San Possidonio rinunciando al feudo contea di Valdalbero, legandosi al duca di Mirandola Pico, e dando il feudo al duca di Modena ed a Isabella d'Este che a sua volta diede alla famiglia Rossetti di Ferrara, divenendo conti di Valdalbero. Presso la Chiesa ricostruita su precedente oratorio di Propriet\u00e0 delle Famiglie Tacoli poi Rosselli al suo interno si trova la campana con le insegne delle due famiglie.\nDurante la seconda guerra mondiale, nel periodo dell'occupazione tedesca e della Repubblica Sociale Italiana, Antonio Lorenzini nelle sue funzioni di impiegato all'anagrafe comunale fu in grado di aiutare molte persone, tra le quali la famiglia ebrea dei Colorni. Vittore Colorni, che fino alla promulgazione delle leggi razziali fasciste del 1938 era stato professore di giurisprudenza all'Universit\u00e0 di Ferrara, l'8 settembre 1943 si trovava in vacanza con la famiglia nella frazione di La Santona, in grave ed incombente pericolo di deportazione. Grazie ai documenti di identit\u00e0 falsificati da Lorenzini, i Colorni poterono rifugiarsi in relativa sicurezza a Roma fino alla Liberazione. Per questo impegno disinteressato di solidariet\u00e0, il 15 gennaio 2001 l'Istituto Yad Vashem di Gerusalemme ha conferito ad Antonio Lorenzini l'alta onorificenza dei Giusti tra le nazioni.\nSociet\u00e0.\nEvoluzione demografica.\nSecondo l'ultimo censimento ISTAT Lama Mocogno \u00e8 il paese della provincia di Modena con il maggior calo demografico rispetto alla rilevazione precedente.\nCultura.\nLe tradizioni locali, come le varie sagre nel corso delle quali riaffiorano gli antichi usi e costumi, rimangono ancora presenti nella vita degli abitanti. Sono infatti attivi numerosi gruppi culturali, che con le proprie iniziative raccolgono l'interesse e la partecipazione non solo dei cittadini residenti nel comune ma da diverse provenienze.\nTurismo e sport.\nIl paese offre una piscina scoperta, campi da tennis, bocce e ruzzola, piste per motocross e go-kart.\nNel comune si pu\u00f2 praticare la pesca sportiva in due laghetti attrezzati. Inoltre abbiamo la rinomata squadra di calcio del Lama 80.\nLa localit\u00e0 delle Piane di Mocogno, distante dal capoluogo, dispone di diverse pista da sci, con impianti di risalita e di innevamento artificiale. Il centro fondo di Piana degli Amorotti ha ospitato dal 26 al 28 febbraio 2010 i Campionati Italiani Allievi, maschili e femminili, di sci nordico. Inoltre Lama Mocogno ha ospitato in diverse occasioni il ritiro della Nazionale Italiana di sci di fondo.\nIl punto pi\u00f9 alto \u00e8 la cima del monte Cantiere, a metri di quota, mentre il centro abitato di Piane di Mocogno si trova a circa metri. Qui si trovano alberghi, ristoranti e negozi di prodotti artigianali ottenuti con i frutti del sottobosco, tra cui funghi, marmellate di lamponi ecc.\nIl luogo \u00e8 anche meta di turismo estivo. Essendo distante da Modena, \u00e8 facilmente raggiungibile per sfuggire al caldo della pianura e passeggiare nei facili sentieri tra i boschi.\nDa ricordare la presenza alle Piane dell'osservatorio astronomico del Frignano, dismesso qualche anno fa. La localit\u00e0 infatti \u00e8 nota per la purezza dell'atmosfera che permette una visibilit\u00e0 ottimale, non solo per le osservazioni astronomiche ma anche per quelle panoramiche in quanto da qui, e in particolar dal Monte Cantiere, \u00e8 possibile ammirare gran parte dell'Appennino nord occidentale.\nDemanio militare.\nPresso le Piane di Mocogno si trova la Caserma Militare Gaetano Tavoni, base logistica e di addestramento per l'Esercito Italiano e l'Accademia Militare di Modena; viene anche utilizzata come luogo di ricezione per dipendenti dell'esercito, essendo vicino agli impianti sciistici locali. La caserma apparteneva originariamente al Duca di Modena ed era utilizzata nel periodo estivo, poi divenne di propriet\u00e0 del Regio Demanio Militare, diventando una base militare negli anni trenta per particolari esercitazioni, data la sua vicinanza all'ex aeroporto militare \"Giulio Paolucci\" di Pavullo nel Frignano per la formazione di allievi per la scuola di volo a vela."}
{"id": "29177", "revid": "1516566", "url": "https://it.wikipedia.org/wiki?curid=29177", "title": "Maranello", "text": "Maranello (\"Maran\u00e8l\" in dialetto modenese) \u00e8 un comune italiano di abitanti della provincia di Modena in Emilia-Romagna, situato a sud del capoluogo.\nDal 1943 \u00e8 la sede dello stabilimento Ferrari, la prestigiosa casa automobilistica fondata dal modenese Enzo Ferrari.\nNel 2009, con decreto del 16 dicembre, il presidente della Repubblica Giorgio Napolitano ha conferito al comune di Maranello il titolo di citt\u00e0.\nGeografia fisica.\nIl comune \u00e8 situato 19\u00a0km a sud di Modena, sulla strada provinciale 3 \"via Giardini\". Fa parte dei comuni della fascia pedemontana e dell'Unione dei Comuni del Distretto Ceramico, insieme ai comuni di Fiorano Modenese, Formigine, Sassuolo, Frassinoro, Montefiorino, Palagano e Prignano sulla Secchia. Il centro abitato \u00e8 stretto tra le prime asperit\u00e0 che conducono all'Appennino Modenese e la pianura occupata da campi e industrie.\nStoria.\nRitrovamenti archeologici documentano l'esistenza di Maranello almeno dall'et\u00e0 del bronzo (1800-1000 a.C.), ma sono stati rinvenuti numerosi reperti anche di epoche molto precedenti, come i resti della Terramare di Gorzano o la necropoli della Cumarola risalente all'Eneolitico (III millennio a.C.).\nVi furono inoltre insediamenti di popolazioni di estrazione ligure (Ligures friniates), che le legioni romane che stavano via via conquistando l'Italia assoggettarono tra il 189 ed il 179 a.C. La conferma della presenza romana si trova in una delle strade principali che attraversano il paese, la via Claudia: era un antico percorso, forse di epoca etrusca, alternativo ad un tratto della via Emilia che venne sistemato dal console Claudio, il quale vi leg\u00f2 il suo nome.\nFu di grande importanza la scoperta nel 1987, in localit\u00e0 Torre delle Oche, dei resti di una fornace di epoca romana: da allora sono stati completati gli scavi che hanno portato alla luce l'intero impianto con numerosi reperti tra cui due anfore. Il materiale rinvenuto \u00e8 esposto nel museo archeologico presso il palazzo dei Musei in largo Sant'Agostino a Modena.\nIl nome Maranello deriva con ogni probabilit\u00e0 dall'insediamento di una famiglia di Marano sul Panaro (un comune confinante a sud), gli Araldini o Arardini, che vi costru\u00ec il castello tuttora esistente, situato in posizione strategica come sentinella all'accesso nel Frignano. Il castello fu ricostruito in parte dopo il terremoto del 1501. Le case intorno al castello costituiscono il borgo chiamato Maranello vecchio. Dopo alterne vicende il maniero fu acquistato nel 1936 da Giuseppe Graziosi, pittore e scultore di fama che vi lavor\u00f2 e vi abit\u00f2. Restaurato dopo la seconda guerra mondiale, \u00e8 divenuto propriet\u00e0 privata e, pertanto, non \u00e8 pi\u00f9 accessibile al pubblico.\nLa gi\u00e0 citata via Giardini, ex statale dell'Abetone, ha assunto una grande importanza logistica poich\u00e9 \u00e8 divenuta la strada che passa davanti allo stabilimento della Ferrari. Voluta dal duca Francesco III d'Este per unire il ducato di Modena col Granducato di Toscana e favorire cos\u00ec lo sviluppo economico e sociale del Paese, venne iniziata nel 1766 e terminata in dieci anni: si trattava per l'epoca di un'impresa gigantesca, con una lunghezza di quasi 100\u00a0km in territorio Modenese, dal capoluogo al confine toscano. Sul percorso erano dislocati stazioni di posta, osterie, fontane, posti di ricovero e ristoro per i viaggiatori, una vera autostrada ante litteram. Il progetto e la direzione dei lavori vennero affidati all'ingegnere Pietro Giardini che impieg\u00f2 nell'impresa 3000 operai. Il Duca, entusiasta del risultato, diede alla strada il nome del suo realizzatore.\nGrazie a questa strada e trovandosi ai piedi dell'Appennino tosco-emiliano, Maranello acquist\u00f2 per i modenesi la fama di luogo di villeggiatura.\nNel 1943 la guerra costrinse Enzo Ferrari a trasferire la sua fabbrica fuori Modena. La scelta cadde su Maranello, dove Ferrari gi\u00e0 possedeva del terreno che ampli\u00f2 con successivi acquisti. Tale scelta fu guidata anche dal rifiuto dell'amministrazione comunale di Formigine che non permise al Drake di aprire l\u00ec la nuova sede dello stabilimento.\nAll'incrocio tra la via Giardini e la via Claudia si \u00e8 sviluppato il paese che per molti anni \u00e8 stato chiamato Maranello nuovo. Oltre al nucleo centrale, il Comune di Maranello \u00e8 formato anche dalle localit\u00e0 di Bell'Italia, Pozza, Gorzano, Torre Maina, Torre delle Oche, Fogliano e San Venanzio.\nSimboli.\nLo stemma di Maranello \u00e8 stato riconosciuto con decreto del capo del governo del 1\u00b0 febbraio 1931.\nL'albero, le pere e l'uva rappresentano il carattere agricolo e la fertilit\u00e0 del territorio comunale.\nMonumenti e luoghi d'interesse.\nCentro storico.\nNel centro di Maranello, costruita tra il 1894 e il 1903, si trova la chiesa parrocchiale, nuovo polo di aggregazione per il paese che cominciava a svilupparsi in prossimit\u00e0 dell'incrocio tra via Giardini e via Claudia. La torre campanaria venne eretta alcuni anni pi\u00f9 tardi, tra il 1909 e il 1913.\nAncora nel centro di Maranello oltre al Mosaico Piazza Libert\u00e0 (realizzato nel 2000, riproduce lo stemma del comune), \u00e8 possibile ammirare il monumento a Enzo Ferrari, opera dello scultore modenese Marino Quartieri. Il monumento al Cavallino Rampante, dello scultore di origine albanese Helidon Xhixha, \u00e8 invece situato vicino agli stabilimenti ed alla Galleria del vento.\nDegno di nota \u00e8 anche il piccolo e pittoresco castello (edificato attorno all'Anno Mille e ricostruito nel Cinquecento) che si trova sulla collina a ridosso del centro cittadino.\nLuoghi Ferrari.\nTuristi e tifosi vengono da tutto il mondo per visitare il Museo Ferrari, dove sono esposti modelli storici e motori di auto sportive e da competizione, oltre a trofei e coppe, tute e caschi di piloti che documentano la storia di una delle pi\u00f9 antiche scuderie di Formula 1.\nDavanti all'ingresso della fabbrica della Ferrari (anch'essa molto fotografata dai turisti), \u00e8 presente il celebre Ristorante Cavallino, dove Enzo Ferrari aveva una piccola stanza a lui riservata.\nDi notevole interesse architettonico \u00e8 la Galleria del vento progettata da Renzo Piano, inaugurata nel 1997 in via Grizzaga, presso gli stabilimenti Ferrari: nel tunnel della galleria vengono testate le vetture su di un tappeto mobile sincronizzato con la velocit\u00e0 del vento. I collaudi \"dal vivo\" si effettuano invece nel vicino circuito di Fiorano (adiacente agli stabilimenti di Maranello, in direzione Sassuolo).\nAltri edifici degli stabilimenti Ferrari sono opera di architetti prestigiosi: il centro ricerche di Massimiliano Fuksas, la nuova meccanica di Marco Visconti, la nuova logistica e gestione sportiva di Luigi Sturchio e, tra tutti il pi\u00f9 recente, il fabbricato per l'assemblaggio vetture progettato dall'architetto Jean Nouvel.\nCultura.\nIstruzione.\nBiblioteca comunale Mabic (Maranello Biblioteca Cultura).\nIl comune dispone di una biblioteca con una dotazione di circa 44.000 volumi, oltre a supporti audiovisivi e stampa periodica. I servizi offerti sono il \"reference\", il prestito locale e il prestito interbibliotecario.\nNell'autunno 2011, l'intero patrimonio librario \u00e8 stato traslocato nella nuova sede, disegnata da Arata Isozaki e realizzata in collaborazione con Andrea Maffei, caratterizzata dalla conformazione curva delle linee delle sue pareti in cristallo e operativa dal 19 novembre 2011.\nMedia.\nSpot pubblicitari.\nNel 2009 le strade del comune di Maranello sono state protagoniste della campagna pubblicitaria Audi per la R8. Lo stile volutamente provocatorio dello spot, in cui gli abitanti vengono ritratti inorriditi dal passaggio della 10 cilindri tedesca arrivando addirittura a coprire gli occhi dei bambini e a sputarle addosso, hanno creato diverse polemiche.\nGeografia antropica.\nFrazioni.\nNelle frazioni, che in buona parte conservano l'aspetto rurale precedente l'industrializzazione si segnalano la pieve di Fogliano, di cui risultano testimonianze dell'anno 963, la torre \"de Pietrobonis\" di epoca medievale e la chiesa dei Santi Pietro e Paolo con un organo del 1586 a Torre Maina.\nVicino alla frazione di Pozza si trova il parco di Villa Rangoni-Machiavelli che ospita sculture appartenenti alla collezione d'arte contemporanea \"Severi\". Il nucleo originario di oltre 100 opere, in gran parte vendute, includeva importanti lavori di Pietro Cascella (\"La fontana degli sposi\"), Gi\u00f2 Pomodoro (\"La porta e il Sole\"), Yoshin Ogata (\"Le vie dell'acqua\") e di altri artisti contemporanei (Cassani, Celiberti, Quinto Ghermandi, Guasti, Guidi, Lutz, Augusto Murer, Perez, Rotar, Davide Scarabelli, Alberto Viani, Roberto Tirelli, Baraldi, Biolchini, Di Fabio, Tin\u00e8, Andolfatto, Doyle, Legnagli, Magelli, Sacha Sosno).\nNel 2005 la villa e il parco sono stati acquistati dalla famiglia Degli Antoni Guido e Cristoforo. Nel 2006 grazie a un accordo fra la famiglia Degli Antoni e l'amministrazione del Comune di Maranello il parco \u00e8 stato aperto al pubblico, negli anni seguenti \u00e8 stato teatro di diversi eventi e manifestazioni tra cui il festival della poesia e parco in fiore. Dopo un'accurata attivit\u00e0 di rivalorizzazione portata avanti dalla famiglia Degli Antoni, dal 2010 la Villa ed il parco vengono utilizzati per organizzare eventi, manifestazioni e cerimonie sia a carattere pubblico che privato.\nNell'arco dell'anno 2013, nonostante la Villa fosse comunemente conosciuta come Villa Rangoni Machiavelli, la propriet\u00e0 ha ripristinato l'originaria denominazione, Villa Bice.\nInfrastrutture e trasporti.\nFra il 1893 e il 1937 Maranello costitu\u00ec il capolinea meridionale della tranvia a vapore che la congiungeva con Modena. Il progetto di trasformazione come ferrovia della stessa e prolungamento fino a Pavullo nel Frignano, pur cantierato e giunto ad un avanzato stato di realizzazione, non fu mai attuato."}
{"id": "29178", "revid": "439868", "url": "https://it.wikipedia.org/wiki?curid=29178", "title": "Marano sul Panaro", "text": "Marano sul Panaro (\"Mar\u00e2n\" in dialetto modenese) \u00e8 un comune italiano di abitanti della provincia di Modena in Emilia-Romagna, sulla sponda sinistra del fiume Panaro (Pan\u00e8ra, in modenese), fa parte dell'Unione Terre di Castelli.\nIl capoluogo si estende sulle prime colline della provincia modenese, sulle sponde del fiume Panaro che divide il paese dai comuni limitrofi di Savignano sul Panaro e Guiglia. L'abitato si sviluppa per la maggior parte nell'unica zona pianeggiante del territorio comunale mentre il resto del Comune, frazioni incluse, \u00e8 situato in territorio collinare, ed \u00e8 situato a soli 5 chilometri da Vignola, a 25 chilometri a sud dal capoluogo di provincia Modena e a 35 chilometri dal capoluogo regionale Bologna.\nMarano sul Panaro \u00e8 conosciuto nella provincia di Modena per la produzione della ciliegia e per specialit\u00e0 culinarie, quali le crescentine, gnocco fritto e borlenghi. Inoltre il comune \u00e8 noto per le molteplici attivit\u00e0 di pollicoltura.\nMonumenti e luoghi d'interesse.\nLuoghi d'interesse naturalistico e storico.\nDa ricordare inoltre, la quercia situata al centro della piazza, simbolo del paese, con il quale si definisce il rapporto stretto tra il comune e il suo territorio.\nEventi culturali e celebrazioni.\nTantissimi anche gli eventi che si svolgono a Marano Sul Panaro nel corso dell'anno:\nLotta per La Grama.\nNata quasi per caso (dopo il revival del torneo di calcetto al Parco delle Bocce) nel 2012, Lotta per La Grama consiste in una manifestazione di due settimane dove le \"Bolate\" (i quartieri) si sfidano in una serie di giochi e spettacoli, ognuno dei quali assegna dei punti. Al termine delle competizioni, chi ha raccolto il punteggio pi\u00f9 alto diventa la vincitrice della manifestazione, ricevendo una copia del vaso poggiato sulla Grama (la fontana in centro al paese) e vedendo inciso, sulla stessa Grama, il nome della propria Bolata. L'incisione della targhetta avviene l'8 dicembre successivo in occasione dell'apertura dei Mercatini di Natale. La natura goliardica della manifestazione, oltre alla nascita di diverse rivalit\u00e0 all'interno delle stesse famiglie, ha trasformato Lotta per La Grama nell'evento pi\u00f9 apprezzato dai maranesi, pur essendo solo alla quinta edizione.\nLe Bolate sono:\nLa manifestazione consiste di 6\\8 serate nel giro di due settimane, in genere cos\u00ec suddivise:\nCald\u00ear 2 vittorie (2012 e 2013)\nCa' di M\u00easter 2 vittorie (2015 e 2016)\nClumbar\u00f4un 2 vittorie (2014 e 2018)\nSti\u017c\u00e2n 1 vittoria (2017)\nSociet\u00e0.\nEtnie e minoranze straniere.\nGli stranieri residenti nel comune sono 551, al 31 dicembre 2014. Di seguito sono riportati i gruppi pi\u00f9 consistenti:\nSport.\nCalcio: la U.S. Maranese, milita attualmente nel campionato di 2\u00aa categoria.\nLa pallavolo annovera diverse formazioni a buon livello, sia maschile che femminile."}
{"id": "29179", "revid": "1613495", "url": "https://it.wikipedia.org/wiki?curid=29179", "title": "Medolla", "text": "Medolla (\"Md\u00f2la\" in dialetto mirandolese) \u00e8 un comune italiano di abitanti della provincia di Modena in Emilia-Romagna, ed \u00e8 situato nella bassa Pianura Padana su un terreno alluvionale bonificato, \u00e8 sede principale dell'Unione Comuni Modenesi Area Nord e si trova a nord del capoluogo.\nStoria.\nLe prime notizie di Medolla si hanno intorno all'anno 776 quando Carlo Magno fece dono all'Abbazia di Nonantola della Pieve di Camurana e dei terreni connessi.\nIl nome del paese, secondo l'ipotesi pi\u00f9 accreditata, deriva dal latino Medulla, storpiatura di Midolla che indicava la capanna di paglia, prima abitazione degli abitanti della zona in quanto non ancora completamente bonificata.\nLa sua posizione di confine tra il Ducato di Modena e Reggio, il Regno Lombardo Veneto e lo Stato Pontificio, la vicinanza con Mirandola, capitale della famiglia feudale dei Pico della Mirandola, favorirono lo sviluppo di Medolla come paese di passaggio e come centro di scambi; difatti da pi\u00f9 di mille anni, si svolge, la prima domenica di luglio, la Millenaria Fiera di Bruino.\nMedolla conobbe la peste nel 1629 con la calata dei Lanzichenecchi ed altri morti furono portati dalla calata di Napoleone nel 1796 con la relativa annessione di Medolla alla Repubblica Cispadana.\nCon l'annessione al Regno di Sardegna, Medolla il 1\u00ba gennaio 1860 divenne Comune con le attuali frazioni.\nAttualmente Medolla ha 3 chiese, 1 cappella, 17 antiche ville padronali e varie chiesette private.\nDal 21 novembre 2003 Medolla \u00e8 la sede dell'Unione comuni modenesi Area nord.\nMedolla \u00e8 stata gravemente danneggiata dai terremoti dell'Emilia del 2012.\nLa prima grande scossa di magnitudo 5.9 del 20 maggio 2012, con epicentro a Finale Emilia, ha causato gravi danni nell'ambito dei beni storico-culturali: in particolare, la chiesa parrocchiale dei santi Senesio e Teopompo \u00e8 stata dichiarata inagibile, mentre sono completamente crollate le chiese delle frazioni di Camurana e Villafranca. Non si sono registrate vittime.\nLa seconda scossa per ordine di importanza, di magnitudo 5.8 del 29 maggio 2012, ha avuto epicentro proprio all'interno del territorio comunale di Medolla e ha stavolta avuto devastanti ripercussioni sul comparto industriale: oltre alla distruzione di intere aziende e capannoni, ha causato sei vittime, tra cui quattro operai nel crollo dell'industria biomedicale Haemotronic S.p.A.\nIl secondo sisma ha reso inagibili il municipio, la palestra, la biblioteca comunale e le due scuole materne, una delle quali da pochi mesi. Si \u00e8 inoltre reso necessario smontare la cuspide del campanile della chiesa parrocchiale che minacciava di crollare sulle abitazioni circostanti.\nSimboli.\nLo stemma del comune \u00e8 stato concesso con Decreto del Capo del Governo del 18 marzo 1936 \u00e8 vi raffigurata una motta emergente dalle acque collegata alla terraferma con un ponte di legno, circondata da due piante di pioppo, e un alto battifredo in campo di cielo. Sono qui rappresentati la motta di Montalbano e la cinquecentesca torre di Malcantone di Medolla.\nSociet\u00e0.\nEtnie e minoranze straniere.\nGli stranieri residenti nel comune sono 591, ovvero il 9,3% della popolazione.\nDi seguito sono riportati i gruppi pi\u00f9 consistenti:\nLingue e dialetti.\nOltre alla lingua italiana, a Medolla \u00e8 utilizzato il locale dialetto mirandolese, una variante dell'emiliano.\nEconomia.\nGrazie al terreno fertile, Medolla nel tempo ha sempre contato sull'agricoltura e, oggigiorno, conta ancora un'azienda agricola ogni 33 abitanti. Le colture principali riguardano la pericoltura, seminativi e la viticoltura del Lambrusco DOC.\nA Medolla hanno sede anche aziende biomedicali di importanza mondiale e moltissime aziende artigiane operanti in molti settori."}
{"id": "29180", "revid": "1304007", "url": "https://it.wikipedia.org/wiki?curid=29180", "title": "Mirandola", "text": "Mirandola (\"La Mir\u00e0ndla\" in dialetto mirandolese) \u00e8 un comune italiano di abitanti della provincia di Modena in Emilia-Romagna, situato a nord del capoluogo. Ha il titolo di citt\u00e0 e fa parte dei nove comuni dell'Unione Comuni Modenesi Area nord.\nGeografia fisica.\nIl territorio comunale di Mirandola si trova in pianura, ad un'altitudine compresa tra i 9 (nella zona di San Martino Spino) e i 23 (a San Giacomo Roncole), mentre la casa comunale \u00e8 posta a 18 .\nStoria.\nDistante circa 34\u00a0chilometri da Modena (lungo la statale 12, in direzione di Verona) questa cittadina della bassa modenese mantiene ancora nella pianta ottagonale tracce della sua struttura di citt\u00e0-fortezza rinascimentale. Intorno a piazza Costituente, nucleo centrale e di riferimento dell'intero centro cittadino, si innalzano i fabbricati, in parte originali e in parte ricostruiti, facenti parte dell'antico grande complesso del castello dei Pico.\nIl castello, dopo un periodo di decadenza iniziato nei primi decenni del Settecento, \u00e8 stato completamente restaurato e il 4 giugno 2006 \u00e8 stato riaperto al pubblico.\nIl nucleo storico di piazza Costituente \u00e8 completato dal palazzo della Ragione, in stile tardo gotico, dal quattrocentesco palazzo Bergomi e dal palazzo Comunale (1468, ma molto restaurato nell'Ottocento). Le mura che circondavano la citt\u00e0 furono abbattute alla fine dell'Ottocento e oggi al loro posto c'\u00e8 l'anello della circonvallazione che percorre quello che era il perimetro della citt\u00e0 che mantiene la forma di \"stella\".\nNel 2012, Mirandola \u00e8 stata colpita da una serie di violenti terremoti a catena, che hanno causato quattro vittime nella periferia della citt\u00e0 e danneggiato buona parte degli edifici fra cui il duomo, la chiesa di San Francesco d'Assisi, le aziende del distretto biomedicale e vari capannoni industriali, causando un enorme danno all'economia locale.\nA poco meno di un anno dal terremoto, il 3 maggio 2013, la frazione di San Martino Spino ha sub\u00ecto seri danni a causa di un tornado.\nDucato della Mirandola.\nA partire dal 1310 fu la capitale della Signoria dei Pico (tra i quali \u00e8 notissimo Giovanni Pico della Mirandola, umanista e scienziato del Quattrocento), Mirandola pass\u00f2 al dominio estense soltanto nel 1711.\nNel corso della sua storia Mirandola fu oggetto di due celebri assedi, il primo nel 1510, ai tempi di papa Giulio II, il secondo sotto Giulio III, nel 1551, che costitu\u00ec l'ambientazione di un del modenese Antonio Saltini.\nLa decadenza della cittadina \u00e8 segnata anche dalla sciagura di un fulmine che nel 1714 fece esplodere la polveriera e con essa buona parte del castello che costituiva la reggia dei Pico: l'attuale torrione, che si affaccia su piazza Costituente al centro della citt\u00e0, \u00e8 in gran parte una ricostruzione novecentesca, che reintegra l'originale portico seicentesco e la facciata della galleria Nuova.\nNobilt\u00e0 civica.\nLa citt\u00e0 godeva di una propria nobilt\u00e0 civica, con tanto di libro d'oro della nobilt\u00e0, composta da quelle famiglie che per vari motivi avevano contribuito alla storia della citt\u00e0. La consulta araldica del Regno d'Italia riconobbe la nobilt\u00e0 civica di Mirandola e di contesto entrarono a far parte dell'Elenco Ufficiale della Nobilt\u00e0 Italiana le famiglie col titolo di \"Nobile di Mirandola\":\nDon Zeno.\nA partire dagli anni trenta e fino al dopoguerra don Zeno Saltini fu molto attivo nella frazione San Giacomo Roncole. Qui fond\u00f2 l'Opera dei Piccoli Apostoli a favore dei ragazzi abbandonati, che poi si evolse nella comunit\u00e0 di Nomadelfia (inizialmente a Fossoli e quindi a Grosseto) incontrando dapprima un appoggio negli ambienti ecclesiastici, trasformati poi in un'aperta . Gli avvenimenti sono stati in seguito raccontati da una \"fiction\" televisiva \"Don Zeno - L'uomo di Nomadelfia\".\nSimboli.\nLo stemma comunale \u00e8 costituito da un capriolo d'oro in campo azzurro, in cartella a scudo, sormontata da una corona turrita con cinque torri che simboleggiano il titolo di citt\u00e0 riattribuito dal Presidente della Repubblica Oscar Luigi Scalfaro nel 1997, in occasione del quattrocentesimo anniversario della concessione del titolo di citt\u00e0 da parte dell'imperatore Rodolfo II d'Asburgo (1596-1597). Completano lo stemma due rami, uno di alloro e uno di quercia, che si intrecciano e legano in basso.\nIl gonfalone \u00e8 interamente giallo, con lo stemma leggermente traslato verso l'alto e contornato in basso da ricami in oro e in alto alla scritta \"Citt\u00e0 di Mirandola\".\nIl caso dei \"Demoni della Bassa Modenese\"\nA Mirandola, tra il 1997 e il 1998, alcuni bambini vengono allontanati dalle proprie famiglie perch\u00e9 questi ultimi avevano accusato i propri famigliari di violenze e di abuso rituale satanico. Il caso, scoppiato inizialmente nel quartiere di Finale Emilia chiamato Massa Finalese, si allarg\u00f2 fino a Mirandola, finendo sulle testate giornalistiche dei pi\u00f9 importanti quotidiani nazionali. \nIn totale vennero accusate 20 persone con diversi capi di accusa. L'accusa di abuso rituale satanico fu archiviata in tutti i processi per mancanza di prove. Alcuni degli imputati vennero assolti in via definitiva, mentre altri vennero condannati per il reato di abuso su minori. Le famiglie e gli indagati hanno sempre sostenuto la loro non colpevolezza. \nI bambini sottratti alle famiglie non videro mai pi\u00f9 i loro genitori.\nLa storia completa \u00e8 stata raccontata nel podcast \"veleno\" del quotidiano La Repubblica, pubblicato nel 2017.\nMonumenti e luoghi d'interesse.\nArchitetture civili.\nProprio di fronte al teatro era collocato il capolinea della tranvia di Mirandola a cavalli (attiva dal 1904 al 1927) che collegava il centro cittadino con la stazione ferroviaria situata a Cividale.\nArchitetture militari.\nCastello dei Pico.\nIl castello dei Pico \u00e8 situato nella parte nord-occidentale del centro storico di Mirandola. Fu una roccaforte famosa in Europa come leggendariamente inespugnabile, appartenne al casato dei Pico, che regn\u00f2 su Mirandola per oltre quattro secoli (1311-1711) e che la arricch\u00ec in epoca rinascimentale con importanti opere d'arte. Il castello dei Pico, insieme al palazzo comunale, costituisce un'icona e un simbolo della citt\u00e0 di Mirandola. Il castello era caratterizzato da un'enorme torre, che scoppi\u00f2 a causa di un fulmine nel 1714.\nIl terremoto del 2012 ha reso inagibile il castello, causando un danno di pi\u00f9 di 10 milioni di euro (solo per la parte di propriet\u00e0 pubblica).\nAltre architetture.\nGalleria del Popolo.\nLa galleria del Popolo \u00e8 una galleria commerciale situata nel centro storico, inaugurata nel 1930 dopo la modifica dell'edificio cinquecentesco che ospit\u00f2 il Monte di Piet\u00e0, istituito nel 1495 dall'Ordine dei frati minori francescani.\nBarchessone Vecchio.\nIl Barchessone Vecchio \u00e8 un edificio rurale utilizzato nel XIX-XX secolo per l'allevamento dei cavalli, situato nella frazione di San Martino Spino. La struttura \u00e8 caratterizzata da un'insolita pianta poligonale con 16 lati (esadecagono) e un'abitazione per lo stalliere al piano superiore.\nPalazzo Portovecchio.\nLuogo militare dei Pico, poi divenne del Duca di Modena per allevamento dei cavalli, con distaccamento di soldati per esercitazioni.\nNegli anni 1930 vi fu l'inserimento del Genio Pontieri e di reparti dell'Accademia Militare di Modena, infine dell'Aeronautica Militare come distaccamento della Caserma Setti di Modena del 14\u00b0 Deposito parti aeree di aeroplani e mezzi della aeronautica, e anche come centro meteorologico della bassa Padana, definito come Centro aeronautico Meteorologico Militare della bassa padana.\nAree naturali.\nIl territorio di Mirandola presenta ampie porzioni un tempo occupate da paludi e acquitrini. A seguito di successive bonifiche, avviate in epoca romana e concluse a ridosso delle guerre mondiali, questi terreni sono stati prosciugati e destinati ad un utilizzo agricolo. Recentemente le politiche agricole e ambientali hanno fornito strumenti per rinaturalizzare terreni vallivi e creare nuove zone umide. Sono stati inoltre recuperati edifici storici, quali i caratteristici \"Barchessoni\".\nLe Valli mirandolesi sono una zona di protezione speciale (ZPS) e rappresentano oggi una realt\u00e0 di notevole interesse naturalistico, caratterizzate da habitat peculiari a paludi, canneti e prati umidi, che offrono rifugio a numerose specie di interesse comunitario (Direttiva 43/1992).\nAlle Valli si accede dalle frazioni di San Martino Spino, Gavello, Mortizzuolo e Quarantoli e sono accessibili grazie ad un'organizzata rete di percorsi naturalisti ciclabili e pedonali, che valorizzano le peculiarit\u00e0 del territorio.\nGrazie ad associazioni come \"La Raganella\" questi paesaggi sono \"raccontati\" e fatti visitare ai ragazzi delle scuole della zona.\nSociet\u00e0.\nEtnie e minoranze straniere.\nNel comune di Mirandola sono presenti almeno fin dal XVIII secolo due insediamenti storici di etnia Sinti, situati a Santa Giustina Vigona e San Martino Spino.\nAl 31 dicembre 2018 gli stranieri residenti nel comune erano , ovvero il 14,9% della popolazione residente. Di seguito sono riportati i dieci gruppi pi\u00f9 consistenti:\nLingua e dialetti.\nOltre alla lingua italiana, a Mirandola \u00e8 utilizzato il locale dialetto mirandolese, una variante dell'emiliano.\nDal 1879 viene pubblicato ogni anno il lunario de \"Al Barnardon\" con l'indicazione delle feste, sagre e fiere del mirandolese e dintorni. Scritto interamente in dialetto mirandolese, da oltre centotrenta anni costituisce un autentico documento di costume di un'epoca e di una \"cultura popolare\", assiduo testimone delle vicende, ora tristi ora liete, della terra mirandolese. Infatti, al centro del lunario vi \u00e8 il \"Dascors general\" (Discorso generale), in cui viene riassunto e commentato in maniera ironica e goliardica l'anno precedente e si fanno le famose previsioni meteorologiche per l'anno a venire (freddo in inverno e caldo in estate), sempre azzeccate in oltre 130 anni di storia del lunario.\nTradizioni e folclore.\nLa tradizionale maschera della citt\u00e0 \u00e8 Mirandolina, protagonista della celebre opera teatrale \"La locandiera\" di Carlo Goldoni, che durante il carnevale incontra altre maschere modenesi come la famiglia Pavironica (Sandrone, Pulonia e Sgorghi\u00e8golo) di Modena, Tognone di San Felice sul Panaro e Tamburlano con la famiglia Fiascona di Fanano.\nLa Societ\u00e0 di Franciacorta \u00e8 un'associazione centenaria con sede nell'omonimo quartiere orientale del centro storico attraversato da via Francesco Montanari, chiamato cos\u00ec perch\u00e9 in passato l'esercito napoleonico vi si era accampato. Ogni anno organizza diverse manifestazioni e sfilate storico-folkloristiche legate al cosiddetto \"Libero Principato di Franciacorta\" e al suo nobile corteo formato da principi, alti dignitari, ciambellani, ministri, generali e ammiragli (tutti decoratissimi con medaglie di latta). Tradizionalmente, durante il terzo fine settimana di novembre il quartiere di Franciacorta dichiara la propria indipendenza e si d\u00e0 alle feste. Viene inviata una delegazione presso il palazzo comunale per allacciare i rapporti diplomatici con l'amministrazione comunale, si celebra il matrimonio del Principe (ogni anno con una bella ragazza del quartiere, in passato con famose donne dello spettacolo). Al termine dei tre giorni di festeggiamento, il Principato \u00e8 per\u00f2 costretto a dichiarare la bancarotta e a rinunciare all'indipendenza, non senza ripromettersi di ripeterla l'anno successivo.\nNel primo giorno dell'anno i bambini maschi vanno per le case, prima di mezzogiorno, a recitare in dialetto mirandolese la filastrocca de \"al B\u00f3n Cavd\u00e0nn\", augurando buon capodanno e cento anni e un giorno di buona salute, in cambio di una piccola mancia. Se la persona a cui si fanno gli auguri non \u00e8 cos\u00ec convinta di concedere la mancia, il bambino prosegue la nenia dicendo di accontentarsi di ricevere oro o argento e, nel caso di nessuna mancia, conclude gli auguri nella speranza di trovare l'indomani il suo interlocutore \"l\u00f2ng dast\u00e9s\" (lungo disteso, ovvero morto).\nFra le tradizioni del passato vi era quella di \"\u00f2nzar al spr\u00f2cch\" (letteralmente: ungere il bastocino appuntito) durante il gioved\u00ec grasso, quando i bambini giravano per le case chiedendo pezzettini di grasso o lardo da infilare su uno spiedino, e altre tradizioni legate alla cultura rurale, durante la notte di San Giovanni (la cui \"guazza\" o rugiada \u00e8 miracolosa) o quella di Sant'Antonio abate (quando gli animali della stalla parlano la lingua delle persone). Il 1\u00ba novembre, in occasione del giorno dei morti, si usava preparare un letto nel caso in cui l'anima di un parente defunto avesse voluto tornare e dormire nella sua casa; in seguito, ci si reca nei cimiteri a raccontare alle lapidi dei propri cari quello che \u00e8 avvenuto durante l'anno.\nQuotidianamente i cittadini sono soliti passeggiare lungo il cosiddetto listone (\"al list\u00f2n\"), una lunga pavimentazione di bolognini che attraversa l'intera lunghezza della centrale piazza della Costituente.\nNella giornata di sabato si svolge il tradizionale mercato settimanale (noto fin dal 1599), mentre al marted\u00ec vi \u00e8 il mercato del formaggio (risalente al 1476) nei pressi del portico degli ortolani e al venerd\u00ec quello del pesce a fianco del Duomo. A met\u00e0 maggio, in occasione della celebrazione del patrono San Possidonio, si svolge la cinquecentenaria fiera.\nCultura.\nIstruzione.\nRicerca.\nGrazie ai fondi per la ricostruzione del terremoto, il 10 gennaio 2015 \u00e8 stato inaugurato all'interno del nuovo polo scolastico di Mirandola il \"Technology Park for Medicine\" (TPM), un parco scientifico-tecnologico per la ricerca su tossicologia, proteomica, microscopia applicata, biologia cellulare e materiali, sensori e sistemi.\nPer l'importante polo medicale presente sul territorio \u00e8 stato istituito il Museo del Biomedicale all'interno del Castello Pico.\nMedia.\nStampa.\nL'amministrazione comunale pubblica mensilmente il periodico d'informazione \"L'Indicatore mirandolese\", fondato nel 1876.\nRadio.\nA Mirandola ha sede l'emittente radiofonica Radio Pico, che trasmette nel territorio della bassa modenese, mantovano e veneto ed \u00e8 la radio ufficiale per i comunicati della viabilit\u00e0 dell'Autostrada del Brennero nelle zone citate.\nCucina.\nLa cucina mirandolese appartiene alla tradizione culinaria modenese, con influenze di quelle ferrarese e mantovana.\nAlcune leggende tramandano l'invenzione dello zampone durante l'Assedio della Mirandola di papa Giulio II (inverno del 1510-1511) e quello dei maccheroni al pettine durante l'assedio dei piemontesi Carlo Emanuele III di Savoia nel 1742.\nFra i piatti tipici di Mirandola si possono ricordare:\nGeografia antropica.\nAi sensi dello statuto comunale, il territorio del comune di Mirandola comprende, oltre al capoluogo, le frazioni di Gavello, Mortizzuolo, Quarantoli, San Giacomo Roncole, San Martino Spino e Tramuschio, ognuno dei quali dotato di un comitato di frazione. Peraltro anche nella localit\u00e0 di Cividale (che ufficialmente non \u00e8 riconosciuta come frazione) esiste tale organismo decentrato.\nAltre localit\u00e0 del territorio comunale sono: Baia, Bastiglia, Bigozzi, Carrobbio Zeni (chiamato anche Crocicciccio Zeni), Case sparse, Castello Tondino, Castello Venezia, Cividale, Confine, Fondo Ges\u00f9, Grazi, I Gazzuoli, Maffea, Malavicina, Nocedella, Orto Serafina, Ponte Pietra, Ponte San Pellegrino, Ponte Santa Maria, San Martino Carano, Santa Giustina Vigona, Stazione Ferroviaria, Svolta de' Secchi e Tre Gobbi.\nEconomia.\nL'economia mirandolese \u00e8 caratterizzata principalmente da due settori: il biomedicale e l'agricoltura.\nAgricoltura.\nL'agricoltura, sviluppata soprattutto nelle valli delle varie frazioni, ha come prodotti principali prodotti le colture erbacee, da frutto e l'allevamento.\nTra le colture erbacee si rilevano l'abbondanza di barbabietola da zucchero, mais (Zea Mays, sia per granella che per ceromais), sorgo, frumento, erba medica (anche per insilati, chiamata \"erba di Spagna\") e altre specie.\nPer le colture da frutto \u00e8 importante ricordare le coltivazioni di pere e mele campanine variet\u00e0 autoctona. Tra le variet\u00e0 pi\u00f9 coltivate di pere vi sono Abate F\u00e9tel, Kaiser, William (bianco e rosso) e Conference. Vi sono anche molti vigneti specializzati di uva nera Lambrusco, in quanto il territorio ricade nella zona di produzione del vino Lambrusco Salamino di Santa Croce rosso DOC. Grazie alla grande presenza di acqua, nelle frazioni di Gavello e San Martino Spino e nelle valli mirandolesi \u00e8 diffuso l'allevamento ittico (pesce gatto, tinca, carpa, luccio e anguilla) e la coltivazione di pomodoro, anguria e melone, essendo in particolare incluse nella zona di produzione del \"melone mantovano IGP\".\nMirandola \u00e8 situata nella zona di produzione del formaggio Parmigiano Reggiano DOP, per cui si sono sviluppati molti allevamenti bovini (soprattutto di pezzata nera) sia a stabulazione fissa (il latte di queste vacche non \u00e8 adatto alla produzione del formaggio, ma solo di latte alimentare), viste le vecchie abitudini contadine, che a stabulazione libera, il metodo pi\u00f9 efficace per le produzioni e le esigenze attuali.\nA Mirandola si sta anche affermando la coltivazione di pioppo sia per ricavarne cellulosa che per biomassa.\nGrazie alle abbondati produzioni agricole della zona, in passato erano presenti numerose aziende alimentari e di trasformazione, tra cui uno zuccherificio-distilleria, uno stabilimento di conservazione (gi\u00e0 gestito da Covalpa, Mon Jardin e Conserve Italia e chiuso nel 2002) e un'importante industria di lavorazione delle carni (salumificio Montorsi, chiuso negli anni 1990).\nIndustria.\nBiomedicale.\nIl distretto biomedicale dell'area mirandolese (che comprende anche vari comuni limitrofi, i pi\u00f9 importanti dei quali sono Medolla e Cavezzo) si \u00e8 sviluppato a partire dagli anni sessanta grazie all'iniziativa di Mario Veronesi, un farmacista che intu\u00ec le potenzialit\u00e0 del mercato di prodotti \"monouso\" per uso medico. Oggi il distretto raggruppa un centinaio di aziende del settore.\nMetalmeccanica.\nDal 1927 Mirandola \u00e8 sede di stabilimenti automobilistici, come la Carrozzeria Barbi specializzata nella produzione di autobus e veicoli commerciali.\nDagli anni 2000 \u00e8 stato aperto uno stabilimento della Lamborghini per la verniciatura personalizzata delle vetture Aventador e Hurac\u00e1n.\nAltre aziende metalmeccaniche sono dedicate alla smaltatura, produzione di infissi e finestre, container, prefabbricati industriali e macchine agricole. In passato era sviluppata anche la lavorazione della ghisa presso la fonderia Focherini (chiusa negli anni 1980).\nServizi.\nEssendo il comune pi\u00f9 popoloso della bassa modenese, sul territorio comunale \u00e8 particolarmente sviluppato il settore terziario dei servizi, che da solo occupa circa il 45% della forza lavoro residente. Il commercio, fino al terremoto del 2012, era principalmente sviluppato all'interno dell'anello del centro storico, mentre in seguito \u00e8 andato concentrandosi nei pressi dei due maggiori centri commerciali cittadini.\nFino agli anni 2000 era sede della Cassa di risparmio di Mirandola (1864-2006), erede dell'antico monte di piet\u00e0 fondato nel 1495 dai frati francescani.\nL'Azienda Intercomunale Acqua e Gas (AIMAG) \u00e8 un'azienda consorziale a capitale pubblico misto, specializzata nella distribuzione di energia elettrica, gas metano e nei servizi di raccolta dei rifiuti e di illuminazione pubblica in 21 comuni della bassa modenese e mantovana.\nTra i servizi non destinabili alla vendita, si cita l'ospedale Santa Maria Bianca (fondato nel 1432 e attualmente suddiviso nelle aree medica, chirurgica e materno-infantile). Mirandola \u00e8 anche il principale centro amministrativo e scolastico della parte settentrionale della provincia di Modena.\nInfrastrutture e trasporti.\nStrade.\nLa principale infrastruttura viaria \u00e8 costituita dalla Strada statale 12 dell'Abetone e del Brennero, che collega la bassa modenese verso nord con il mantovano e il veronese e verso sud con Modena.\nLungo l'asse orizzontale, si trova la strada provinciale per Concordia sulla Secchia in direzione ovest, mentre la strada provinciale delle Valli, del Mazzone e l'Imperiale del Carrobbio si dirigono verso est. \u00c8 altres\u00ec in progetto la costruzione dell'autostrada regionale Cispadana, il cui casello di Mirandola sar\u00e0 realizzato nei pressi di San Possidonio, e che collegher\u00e0 l'autostrada A22 del Brennero con l'autostrada A13 Bologna-Padova.\nFerrovie.\nIl territorio comunale \u00e8 attraversato dalla ferrovia Verona-Bologna: presso la localit\u00e0 di Cividale si trova la stazione di Mirandola, servita da treni regionali FER e Trenitalia.\nDal 1883 fino al 1964 fu attiva la ferrovia Modena-Mirandola-Finale, con la stazione di Mirandola SEFTA (oggi riconvertita ad autostazione). Il progetto della ferrovia Rolo-Mirandola, avviato negli anni 1930, invece non fu mai portato a termine, sebbene l'infrastrutura fosse stata in buona parte realizzata.\nMobilit\u00e0.\nMirandola e il territorio comunale sono serviti da autolinee gestite da SETA e dall'APAM di Mantova.\nTra il 1904 e il 1927 fu attiva la tranvia di Mirandola, a trazione ippica, che collegava il centro cittadino con la stazione ferroviaria di Cividale.\nAmministrazione.\nL'elenco che segue include i sindaci dal 1886, inclusi i commissari prefettizi e i podest\u00e0 del periodo fascista:\nGemellaggi.\nMirandola \u00e8 gemellata con:\nSport.\nL'Unione Sportiva Mirandolese \u00e8 stata una societ\u00e0 calcistica attiva dal 1920 al 2005, giocando per dodici stagioni in Serie D negli anni 1950-1960. Altra squadra del passato \u00e8 stata la Mortizzuolese. Nel 2017 nel comune di Mirandola sono attive le squadre della Quarantolese, che milita nella prima categoria, e la Folgore Mirandola che milita nella seconda categoria.\nNella pallavolo vi \u00e8 la Stadium Mirandola. La squadra maschile nella stagione sportiva 2016-2017 ha festeggiato i 50 anni dalla fondazione e il venticinquesimo anno di fila nella serie B nazionale. Spesso le giovanili Stadium sono state coinvolte in campionati di eccellenza assieme a squadre blasonate della regione come Copra Elior Piacenza, Robur Ravenna e Azimut Modena Volley, nonch\u00e9 in fasi di finale nazionale. La sezione femminile della Volley Stadium Mirandola milita nella serie D regionale dell'Emilia-Romagna.\nNella pallacanestro sono presenti la Pico Basket e la Luce Mirandola Basket.\nLa Polisportiva Pico \u00e8 attiva anche nell'hockey a rotelle, la cui squadra Hockey Pico Mirandola milita nella Serie A2 del campionato italiano di hockey su pista dalla stagione 2017-2018.\nMirandola ha ospitato il traguardo finale di due tappe del Giro d'Italia nel 1969 e 1970, in entrambi i casi sponsorizzati dal salumificio Montorsi (che nel 1969 celebrava il 50\u00ba anniversario di fondazione): la 2\u00aa tappa del Giro d'Italia 1969 fu vinta da Davide Boifava, mentre la 15\u00aa tappa del Giro d'Italia 1970 vide la vittoria di Marino Basso. Il 20 maggio 2014, nel secondo anniversario del terremoto del 2012, \u00e8 stato organizzato in via Gregorio Agnini un traguardo volante (vinto da Marco Bandiera) durante la 10\u00aa tappa del Giro d'Italia 2014.\nImpianti sportivi.\nNei viali della circonvallazione est \u00e8 presente lo stadio comunale intitolato a Libero Lolli.\nNella periferia sud-orientale \u00e8 presente la zona sportiva con un centro nuoto con piscine interne ed esterne, il palazzetto dello sport Marco Simoncelli e la bocciofila. Altri campi di calcio sono presenti in via Posta e nelle frazioni di Mortizzuolo, Quarantoli e San Martino Spino."}
{"id": "29181", "revid": "2039709", "url": "https://it.wikipedia.org/wiki?curid=29181", "title": "Montecreto", "text": "Montecreto (\"Muntcr\u00eat\" in dialetto frignanese) \u00e8 un comune italiano di 916 abitanti della provincia di Modena in Emilia-Romagna, situato a sud del capoluogo, fa parte dell'Unione dei comuni del Frignano.\nGeografia fisica.\nMontecreto sorge a 900 metri su un'altura, arroccata attorno alla chiesa di San Giovanni, che domina la valle del torrente Scoltenna. Il suo territorio comunale si estende lungo il versante destro della vallata e si spinge fino alle cime dei Monti Rondinara, Cavrile, Cervarola.\nIl paese \u00e8 immerso in boschi di castagni (\"Castanea sativa\"), faggi (\"Fagus sylvatica\") e abeti (\"Abies alba\"), che nelle zone pi\u00f9 alte lasciano il posto a piante di mirtilli (\"Vaccinium myrtillus\") e lamponi (\"Rubus idaeus\"). La fauna \u00e8 molto ricca, vi si possono vedere il daino (\"Dama dama\"), la marmotta (\"Marmota marmota\"), la poiana (\"Buteo buteo\") e non mancano tracce di qualche lupo (\"Canis lupus\").\nStoria.\nNel XII secolo la Rocca si assoggett\u00f2 al potere dei Gualandelli. Nel 1205 i Gualandelli cedettero il Castello di Montecreto al Comune di Modena, pur rimanendo padroni di Montecreto fino al 1277, anno della definitiva resa del Frignano al Comune di Modena. Nel 1406-1408 il paese fu espugnato e distrutto dalle truppe del marchese Nicol\u00f2 III d'Este. Con l'estinzione della famiglia Gualandelli nel borgo s'afferm\u00f2 la famiglia Ballotti, della quale possiamo ancora ammirare la cappella nella chiesa parrocchiale. A met\u00e0 Cinquecento venne fondato in Montecreto un convento di suore domenicane ad opera di don Ballotti. Alla fine del Cinquecento l'abitato di Montecreto aveva raggiunto la sua forma attuale a corti chiuse con funzione difensiva. Fu spogliato di tutti i beni da un saccheggio delle truppe napoleoniche alla fine del Settecento.\nCuriosit\u00e0.\nMontecreto possiede vari parchi come il Parco dei castagni, la Borella e il Parco della stazione. A Montecreto si trova anche una pista di pattinaggio invernale, utilizzata anche d'estate come campo da basket e teatro. Vi \u00e8 situata anche una seggiovia che trasporta i turisti fino in cima alla montagna; da l\u00ec dista solo 30 minuti a piedi il Lago della Ninfa (Sestola).\nIl paese di Montecreto e la frazione di Roncoscaglia nel comune di Sestola sono stati oggetto di operazione militare a seguito del ritrovamento da parte di cercatori di funghi di una bomba aerea nei boschi circostanti, subito sopra il \u201cPino solitario\u201d, lungo il percorso escursionistico che conduce al Passo del Lupo. Per procedere alla rimozione dell'ordigno, un summit ha riunito nella Prefettura di Modena circa una trentina di persone tra Sindaco, artificieri dell\u2019Esercito, carabinieri, Polizia municipale e provinciale, Corpo forestale, vigili del fuoco, Protezione civile, 118, servizi sociali, tecnici Hera e persino di Enac, l\u2019ente per l'aviazione. L'operazione fu delicata e complessa: il Genio Guastatori di Cremona 10\u00ba Reggimento \u00e8 stato incaricato di disseppellire la bomba (contenente 150\u00a0kg di tritolo), che \u00e8 stata poi caricata su un mezzo autoveicolo dell\u2019esercito per essere condotta a Zocca, dove la bomba fu fatta brillare nella cava vicino all\u2019ex discarica di Roncobotto.\nCultura.\nMontecreto \u00e8 una localit\u00e0 montanara di villeggiatura estiva, mentre nella stagione invernale i turisti vengono richiamati dagli impianti per gli sport invernali (sci e pattinaggio).\nVi sono numerose feste paesane: fra le pi\u00f9 importanti ricordiamo la Festa della Castagna, che si svolge nel Parco dei castagni e la Festa della Birra.\nEconomia.\nArtigianato.\nPer quanto riguarda l'artigianato, Montecreto \u00e8 rinomato soprattutto per la produzione di oggetti in metalli pregiati.\nAmministrazione.\nFa parte dell'Unione dei comuni del Frignano, che ha il proprio capoluogo a Pavullo nel Frignano."}
{"id": "29182", "revid": "2202752", "url": "https://it.wikipedia.org/wiki?curid=29182", "title": "Idro", "text": "Idro (\"Ider\" in dialetto bresciano) \u00e8 un comune italiano sparso di abitanti della provincia di Brescia, in Lombardia. Situato in valle Sabbia, all'estremit\u00e0 meridionale del lago omonimo. Il comune appartiene alla comunit\u00e0 montana della Valle Sabbia. Sede comunale \u00e8 la frazione di Crone.\nL'Associazione marinai d'Italia.\nNel comune vi \u00e8 una sede dell'Associazione nazionale marinai d'Italia intitolata a Carlo Fecia di Cossato. La frazione di Crone ha un porticciolo turistico intitolato a Mario Tonni, nato nel 1930 a Provaglio Val Sabbia e scomparso nel 2005, unico ammiraglio della val Sabbia nella storia della Marina Militare. La cerimonia di intitolazione del Porto del lago d'Idro all'ammiraglio di divisione Mario Tonni si \u00e8 tenuta in occasione della ricorrenza del 53\u00ba Anniversario del Gruppo ANMI e dell'inaugurazione della nuova sede sociale e del 150\u00ba dell'Unit\u00e0 d'Italia, a Idro il 7-8 maggio 2011. alla cerimonia hanno presenziato il sindaco di Idro Giuseppe Nabaffa, che ha invitato 25 Sindaci della Valsabbia tra cui il presidente della comunit\u00e0 montana e sindaco di Provaglio, paese nativo dell'ammiraglio Tonni, Ermanno Pasini in rappresentanza della Comunit\u00e0 della Valsabbia. La manifestazione ha visto anche la partecipazione degli alunni delle scuole di Idro Val Sabbia. Alla cerimonia erano anche presenti il capitano di vascello Andrea Tonni, addetto militare in India, Nepal, Bangladesh e Sri Lanka e il contrammiraglio Bruno Tonni, rispettivamente figlio e nipote dell'ammiraglio Mario Tonni.\nInfrastrutture e trasporti.\nStoricamente legata alla presenza del lago per le sue comunicazioni, Idro ospit\u00f2 fra il 1917 e il 1932 il capolinea settentrionale della tranvia Brescia-Vestone-Idro, la cui tratta finale da Vestone era stata costruita durante la prima guerra mondiale per esigenze belliche."}
{"id": "29183", "revid": "1318658", "url": "https://it.wikipedia.org/wiki?curid=29183", "title": "Montefiorino", "text": "Montefiorino (\"Muntfiur\u00e8in\" in dialetto frignanese, \"Munfiuriin\" in dialetto locale) \u00e8 un comune italiano di abitanti della provincia di Modena in Emilia-Romagna, situato a sud-ovest del capoluogo. Montefiorino fu il centro della prima Repubblica Partigiana nella seconda guerra mondiale, cosa che le ha valso il conferimento della medaglia d'oro al valor militare.\n\u00c8 caratterizzato da un'imponente rocca medievale posta al centro del paese.\nStoria.\nEt\u00e0 antica.\nTerra storicamente abitata dai Liguri Friniati, che comprendevano tutta la montagna modenese e reggiana, spingendosi anche fino alla fascia collinare e all'alta pianura. Essi insieme ai Liguri Apuani, che abitavano la Lunigiana e la Garfagnana, costituivano la famiglia dei Liguri orientali. Con la grande invasione celtica del IV secolo a.C. che vide insediarsi i Galli Boi nell'alta pianura e nell'area collinare reggiana e modenese, vi furono alcune infiltrazioni galliche anche nella montagna, dalla pianura infatti tali popolazioni risalirono le vie fluviali principali, raggiungendo aree pi\u00f9 remote come la vallata del torrente dragone, come attesta l'influsso celtico nella toponomastica locale dell'area.\nEt\u00e0 contemporanea.\nDurante la seconda guerra mondiale, nell'estate del 1944 la zona fu teatro dell'operazione Wallenstein, una serie di rastrellamenti di partigiani effettuati da forze nazi-fasciste.\nOnorificenze.\nMontefiorino \u00e8 tra le citt\u00e0 decorate al valor militare per la guerra di Liberazione, insignita della Medaglia d'oro al valor militare il 28 febbraio 1970 per i sacrifici delle sue popolazioni e per la sua attivit\u00e0 nella lotta partigiana durante la seconda guerra mondiale:\nMonumenti e luoghi d'interesse.\nMontefiorino \u00e8 conosciuto per la Rocca, un castello medioevale posto nella parte pi\u00f9 alta del paese. Nonostante i molti restauri, presenta ancora molti elementi originali. All'interno della Rocca, oltre agli uffici dell'amministrazione comunale, ci sono il Museo della Resistenza e la Torre della Rocca. Il primo \u00e8 un museo riguardante la Seconda Guerra Mondiale, in modo particolare la Repubblica Partigiana di Montefiorino. La torre, invece, aveva un ruolo importante nel Medioevo, mentre oggi \u00e8 luogo di alcune mostre e offre un panorama unico sulle vallate dei torrenti Dolo e Dragone.\nAl centro della Piazza, vi \u00e8 il Monumento ai Caduti: una statua posta su una base di pietra in memoria dei Caduti durante le due guerre mondiali.\nVicino alla piazza sorge la Chiesa, dedicata alla Beata Vergine di Loreto.\n\u00c8 molto caratteristico l'Oratorio Madonna degli Zerbini, posto proprio all'inizio del paese, che fungeva da chiesa prima della costruzione dell'altra.\nNel territorio di Rubbiano \u00e8 presente La Pieve, una pieve romanica, risalente al medioevo e intitolata alla Beata Vergine Assunta, con accanto la canonica vecchia. Oltre ad essa, di rilievo \u00e8 anche la Chiesa Madonna delle Grazie.\nNel territorio di Vitriola sono presenti diverse Torri e Case Torri di epoca medievale. Importanti anche la Chiesa di S. Andrea e l'oratorio di San Giuseppe.\nA Casola vi \u00e8 la chiesa dedicata a San Michele.\nEconomia.\nL'economia del comune si basa essenzialmente sulle attivit\u00e0 turistiche.\nAmministrazione.\nAltre informazioni amministrative.\nIl comune fa parte dell'Unione dei comuni del Distretto ceramico.\nSport.\nMontefiorino, essendo una localit\u00e0 turistica, ha a disposizione diversi impianti sportivi:"}
{"id": "29184", "revid": "367445", "url": "https://it.wikipedia.org/wiki?curid=29184", "title": "Anagni", "text": "Anagni \u00e8 un comune italiano di abitanti della provincia di Frosinone nel Lazio.\n\u00c8 nota come la \"citt\u00e0 dei Papi\", per aver dato i natali a quattro pontefici (Innocenzo III, Alessandro IV, Gregorio IX e Bonifacio VIII) e per essere stata a lungo residenza e sede papale. In particolare il nome di Anagni \u00e8 legato alle vicende di papa Bonifacio VIII e all'episodio noto come lo \"schiaffo di Anagni\".\nGeografia fisica.\nAnagni \u00e8 situata su un colle nella media valle Latina (o valle del Sacco), a 424 metri sul livello del mare, nel Lazio sud-orientale. Dista 61\u00a0km da Roma centro (42\u00a0km dal G.R.A.), 166\u00a0km da Napoli e 28\u00a0km da Frosinone. Con i suoi 113\u00a0km\u00b2 di estensione, Anagni \u00e8 il secondo comune pi\u00f9 grande della provincia, nonch\u00e9 uno dei maggiori per popolazione, la citt\u00e0 \u00e8 anche a capo di uno dei 4 settori statistici e amministrativi in cui dal 2003 \u00e8 divisa la provincia di Frosinone.\nIl territorio comunale attraversa interamente la Valle del Sacco, dai Monti Ernici, dove tocca il suo punto pi\u00f9 alto con i 900 metri s.l.m. del Monte Porciano, fino alle pendici dei Monti Lepini.\nLungo la zona pianeggiante si sviluppa il grande comprensorio industriale cittadino, che occupa interamente la pianura, fatta eccezione per la riserva boschiva denominata \u201cMacchia di Anagni\u201d, che si estende per poche centinaia di ettari e lambisce anche i territori dei comuni di Ferentino, Sgurgola e Morolo.\nStoria.\nAnagni, l'antica \"Anagnia\" capitale degli Ernici, si erge su una collina tra i monti Ernici e la Valle del Sacco.\nLa leggenda la annovera tra le \"citt\u00e0 saturnie\", le cinque citt\u00e0 laziali fondate dal dio Saturno (Anagni, Alatri, Arpino, Atina e Ferentino, quest'ultima detta anche Antino).\nSottomessa dai Romani nel 306 a.C., fu governata da un prefetto e divenne in seguito municipio. Il generale e console romano (69 d.C.) Fabio Valente nacque ad Anagni nel 35 d.C.,membro di una importante famiglia equestre della citt\u00e0; fu amico intimo dell'imperatore Nerone e comandante della \"legio I Germanica\"; durante l'\"anno dei quattro imperatori\" fu comandante delle truppe di Vitellio.\nNel 1160, durante le lotte tra papa Alessandro III e Federico Barbarossa, ad Anagni venne pronunciata la scomunica contro l'imperatore e contro l'antipapa Vittore IV.\nFu libero comune e nel XIII secolo cadde sotto la signoria dei Caetani. In questo periodo visse una fase di straordinario splendore, arrivando a contare circa 50.000 abitanti, dando alla Chiesa ben quattro papi e divenendo residenza pontificia, tanto da meritare l'appellativo di \"Citt\u00e0 dei Papi\" (Innocenzo III, Alessandro IV, Gregorio IX e Bonifacio VIII).\nLa citt\u00e0 fu teatro delle lotte tra i Colonna, il re di Francia Filippo il Bello e papa Bonifacio VIII, che qui venne fatto prigioniero e sub\u00ec il celebre episodio dello \"schiaffo di Anagni\". In seguito al ritorno dei papi a Roma la citt\u00e0 sub\u00ec un forte declino e torn\u00f2 a contare a distanza di pochi anni circa 2700 abitanti; durante questo periodo fu retta da duchi nominati dalla chiesa.\nNel 1798, prese parte ai movimenti giacobini che portarono alla Repubblica romana. La citt\u00e0 fu capoluogo del dipartimento del Circeo della Repubblica Romana e pertanto dotata di un tribunale di censura. Dopo l'occupazione francese del Lazio e la nascita del dipartimento di Roma (1805), annesso all'impero napoleonico, Anagni ospit\u00f2 un contingente di Carabinieri imperiali. Nel 1848-1849 la citt\u00e0 fu sede del quartier generale della I divisione dell'esercito della seconda Repubblica romana.\nDurante la Seconda Guerra Mondiale fu sede del Comando del Gruppo d'armate Sud guidato dal Principe Umberto II di Savoia.\nNegli anni sessanta del XX secolo si verific\u00f2 un boom economico; con il passaggio dell'autostrada si ebbe l'apertura di numerose industrie \u00e8 la citt\u00e0 si trasform\u00f2 in un importante centro commerciale ed industriale.\nSimboli.\nLo stemma della Citt\u00e0 di Anagni risulta costituito fin dal XII secolo dall'aquila sul leone rampante. Lo stemma \u00e8 arricchito dalle chiavi decussate in riferimento alla sua qualit\u00e0 di sede papale nel medioevo e integrato dal motto \"HERNICA SAXA COLUNT QUOS DIVES ANAGNIA PASCIT\". Al di sopra delle chiavi decussate \u00e8 presente una piccola croce e la sigla SPQA, che si riferisce alla sua qualit\u00e0 di municipio romano. Il tutto \u00e8 sormontato da una corona dorata, simile a quella di Roma, che sta ad indicare lo statua di citt\u00e0, titolo del quale Anagni si fregia fin dal medioevo.\nMonumenti e luoghi d'interesse.\nArchitetture religiose.\nIl duomo di Anagni sorge sulla sommit\u00e0 dell'acropoli ed \u00e8 il risultato di differenti fasi di costruzione. Allo stile romanico (1072 - 1104) si \u00e8 aggiunto, intorno alla met\u00e0 del XIII secolo, lo stile gotico. Su una delle pareti esterne \u00e8 situata una statua di papa Bonifacio VIII.\nNel 1160, Alessandro III vi pronunci\u00f2 la scomunica inferta al Barbarossa e vi fu eletto papa Innocenzo IV. L'interno \u00e8 prevalentemente gotico, e conserva un pavimento in stile cosmatesco, la Cappella Caetani con un grande sepolcro. La cripta conserva un ciclo di affreschi (1104 - 1255), che raffigurano scene dell'Antico e Nuovo Testamento. La cattedrale ospita inoltre il reliquiario di san Tommaso Becket.\nIl monastero fu attivo nel XIII secolo: realizzato per volere del cardinale Ugolino di Anagni (poi papa con il nome di Gregorio IX) fu tra le principali abbazie del soppresso ordine dei florensi ma, perduta la protezione papale, divenne inattiva gi\u00e0 sotto il pontificato di papa Bonifacio VIII. La badia \u00e8 attualmente soggetta a restauro.\nArchitetture civili.\nPalazzo della Ragione.\nIl palazzo comunale venne costruito nel 1163 dall'architetto bresciano Jacopo da Iseo, venuto ad Anagni qualche anno prima per costituire la Lega Lombarda. \u00c8 formato dalla giustapposizione di due preesistenti edifici collegati tra loro da un imponente portico su cui poggia la grande \"sala della Ragione\". Sulla facciata nord si trovano la \"loggetta del Banditore\" e gli stemmi della citt\u00e0 insieme a quelli della famiglia Orsini e della famiglia Caetani (la famiglia di Bonifacio VIII).\nPalazzo di Bonifacio VIII.\nIl palazzo impropriamente detto \"di Bonifacio VIII\", \u00e8 in realt\u00e0 il Palazzo di Gregorio IX, passato successivamente ai Caetani. Questo edificio, fortemente restaurato durante il Novecento, oggi \u00e8 inglobato nella Casa madre delle Suore Cistercensi della carit\u00e0 che comprende anche la Casa dei De Mattia (discendenti di Gregorio IX) in cui abit\u00f2 il nipote di Bonifacio VIII Pietro II Caetani. \nCasa Gigli \u00e8 un palazzo medievale che ricorda quelli di Palermo. Fu comprata e ristrutturata, verso la met\u00e0 del XIX secolo, dal pittore svedese Albert Barnekow, da cui riprende il nome attuale. Si ritiene che la casa possa aver ospitato Dante Alighieri durante una sua permanenza in citt\u00e0.\nPorta Cerere.\nAll'ingresso ovest della citt\u00e0 si erge la monumentale porta Cerere che ricorda nel nome l'omonima divinit\u00e0 latina. Probabilmente nelle vicinanze si ergeva un antichissimo tempio dedicato ala dea. La porta antica fu ristrutturata nel 1564 ed era posta in posizione pi\u00f9 arretrata rispetto all'attuale ma cadde definitivamente in rovina nel periodo napoleonico. La nuova porta ,concepita nello stile neoclassico degli archi di trionfo, fu eretta nel 1841 su progetto dell'ing. Antonio Martinelli.\nSociet\u00e0.\nTradizioni e folclore.\nUna delle tradizioni alla base di Anagni sono le sfilate medievali che si svolgono nel periodo estivo nei mesi di luglio e agosto. Abbiamo letto poco sopra, che la storia di Anagni ruota intorno alle vicende del famoso \"Schiaffo\", le contrade hanno proprio il ruolo di rievocare questa storia. Attualmente le contrade sono 8, ma ne sono esistite anche 12. Ogni contrada presenta delle figure di rilievo del periodo storico medievale. Le contrade attive in questo momento sono:\n\u00b7 Contrada Castello;\n\u00b7 Contrada Trivio;\n\u00b7 Contrada Tufoli;\n\u00b7 Contrada Sant'Angelo;\n\u00b7 Contrada Cellere;\n\u00b7 Contrada Torre;\n\u00b7 Contrada Tofano;\n\u00b7 Contrada Valle.\nOgni contrada fa fede ad un data porzione di terra cittadina.\nIn tal senso le 8 contrade si sfidano in due giochi storici: il Palio con l'arco dedicato a Chiara d'Assisi nel giorno della ricorrenza dell'11 agosto, e il Palio all'anello che solitamente chiude le tradizionali giornate.\nCultura.\nMusei.\nNel centro medievale della citt\u00e0 si trovano il Museo della Cattedrale (MuCA), all\u2019interno del quale \u00e8 possibile visitare la celebre cripta, il Museo del palazzo di Bonifacio VIII, dove si trova la sala dello schiaffo, ed \u00e8 inoltre possibile visitare la casa-museo dello scultore Gismondi e Casa Barnekow, una pittoresca abitazione duecentesca, dalla facciata interamente affrescata, che ospit\u00f2 Dante Alighieri durante la sua permanenza ad Anagni.\nGeografia antropica.\nFrazioni.\nTufano.\nLa contrada di Tufano si trova in una pianura al ridosso dei Monti Ernici. .\nLa frazione \u00e8 sede di una chiesa parrocchiale, la chiesa di Santa Maria Imperatrice, la quale si estende su una porzione di territorio di circa 1500 abitanti.. Vi ha sede un torre, antica fortificazione di origine romana, sorta come torre di avvistamento lungo la via Casilina, poi rafforzata con una piccola cinta muraria in epoca medievale (XIII secolo) e leggermente modificata nel XVI secolo con l'aggiunta, tra gli altri, dei beccatelli sommitali.\nLa manifestazione di carnevale, festa popolare di carattere dissacratorio, con la processione dei carri allegorici per la via del paese, \u00e8 ritornata a Tufano nel 2014 dopo trentuno anni di assenza.\nSan Filippo\nLa contrada di San Filippo si erge su un piccolo altopiano e confina con i comuni di Piglio, Acuto, Ferentino e Paliano. La frazione, circondata da boschi che prendono il nome dei Santi patroni Filippo e Giacomo, \u00e8 attraversata da un ruscello noto come Ju Rio, o semplicemente Rio.\nAd abbellire il confine con il Piglio contribuiscono i due laghetti naturali, a ridosso dei quali vi sono la Fontana Acetosa, adoperata in passato per l\u2019approvvigionamento idrico della popolazione, e la Torre del Piano, elemento distinto e separato.\nIl centro della localit\u00e0 dista circa 4\u00a0km dalla via Anticolana, strada che collega a Fiuggi. Qui sorge la chiesa dei Santi Filippo e Giacomo Apostoli, costruita dai parrocchiani intorno al 1850. Il portone ed altri fregi della stessa sono opera del Maestro Scultore Egidio Ambrosetti, nativo di Anagni.\nDopo il 2010 si assiste alla realizzazione di una nuova chiesa, un complesso visibilmente pi\u00f9 capiente e di fattezze moderne, che ospita l\u2019immagine dei Santi patroni con ulteriori opere bronzee del Maestro sopracitato. La Parrocchia estende il suo protettorato ad una comunit\u00e0 di oltre 1500 persone.\nPantanello\nOsteria della Fontana (San Cesareo), in questa localit\u00e0 vi era l'antico sobborgo di San Cesareo con la chiesa dedicata a San Cesareo diacono e martire di Terracina, situata nella giurisdizione di Anagni, presso il lago di Chiarano. Questo borgo deve la sua origine ad una stazione di soldati pretoriani stabilita sotto gli Antonini per vigilare le strade durante il soggiorno di quelli a Villamagna. Qui i Pretoriani convivevano con le loro famiglie, come testimoniano iscrizioni sepolcrali quivi trovate. Durante il Medioevo questo borgo era conosciuto come \"\u201ccastrum S. Caesarii\u201d\"; la chiesa in onore di San Cesareo venne edificata quando sulla via Labicana sorsero pi\u00f9 edifici di culto a lui dedicati (ad Anagni la via Labicana, proprio in corrispondenza del \"Compitum Anagninum,\" presso l'Osteria della Fontana, si incontrava con la via Latina). Annessa a questa povera chiesa vi era l'antico ospizio dei Benedettini.\nAra la Stella\nFaito\nVignola - Monti\nSan Bartolomeo\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 1.530 imprese operanti nel territorio comunale, che rappresentavano il 4,55% del totale provinciale (33.605 imprese attive), hanno occupato 8.025 addetti, il 7,53% del dato provinciale; in media, ogni impresa nel 2015 ha occupato poco pi\u00f9 di cinque addetti (5,25).\nArtigianato.\nTra le attivit\u00e0 economiche pi\u00f9 tradizionali, diffuse e rinomate vi sono quelle artigianali, come l'arte del ricamo, del merletto e dell'intaglio, oltrech\u00e9 l'estrazione e la lavorazione del travertino, finalizzata ai settori dell'edilizia ed a quelli artistici, e infine la produzione di mobili in stile.\nIndustria.\nAnagni si \u00e8 affermata come centro commerciale ed \u00e8 il polo industriale pi\u00f9 grande del Lazio meridionale nonch\u00e9 uno dei pi\u00f9 importanti del centro Italia.\nL'industria cittadina \u00e8 basata principalmente sulla presenza di grandi stabilimenti di multinazionali operanti principalmente nel settore delle ceramiche, dell'aeronautica e del chimico-farmaceutico. Quest'ultimo costituisce la colonna portante dell'economia cittadina: il distretto chimico-farmaceutico della citt\u00e0, infatti, \u00e8 uno dei pi\u00f9 importanti a livello nazionale e conta diverse migliaia di occupati.\nLa citt\u00e0 inoltre \u00e8 anche un importante polo logistico per l'Italia centrale ed \u00e8 per questo sede di diversi centri logistici della grande distribuzione.\nInfrastrutture e trasporti.\nMobilit\u00e0 urbana.\nI collegamenti urbani sono garantiti dalle 10 linee urbane gestite dalla societ\u00e0 \"Corsi e Pampanelli\"\nMobilit\u00e0 extraurbana.\nI collegamenti sono garantiti dalle autolinee gestite dal COTRAL, che effettua collegamenti quotidiani con Roma, Frosinone, e altre localit\u00e0 della provincia e della Regione.\nFerrovie.\nAnagni \u00e8 servita dalla ferrovia Roma-Cassino-Napoli con le stazioni di Anagni-Fiuggi e Sgurgola.\nAutostrade.\nAnagni \u00e8 collegata con l'autostrada A1 Roma-Napoli tramite il casello autostradale di \"Anagni-Fiuggi Terme\"; il casello dista 27\u00a0km dalla diramazione di Roma sud. Entro il 2022 sar\u00e0 collegata anche con l'autostrada Cisterna-Valmontone tramite i caselli di Valmontone e Colleferro e, sono in fase di avviamento i lavori per ampliare il casello di Anagni e portare a 4 corsie il tratto autostradale che va da Frosinone a San Cesareo.\nStrade.\nIl territorio anagnino \u00e8 attraversato dalla Strada statale 6 Via Casilina e dalla Strada statale 155 per Fiuggi (via Anticolana) che collega il casello autostradale di Anagni con il centro termale di Fiuggi, inoltre le due arterie fungono da tangenziale alla citt\u00e0 stessa nel tratto che va dal km 1 al km 6 della SS155/racc e dal km 59 al km 68 della SS6.\nAmministrazione.\nNel 1927, a seguito del riordino delle Circoscrizioni Provinciali stabilito dal regio decreto N\u00b01 del 2 gennaio 1927, per volont\u00e0 del governo fascista, quando venne istituita la provincia di Frosinone, Anagni pass\u00f2 dalla provincia di Roma a quella di Frosinone.\nSport.\nCalcio.\nSquadra della citt\u00e0 \u00e8 l\"'A.S.D. Citt\u00e0 di Anagni Calcio\", che milita nel campionato maschile 2019-2020 di Serie D. Nata nel 2018 in seguito alla fusione tra le squadre \"Citt\u00e0 di Anagni\" e \"Anagni Calcio\".\nTennis.\n\u00c8 presente un circolo affiliato alla Federazione Italiana Tennis: \"ASD Anagni Tennis Center\".\nImpianti sportivi.\nAnagni calcio ha uno stadio di 2.000 posti, compreso di due tribune (stadio Comunale Del Bianco di Anagni).\nAnagni ha un palasport di 2.000 posti. con due tribune e due curve nord e sud (palasport Tiziano Ciotti)."}
{"id": "29185", "revid": "15756", "url": "https://it.wikipedia.org/wiki?curid=29185", "title": "Montese", "text": "Montese (\"Mont\u00eas\" in dialetto frignanese) \u00e8 un comune italiano di abitanti della provincia di Modena in Emilia-Romagna, situato a sud del capoluogo sull'Appennino Modenese. Il comune di Montese \u00e8 composto da 10 frazioni, il territorio \u00e8 principalmente boschivo, particolarmente presenti i castagneti secolari e ricco di campi per il foraggio e per le tipiche Patate di Montese\nStoria.\nIl territorio di Montese era compreso nel feudo dato ai Montecuccoli dall'imperatore Ottone IV nel 1212 e cos\u00ec rimase in gran parte fino alla fine del '600. Il ramo dei Montecuccoli di Montese, originatosi dal conte Bersanino dal 1506, \u00e8 uno dei rami pi\u00f9 ricchi di personaggi illustri, tra l'altro, di Raimondo Montecuccoli .\nDal 1899 al 1920 fu luogo di ferie e vacanze per il fisico Augusto Righi, proprietario dell\u2019omonima Villa Righi situata all\u2019inizio del paese. Nella quale ospit\u00f2 personaggi illustri come Ottorino Respighi, Salvatore Pincherle e Giosu\u00e8 Carducci\nDurante la Seconda guerra mondiale il territorio di Montese fu teatro della battaglia di Montese combattuta dalla For\u00e7a Expedicion\u00e1ria Brasileira; questa conquista fu la pi\u00f9 importante vittoria militare ottenuta dall\u2019esercito brasiliano oltreoceano.\nA Montese nel 2012 \u00e8 stata conferita la Medaglia di Bronzo al Merito Civile per gli sforzi patiti nel periodo bellico"}
{"id": "29186", "revid": "73843", "url": "https://it.wikipedia.org/wiki?curid=29186", "title": "Novi di Modena", "text": "Novi di Modena (\"N\u00f3v\" in dialetto novese) \u00e8 un comune italiano di abitanti della provincia di Modena in Emilia-Romagna, situato a nord del capoluogo.\nFa parte dei quattro comuni dell'Unione delle Terre d'Argine. Il comune si trova all'interno della bassa modenese.\nStoria.\nCome testimoniato da reperti archeologici, il territorio novese risultava insediato gi\u00e0 in epoca romana, mentre vi sono scarse testimonianze relativamente all'Alto Medioevo, probabilmente per una situazione di crisi economica-sociale fino all'inizio del dominio longobardo e alla diffusione dei conventi benedettini. Gi\u00e0 nel 848 compare il toponimo di Vicolongo, antico villaggio medievale situato al confine con la frazione di San Giovanni di Concordia sulla Secchia, che nel 911 venne fortificato a seguito dell'autorizzazione del re d'Italia Berengario I.\nIl primo documento che cita un \"Castrum Nove\", sorto vicino alla pieve di San Michele, risale all'anno 979 e riguarda un contratto sottoscritto dal vescovo di Reggio Emilia. Tale castello venne rafforzato nel XIII secolo, data la sua collocazione strategica a confine tra i territori amministrati dalle famiglie Estensi, Gonzaga, Pico e Pio, spesso in battaglia fra loro. Il castello di Novi fu attaccato nel 1249 da Simone di Bonifacio Manfredi, dato alle fiamme nel 1307 da Azzo d'Este e raso al suolo nel 1537 da Ercole I d'Este.\nGestito da famiglie nobili, tra cui i Pio di Carpi, la citt\u00e0 di Novi visse nella prosperit\u00e0 conseguente alla ripresa economica-culturale del luogo, poi pass\u00f2 nel 1530 sotto gli Estensi fino all'arrivo di Napoleone Bonaparte. Nel Settecento venne introdotta la coltivazione del riso.\nDurante i moti del 1830-1831 del Risorgimento avvenne una battaglia tra l'esercito estense di Francesco IV d'Este e quello piemontese guidato da Antonio Morandi. Con l'Unit\u00e0 d'Italia venne assegnato al circondario di Mirandola della provincia di Modena, passando nel 1895 al circondario di Modena.\nA cavallo tra il XIX e il XX secolo a Novi di Modena vi furono grandi lotte dovute alla crisi agraria, che portarono alla nascita di cooperative e sindacati di matrice socialista o cattolica. Durante la seconda guerra mondiale il territorio novese fu teatro di numerose azioni della Resistenza locale ai danni delle forze d'occupazione naziste e dei loro alleati fascisti repubblicani. Proprio quest'ultimi, alle prime ore del 7 agosto 1944, si resero responsabili nella frazione di Rovereto sulla Secchia dell'eccidio passato alla storia come strage degli intellettuali.\nNovi di Modena \u00e8 stato colpito dai terremoti dell'Emilia del 2012, in particolare dal sisma del 29 maggio 2012 che nel comune hanno causato una vittima, vari danni alle strutture industriali ed agricole, e lesionato tutti gli edifici del centro storico. Il giorno 29 maggio, all'interno del territorio comunale di Novi di Modena, \u00e8 avvenuto un terremoto di magnitudo 5.2, successiva alla scossa principale della giornata, di 5.8, mentre nel giorno 3 giugno, sempre a Novi, \u00e8 stato registrato l'epicentro del terremoto delle 21.20 con magnitudo 5.1.\nSociet\u00e0.\nEtnie e minoranze straniere.\nGli stranieri residenti nel comune sono , ovvero il 17,4% della popolazione. Di seguito sono riportati i gruppi pi\u00f9 consistenti:\nLingue e dialetti.\nOltre alla lingua italiana, a Novi di Modena \u00e8 utilizzato il locale dialetto novese, una variante dell'emiliano.\nMonumenti e luoghi d'interesse.\nNel comune sono presenti vari edifici di importanza storica e pregio artistico.\nEconomia.\nGi\u00e0 nel Settecento fu introdotta la coltivazione del riso che favor\u00ec l'impiego di un largo numero di braccianti, quasi tutte donne con il ruolo di Mondina. Il comune di Novi fa oggi parte del distretto della maglieria di Carpi ed \u00e8 anche da annoverarsi la produzione di scale."}
{"id": "29187", "revid": "453768", "url": "https://it.wikipedia.org/wiki?curid=29187", "title": "Palagano", "text": "Pal\u00e0gano (\"Palaghen\" in dialetto frignanese) \u00e8 un comune italiano di abitanti della provincia di Modena in Emilia-Romagna, situato a sud-ovest del capoluogo. Fa parte dell'Unione dei Comuni del Distretto Ceramico, che ha sede a Sassuolo.\nGeografia fisica.\nIl territorio comunale, compreso nella valle del torrente Dragone, affluente del fiume Secchia, \u00e8 prevalentemente di natura collinare; l'altimetria varia da circa 300 metri ai 1450 metri.\nL'utilizzo del suolo \u00e8 in prevalenza agricolo, sono inoltre presenti ampie zone boschive a roveri, querce e castagni specialmente fitte all'innalzarsi dell'altezza.\nStoria.\nIl nome del paese si ritiene derivi dal latino \"palaga\", che significa \"pepita d'oro\"; non si hanno notizie di ritrovamenti nel passato di tale metallo prezioso. La zona per\u00f2, specialmente vicino alla frazione di Boccassuolo, \u00e8 stata oggetto nei secoli scorsi di scavi per l'estrazione di rame, calcopirite e ferro.\nLa prima volta che la localit\u00e0 viene citata \u00e8 in un antico rogito del 1144, quando Palagano era uno dei pi\u00f9 popolosi villaggi delle Terre della Badia di Frassinoro. Nel 1197 si costitu\u00ec comune autonomo e figurava fra i principali del territorio amministrato dall'abbazia. Con il decadere della Badia, tutto il territorio a destra del Dragone pass\u00f2 sotto il controllo diretto dei modenesi; si susseguirono i conti di Gombola ed entr\u00f2 poi nel feudo di Medola, assoggettato ai Montecuccoli, nel 1321. Il duca di Modena Alfonso I d'Este nel 1534 invest\u00ec i Mosti di Ferrara che mantennero il dominio per 2 secoli dando il nome di \"contea di Rancidoro\" al territorio. Nel 1741 la contea pass\u00f2 ai Sabbatini di Fanano, i quali rimasero sino alla rivoluzione francese ed alla soppressione dei privilegi feudali. Dopo l'ingresso nel Regno d'Italia, nel 1869 il comune venne soppresso e pass\u00f2 amministrativamente sotto Montefiorino. Nel 1957 fu ricostituito comune autonomo.\nDurante la seconda guerra mondiale il territorio comunale fu teatro di violenti scontri tra partigiani e nazifascisti, culminati nella strage di Monchio, Susano e Costrignano dove, il 18 marzo 1944, furono trucidati per rappresaglia 136 civili inermi dall'esercito tedesco. Tutto il territorio ha successivamente fatto parte della Repubblica partigiana di Montefiorino.\nSimboli.\nLo stemma del Comune di Palagano \u00e8 stato concesso con decreto del presidente della Repubblica del 2 maggio 1953.\nIl castagno con sette castagne dorate ancora nel riccio, allude alle produzioni boschive del luogo mentre l'ape \u00e8 simbolo di operosit\u00e0."}
{"id": "29188", "revid": "2730", "url": "https://it.wikipedia.org/wiki?curid=29188", "title": "Pavullo nel Frignano", "text": "Pavullo nel Frignano (\"Pav\u00f3ll\" in dialetto frignanese) \u00e8 un comune italiano di abitanti della provincia di Modena in Emilia-Romagna, situato a sud del capoluogo ed \u00e8 il secondo comune pi\u00f9 esteso della provincia. \u00c8 sede dell'Unione dei comuni del Frignano.\nGeografia fisica.\nIl territorio \u00e8 molto grande, e supera perfino alcuni capoluoghi di provincia in Italia. Posta nel centro di un altopiano circondato da crinali di diversa altezza su cui dominano le alture di Montecuccolo e Gaiato, \u00e8 situata sulle colline che fanno da spartiacque tra le valli dei fiumi Panaro e Secchia, a sud del capoluogo.\nGeografia fisica.\nSituata nel centro esatto del Frignano spicca quote da 372 metri (corso d'acqua del Rio Torto), fino a 926 metri (vetta della Torre di Gaiato), per un'escursione altimetrica di 854 metri.\nLa maggior parte del territorio comunale \u00e8 collinare, circa per 69%, e il restante 31% \u00e8 montuoso; sulla classifica la frazione a pi\u00f9 bassa quota \u00e8 Coscogno (500 m.s.l.m) e quello a pi\u00f9 ad alta quota \u00e8 Gaiato.\nSi registra che il 39% del territorio comunale \u00e8 urbano, il 32% rurale, il 17% area verde e il 12% industriale.\nGeografia politica.\n\u00c8 localizzata nell'Italia settentrionale, nel centro sud dell'Emilia-Romagna, distante 86\u00a0km a Sud-Ovest da Bologna e 52\u00a0km a Sud di Modena. viene a una distanza di 45\u00a0km a Nord dal confine Toscano con l'Abetone e,con nove confini comunali, \u00e8 il terzo comune provinciale per i comuni pi\u00f9 confinanti. La distanza dalla capitale Roma \u00e8 di 580\u00a0km a Nord-est. Il territorio omonimo \u00e8 l'Unione dei Comuni del Frignano, che ne fa il capoluogo.\nClima.\nIl clima varia in base alle stagioni: d'inverno si raggiungono picchi anche di 10 gradi sotto zero, d'estate invece si possono raggiungere anche 30 gradi, mentre l'autunno e la primavera sono caratterizzate da piogge. La maggior parte dell'anno il tempo pu\u00f2 essere anche variabile.\nStoria.\nIl nome Pavullo deriva da \"paule\" o \"palude\", la palude nei pressi della quale sorgeva e che rimane in piccola parte ancora visibile al limitare dell'abitato verso sud. Inizialmente interessata da insediamenti di Liguri Friniates e Celti, la zona \u00e8 stata in seguito conquistata dai Romani che realizzarono in questi luoghi un vero e proprio accampamento militare, mantenendo l'organizzazione del territorio preesistente. \u00c8 quindi plausibile che proprio da tale struttura difensiva romana derivi la struttura difensiva alto medievale conosciuta con il nome di Castrum Feronianum. Il Castrum Feronianum aveva il suo fulcro a Poggiocastro, il colle fortificato pi\u00f9 alto, e comprendeva tutto l'attuale Frignano. Infatti l'accampamento militare sorgeva sulla Via Claudia Augusta che da Pisa conduce al Danubio. Altra strada nei dintorni era la Via Bibulca, prima strada a pagamento\nNei secoli XII, XIII e XIV l'organizzazione delle pievi, dove l'organizzazione civile del territorio coincideva con quella religiosa, sostitu\u00ec l'organizzazione di stampo militare. Il centro amministrativo dell'intero territorio del Basso e Medio Frignano fu per molti secoli, almeno fino al XV, il Castello di Montecuccolo propriet\u00e0 della nobilissima famiglia dei Montecuccoli feudatari di gran parte dell'area appenninica. La Costruzione di tale edificio risale probabilmente al XII secolo.\nElemento di grande importanza nello sviluppo del territorio sono state anche le numerose vie che collegavano l'Emilia alla Toscana. Tra queste, di particolare importanza furono la Via Vandelli e dalla via Giardini, che diedero impulso allo sviluppo economico e urbanistico di Pavullo nel XVIII secolo. Come conseguenza di ci\u00f2, nel 1832 il duca Francesco IV design\u00f2 Pavullo quale capoluogo del Frignano assegnandogli come stemma l'antica aquila del Frignano, e promosse la costruzione di un palazzo da destinare a propria residenza all'interno del parco che si trova a nord dell'abitato, che venne progettato come complemento del Palazzo Ducale e sistemato \"all'inglese\". Tra le varie specie botaniche autoctone ed esotiche presenti in tale parco, spicca un cedro del libano di dimensioni imponenti, soprannominato \"il Pinone\" che, insieme al Castello di Montecuccolo, \u00e8 il simbolo della cittadina. Il Palazzo \u00e8 un edificio neoclassico a tre piani con scalone a doppia rampa all'interno del quale hanno sede la Biblioteca Comunale \"\" con la fonoteca, la Galleria d'Arte Contemporanea, la Galleria dei Sotterranei, il coro \"Raimondo Montecuccoli\", gli Assessorati alla Cultura, Turismo e Sport ed il Tribunale.\nDopo l'unit\u00e0 d'Italia, nello stesso territorio del Comune Federale Frignanese medioevale e della Provincia Estense del Frignano (1832 - 1859), verranno creati il Circondario e la Sottoprefettura di Pavullo (1859 - 1926).\nXX secolo.\nDurante la seconda guerra mondiale Pavullo fu bombardata dagli inglesi e dagli americani che distrussero l'ospedale, uccidendo numerose suore che vi lavoravano e i pazienti (in seguito gli americani si difesero dalle accuse rispondendo che credevano fosse un presidio militare tedesco), la chiesa di San Bartolomeo e la torre del municipio; tutti questi edifici furono distrutti e poi ricostruiti a fine guerra. La cittadina e le zone circostanti si trovavano sulla Linea Gotica e rimasero fino al 22 aprile 1945 oggetto di numerosi scontri che vedevano i soldati tedeschi con a capo Albert Kesselring contro le formazioni partigiane capitanate da Mario Ricci e gli alleati.\nOnorificenze.\nPavullo nel Frignano \u00e8 tra le citt\u00e0 decorate al valor militare per la guerra di liberazione, insignito della croce di guerra al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:Pavullo\nMonumenti e luoghi d'interesse.\nArchitetture civili.\nL'aeroporto di Pavullo (ICAO: LIDP) ha una pista asfaltata di 1190 m, \u00e8 sede dell\u2019elisoccorso. \u00c8 l\u2019aeroporto pi\u00f9 alto d\u2019Italia dopo Asiago.\nAree protette.\nLa Riserva Naturale orientata di Sassoguidano \u00e8 la principale zona protetta dove \u00e8 anche possibile fare stretching, istituita verso la fine degli anni '80 \u00e8 l'area protetta di tutta la provincia di Modena. \nSociet\u00e0.\nIstituzioni e servizi d'emergenza.\nPavullo \u00e8 sede di un Ospedale distrettuale, di una base dell'elisoccorso del Soccorso alpino Emilia-Romagna e anche di un distaccamento di vigili del fuoco permanenti.\nDa febbraio 2011 \u00e8 presente anche un Gruppo Pionieri C.R.I., i Giovani della Croce Rossa Italiana.\nDispone anche di una stazione carabinieri, di vigili urbani, polizia stradale ed Comando Stazione carabinieri forestali (ex Corpo Forestale dello Stato).\nCultura.\nCucina.\n\u00c8 nota per un pane, pi\u00f9 erto della classica piadina romagnola, detto \"crescentina\" di Pavullo. Le crescentine si cuociono con le tigelle che sono dischi di terra refrattaria del diametro di circa 12\u00a0cm per 2\u00a0cm di spessore. La pasta delle crescentine o crescente da cruda \u00e8 di 10\u00a0cm per 1\u00a0cm circa. Si fanno scaldare fin quasi al rosso le tigelle nel camino, poi con l'aiuto del \"tiglarol\" che \u00e8 uno strumento in legno che serve a tenere dritta la pila, si alternano una tigella, una crescenta, una tigella, ecc. fino a creare una pila di 30\u00a0cm circa. Si deve fare attenzione a non bruciare la pasta con le tigelle troppo calde. Per questo si striscia sulla tigella un po' di pasta, se lascia un segno bruciato \u00e8 troppo calda se bianco troppo fredda, si pu\u00f2 mitigare la temperatura inserendo una foglia di castagno tra tigella e pasta. Una volta raggiunta la cottura, quando la tigella ha trasmesso tutto il calore alla crescenta, si tolgono le crescente dal tiglarol e si mettono a \"passare\" sotto la cenere. Questo metodo di cottura, antico ma faticoso, \u00e8 stato soppiantato a scapito per\u00f2 della qualit\u00e0 dalle cottole, piastre di ferro circa 30\u201335\u00a0cm da scaldare sul gas, o da altri strumenti elettrici o stampi in alluminio. Le crescente si mangiano tagliate a met\u00e0 e condite con un battuto di lardo insaporito con aglio e rosmarino, sfarinate con parmigiano grattugiato; con cacciatora di pollo o coniglio, salumi, formaggi. Originaria del Frignano la crescentina \u00e8 stata scoperta negli anni sessanta dai modenesi che venivano in villeggiatura sull'Appennino. Non conoscendo n\u00e9 la tigella n\u00e9 la crescentina ne hanno scambiato il nome, come quelli che chiamano la polenta \"paiolo\".\nUn altro tipico piatto della cucina pavullese sono \"i Borlenghi\",che si preparano stendendo una colla formata da acqua, farina e sale sopra ad una Cottola (grosso piatto in acciaio con un manico e che si mette sopra ai fornelli) e schiacciandola con un'altra al di sopra della colla. Dopo pochi minuti la colla si sar\u00e0 solidificata e il borlengo verr\u00e0 condito con lardo (grasso di maiale) e parmigiano D.O.P. e servito a tavola, pronto al consumo.\nEventi.\nOltre al tradizionale mercato del sabato, nella cittadina ha luogo da alcuni anni un frequentato mercatino d'antiquariato mensile (prima domenica del mese). Durante i mesi estivi si tengono inoltre un mercato serale settimanale il marted\u00ec, e un mercato settimanale dei prodotti da agricoltura biologica (ogni marted\u00ec) e artigianato artistico (seconda domenica del mese).\nA Pavullo si svolge anche la Fiera dell'economia montana del Frignano (ogni 2 anni a giugno).\nEconomia.\nLa vocazione agricola della zona d\u00e0 una discreta produzione di ortaggi, frutta, uva da vino, cereali e foraggi e fa del paese il maggiore mercato agricolo dell'Appennino Modenese. Oltre l'allevamento e le tradizionali industrie alimentari, nei passati decenni hanno avuto un certo sviluppo anche le industrie della ceramica, della maglieria e del legno. \u00c8 frequentato come localit\u00e0 di villeggiatura estiva. Da visitare l'Orto botanico di flora appenninica e medicinale e la Riserva naturalistica di Sassoguidano, ove \u00e8 possibile praticare \"birdwatching\".\nGeografia antropica.\nFrazioni.\nBenedello.\nLa frazione di Benedello si trova a 6,5\u00a0km dal capoluogo, in direzione nord-est. \u00c8 situata in zona prevalentemente rocciosa. Il nome deriva, molto probabilmente, dal termine medioevale \"Benedictus\", infatti anche Benedello faceva parte del \"Castrum Feronianum\".\nIl 5 novembre 1944, durante la seconda guerra mondiale, fu teatro di una violentissima battaglia fra circa 3.000 nazifascisti e 700-800 partigiani, fra cui Silvino Folloni \"Primo\" che, dopo otto ore di incessante combattimento, sacrific\u00f2 la propria giovane vita in difesa della libert\u00e0 d\u2019Italia; per questo suo coraggioso gesto venne insignito della medaglia d'oro al valor militare alla memoria.\nCamatta.\nLa frazione di Camatta, C\u00e0 M\u00e0ta in dialetto, si trova a 7,5\u00a0chilometri dal capoluogo ed \u00e8 localizzata su un'assolata costa della valle trasversale del Rio San Michele a 695\u00a0m di altitudine.\nCastagneto.\nLa frazione di Castagneto si trova a 7\u00a0chilometri dal capoluogo, in direzione est. Il nome deriva dalla selva castanile che ancora la circonda.\nCoscogno.\nLa frazione di Coscogno si trova a 11\u00a0chilometri dal capoluogo, in direzione nord. Probabilmente di origine romana, la frazione ha un'importante pieve, quella di Sant'Apollinare, risalente all'anno 996.\nCrocette.\nLa frazione di Crocette si trova a 3,5\u00a0chilometri dal capoluogo, in direzione nord-est sulla strada che porta a Benedello\nFrassineti.\nLa frazione di Frassineti si trova a 8\u00a0chilometri dal capoluogo, in direzione ovest ed \u00e8 attraversata dalla provinciale per Polinago\nGaiato.\nLa frazione di Gaiato si trova a 8\u00a0chilometri dal capoluogo, in direzione sud, a 926\u00a0m di altitudine. L'antica torre di Gaiato, unica testimonianza rimasta di un importante castello, fu costruita sulla sommit\u00e0 di un monte dalla singolare forma conica e rappresenta il punto pi\u00f9 alto del territorio di Pavullo.\nIddiano.\nLa frazione di Iddiano si trova a 7,5\u00a0chilometri dal capoluogo, in direzione nord-est, a 600\u00a0m di altitudine. Importante la torre del XIII secolo, unica costruzione autentica dell'antico castello e la Chiesa di san Michele che ha anch'essa un'origine molto antica.\nMiceno.\nLa frazione di Miceno si trova a 3\u00a0chilometri dal capoluogo, in direzione est.\nMontebonello.\nLa frazione di Montebonello, borgo medioevale e Matildico, si trova a meno di 9\u00a0km dal capoluogo e in direzione nord-ovest. \u00c8 un borgo di notevole interesse artistico e architettonico riportato negli affreschi della Galleria delle carte geografiche in Vaticano. La chiesa tardo romanica di Montebonello \u00e8 una delle pi\u00f9 preziose testimonianze di arte romanica minore.\nAll'interno della chiesa, risalente al XIII secolo e modificata nel corso di quelli seguenti, \u00e8 stato scoperto e recuperato un ciclo di affreschi risalenti al XV secolo. Coperti di calce nel XVII secolo, se ne perse memoria fino alla fortuita riscoperta del 1979.\nDa Montebonello, collocato a 752\u00a0m s.l.m., si ammirano le cime dell'Appennino che in lontananza lo circondano. Un borgo dal profilo caratteristico del medioevo con un campanile ottocentesco e un'antica torre trecentesca, residuo di un castello medioevale. Nella piazza insistono immobili recentemente ristrutturati e, sotto il portico in legno, si trovano ancora una colonna e due capitelli bizantini, testimonianza di un'antica presenza di edifici di pregio.\nNella borgata rurale posta sulla sella che separa a nord il paese dal bosco, di fronte al civico 74, \u00e8 possibile ammirare un metato (essiccatoio per le castagne) datato 1839 e perfettamente conservato.\nMontecuccolo.\nLa frazione di Montecuccolo si trova a 4,0\u00a0km dal capoluogo, in direzione sud. Il borgo fu, tra i secoli XI e XII, sede del potere militare e amministrativo del Frignano, residenza della famiglia Montecuccoli.\nMontorso.\nLa frazione di Montorso si trova a 5\u00a0km dal capoluogo, in direzione sud-est; ridente paesino della montagna, si divide in Montorso di Sopra e Montorso di Sotto, dove sono situati la chiesa da poco ristrutturata, i campi di calcetto e beach volley.\nMonzone.\nLa frazione di Monzone si trova a 10\u00a0chilometri dal capoluogo, in direzione ovest. Il suo centro storico lascia ancora oggi trasparire le tracce di un'antica struttura fortificata, pi\u00f9 volte rimaneggiata a causa dei drammatici eventi bellici subiti. Negli antichi documenti il castello di Monzone, ora scomparso, \u00e8 annoverato fra le rocche pi\u00f9 munite del Frignano.\nNiviano.\nLa frazione di Niviano, l'antica Gallina Morta, si trova a 6\u00a0km dal capoluogo, in direzione sud-est.\nOlina.\nOlina \u00e8 situata a 9,5\u00a0chilometri a sud-ovest del capoluogo, a 600\u00a0m di altitudine. Il nome del paese, Olina, deriva dal toponimo \"Aulina\", da \"aula\", ovvero luogo libero, aperto, arioso. Le caratteristiche specifiche e le qualit\u00e0 pi\u00f9 note del suo territorio sono, infatti, il clima mite e la fertilit\u00e0 e nelle vicinanze si trovano molti vigneti.\nQuerciagrossa.\nLa frazione di Querciagrossa \u00e8 situata nelle seguenti coordinate - latitudine: 44\u00b0 18' 46\" 44 - longitudine: 10\u00b0 49' 53\" 4 -.\nDal comune di Pavullo nel Frignano cui essa appartiene dista 2,22 chilometri in direzione sud, sorge a 711 metri sul livello del mare e vi risiedono 284 abitanti.\nPiantacroce.\nLa frazione di Piantacroce appartiene al comune di Pavullo nel Frignano, in provincia di Modena, nella regione Emilia-Romagna.\nLa frazione di Piantacroce dista 3,67 chilometri dal medesimo comune di Pavullo nel Frignano cui essa appartiene.\nNella frazione di Piantacroce risiedono 145 abitanti e sorge a 757 metri sul livello del mare.\nRenno.\nLa frazione di Renno si trova a 6\u00a0chilometri dal capoluogo, in direzione sud. Importante la Chiesa Plebana di san Giovanni Battista di Renno, che \u00e8 l'attuale chiesa parrocchiale il cui restauro, nel corso del XVIII secolo ha inciso sull'aspetto esterno. Il suo portale infatti \u00e8 stato sostituito e sono stati aperti finestroni nella facciata e nell'abside. \u00c8 una delle pi\u00f9 artistiche pievi della montagna modenese.\nSant'Antonio.\nSi trova a 5\u00a0chilometri dal capoluogo in direzione nord sulla Via Giardini in posizione molto interessante e panoramica a 710 m di altitudine; \u00e8 una zona industriale e residenziale, in cui \u00e8 presente anche una scuola elementare e materna. Si trova anche la palestra della Polisportiva Pavullese, squadra di pallacanestro di Pavullo. Sempre vicino alla palestra c'\u00e8 un campo da calcio, un campo da basket e un piccolo campetto di bocce. Vi sono anche 2 parchi, uno situato nella zona residenziale del paese e l'altro appena pi\u00f9 distante dal centro abitato. \u00c8 la frazione pi\u00f9 popolata di Pavullo, infatti vi risiedono quasi pi\u00f9 di 1'000 abitanti.\nSassoguidano.\nLa frazione di Sassoguidano si trova a 7,5\u00a0chilometri dal capoluogo, in direzione est, a 750\u00a0m di altitudine ed \u00e8 sede dell'importante riserva naturale omonima.\nVerica.\nLa frazione di Verica si trova a 9,5\u00a0chilometri dal capoluogo, in direzione est.\n580\u00a0m sul livello del mare.\nVerica\nVerica deve il suo nome al termine latino \"Apriga\" che significa esposta al sole, tant'\u00e8 che questa frazione pu\u00f2 essere chiamata anche \"Terrazza sul Panaro\".\nLa felice posizione geografica che consentiva i collegamenti con la Valle del Panaro, i suoi numerosi terreni fertili e la presenza di una viabilit\u00e0 di crinale e mezza costa collegata ai passi per la Toscana, furono tutti fattori che favorirono nell'antichit\u00e0 l'insediamento di una vera e propria popolazione.\nIl castello di Verica in mano per lunghi anni alla famiglia \"Da Verica\" doveva trovarsi probabilmente nella localit\u00e0 ancor oggi chiamata \"castello\".\nDa visitare la pieve di S. Geminiano, l'attuale chiesa parrocchiale romanica risalente al secolo XI, recentemente ristrutturata. Le localit\u00e0 pi\u00f9 caratteristiche sono quelle di Monterastello, Monticello, Marzo, Corogno e Brocco.\nSemese\nLocalit\u00e0 in frazione di Verica a quota 803\u00a0m, occupa l'estremit\u00e0 di un altipiano che domina la valle del Panaro. \u00c8 un insediamento castellano (sec. XVI) costituito da torre, dimora feudale, mura di cinta merlato e corpo di guardia, alla quale si accede per la strada di Verica dalla localit\u00e0 \"Ca' del Fabbro\".\nSorge in questa frazione ai piedi del cosiddetto \"monte di S. Giacinto\", l'oratorio di S. Rocco\nInfrastrutture e trasporti.\nIl comune \u00e8 interessato dalla strada statale 12 dell'Abetone e del Brennero.\nI trasporti urbani e interurbani, vengono svolti con autoservizi di linea gestiti da SETA.\nAeroporto Paolucci\nDurante gli anni Venti fu avviato un progetto di prolungamento della tranvia Modena-Maranello in sede propria con caratteristiche ferroviarie, con contestuale prolungamento verso Pavullo nel Frignano; avviati effettivamente i lavori, questi furono interrotti alla fine degli anni Trenta dopo la costruzione di 37\u00a0km di sede ferroviaria, 3 stazioni, 5 fermate, 22 caselli e 5 gallerie. Il tracciato seguiva grosso modo la ex strada statale dell'Abetone (poi Provinciale Giardini) con tratte in sede propria, e sarebbe dovuto proseguire verso la Toscana attraversando gli Appennini presso l'Abetone.\nAmministrazione.\nLa cittadina fa parte della Unione dei comuni del Frignano, che qui ha la sua sede.\nSport.\nVolo a vela.\nNel 2019 l'aeroporto di Pavullo nel Frignano ha ospitato il Campionato Mondiale di volo a vela.\nPallacanestro.\nLa principale squadra di pallacanestro di Pavullo nel Frignano \u00e8 il Settore Basket della Polisportiva Pavullese, che milita nel campionato Open organizzato dal CSI\nLa prima apparizione della squadra ad un campionato FIP risale al 1981-82, dopo un paio di campionati disputati a livello amatoriale. Nel 1993-94 la prima squadra ottenne il salto di categoria dalla Prima Divisione alla Promozione, parentesi durata un solo anno.\nI settori giovanili ottengono buoni risultati, come il primo posto nel 1997 al Torneo Giovanile \"Primavera\", organizzato dal Comitato Provinciale di Reggio Emilia e riservato a 8 formazioni giovanili (nati '82 e '83) reggiane e modenesi, la vittoria del Campionato Provinciale \"cadetti\" FIP (stagione 1997-98) e riuscendo a partecipare ad alcuni tornei nazionali FIP e partecipando alle Finali Nazionali CSI Under 21 di Lignano Sabbiadoro, classificandosi al 4\u00ba posto.\nNel 2012 \u00e8 stato aperto il Centro FIP di MiniBasket \"Scuola Minibasket Pavullese\" autorizzato dalla Federazione Italiana Pallacanestro (FIP).\nDal 2012 il Centro Il centro FIP MiniBasket Pavullese collabora con il centro FIP di Sestola e Fanano per la realizzazione del torneo Nazionale di Sestola \"Memorial Barlera\", giunto nel 2014 alla sua settima edizione.\nCalcio.\nStoricamente il miglior risultato di una compagine pavullese fu il 13\u00ba posto in Serie D 2010-2011 della Virtus Pavullese. Ad oggi vi sono due formazioni calcistiche: il Pavullo F.C.F. che milita in Prima Categoria Emilia-Romagna e la A.S.D. Fonda Pavullese Calcio che milita in Terza Categoria Emilia-Romagna\nPallavolo.\nLa principale squadra di pallavolo di Pavullo nel Frignano \u00e8 la MIRAGE Volley di Pavullo, che ha raggiunto risultati piuttosto alti, come la promozione in Serie B1 italiana di pallavolo femminile nella stagione 2001-02, sotto la guida di Odone Federzoni. Attualmente la squadra milita in 2\u00aa Divisione.\nCiclismo.\nIl ciclismo pavullese ha ottenuto risultati medio-alti. Pavullo fa parte di una delle tappe della Settimana Internazionale di Coppi e Bartali.\nAtletica leggera.\nFino dagli inizi degli anni \u201960 Pavullo nel Frignano si rivel\u00f2 localit\u00e0 particolarmente vocata alla pratica della corsa campestre, sicuramente grazie all'ampia disponibilit\u00e0 di tracciati sia pianeggianti che collinari. In particolare il contorno dell'Aeroporto di Pavullo nel Frignano fu allora, come adesso, sede di importanti competizioni di Cross anche a livello nazionale.\nA quei tempi le storiche associazioni Club Olimpia Pavullo e Unione Sportiva Pavullese (nata nel 1919), fusesi poi insieme nella nascente Unione Sportiva Pavullese Olimpia, diedero ampio spazio ai giovani atleti locali mietendo successi ad altissimo livello. Una su tutti Ebe Venturelli, quattro volte campionessa italiana di categoria. L\u2019atleta era allenata dal fratello, prof. Silvano Venturelli.\nL\u2019inaugurazione del nuovo stadio con pista in tartan avvenuta nell\u2019anno sportivo 1973/74 (struttura poi intitolata nel 1976 al prof. Giuseppe Minelli), diede ulteriore impulso al movimento che culmin\u00f2 con la fondazione nel 1977 dell\u2019Associazione Sportiva Atletica Frignano, in seguito divenuta Atletica Frignano \u2013 Polisportiva Pavullese.\nGrazie alla grande passione e professionalit\u00e0 di due grandi allenatori, il prof. Silvano Venturelli prima e il prof. Mauro Bazzani poi, la neonata societ\u00e0 in un quarantennio ha dispensato i fondamenti tecnici a una folta schiera di atleti.\nPer merito della lungimiranza della Dirigenza, l\u2019Atletica Frignano ha intrapreso da oltre tre decenni una fattiva collaborazione con la pi\u00f9 titolata societ\u00e0 La Fratellanza di Modena."}
{"id": "29189", "revid": "1553381", "url": "https://it.wikipedia.org/wiki?curid=29189", "title": "Pievepelago", "text": "Pievepelago (\"La Pi\u00e9va\" o \"Pi\u00eavp\u00e8legh\" in dialetto frignanese) \u00e8 un comune italiano di abitanti della provincia di Modena in Emilia-Romagna, situato a sud del capoluogo.\nFa parte dell'Unione dei Comuni del Frignano, che ha il proprio capoluogo a Pavullo nel Frignano.\nGeografia fisica.\nTerritorio.\nPievepelago \u00e8 posto sulle rive del torrente Scoltenna, al centro della valle del Pelago nell'angolo dell'Appennino Modenese che confina con la Toscana, nei pressi del Monte Giovo (1991 m) e del Monte Rondinaio (1964 m).\nTra i monti circostanti si trovano alcuni laghi, tra cui il Lago Santo, all'altezza di 1501 m s.l.m., di origine glaciale, il lago Baccio, il lago Turchino, il lago Piatto e il Lago Nero.\nIl territorio si presenta ricco di boschi di castagni, faggi e conifere, percorsi da numerosi sentieri.\nClima.\nIl clima dell'area \u00e8 tipicamente appenninico, caratterizzato da inverni abbastanza nevosi ed estati miti, con temperature molto gradevoli.\nStoria.\nLe prime notizie sul paese risalgono al 753 e nel 1038 la locale chiesa venne elevata al rango di pieve (\"plebs\"). Fu sotto il dominio dei Montegarullo, che vi costruirono una fortezza nell'attuale frazione di Roccapelago e quindi sotto gli Estensi.\nAlla fine del XVIII secolo Pievepelago ebbe grandi vantaggi dalla costruzione della via Vandelli e della via Giardini, che favorirono lo sviluppo commerciale.\nDurante la seconda guerra mondiale il paese si trov\u00f2 sulla Linea Gotica, al centro di una zona piuttosto vasta, oggetto della lotta di Resistenza.\nTurismo.\nPievepelago era molto conosciuta per il Centro Federale estivo di Tennis della Federazione Italiana Tennis (FIT, facente parte del C.O.N.I.), fondato nel 1957. Hanno giocato su questi campi i giovani Panatta, Barazzutti, Bertolucci e molti altri.\n\u00c8 stata, per molti anni, la sede dei ritiri calcistici estivi del Bologna Football Club e della Societ\u00e0 Sportiva Lazio entrambi campioni d'Italia rispettivamente nel 1963/64 e nel 1973/74\nA Pievepelago ci sono altri importanti impianti sportivi, una piscina, palestre, una pista ciclabile ed \u00e8 possibile praticare numerose discipline quali calcio, tennis, pesca sportiva e altre ancora.\nD'inverno si possono praticare i tradizionali sport alpini invernali: sci alpino, sci nordico, e \"off beat\" (fuori pista).\nCultura.\nA Pievepelago ha sede l'Accademia del Frignano \"Lo Scoltenna\", che svolge una attivit\u00e0 culturale incentrata in particolare sul Frignano e sul suo illustre figlio Raimondo Montecuccoli."}
{"id": "29190", "revid": "1782831", "url": "https://it.wikipedia.org/wiki?curid=29190", "title": "Polinago", "text": "Polinago (\"Pulin\u00eag\" in dialetto frignanese) \u00e8 un comune italiano di abitanti della provincia di Modena in Emilia-Romagna, situato a sud del capoluogo.\nFa parte dell'Unione dei Comuni del Frignano, che ha il proprio capoluogo a Pavullo nel Frignano.\nGeografia fisica.\nIl territorio comunale, compreso nella valle del torrente Rossenna, affluente del fiume Secchia, \u00e8 prevalentemente di natura collinare, con alcune eccezioni rappresentate da tratti scoscesi e lastroni calcarei (nella frazione di Gombola). L'utilizzo del suolo \u00e8 in prevalenza agricolo; sono inoltre presenti ampie zone boschive a roveri, querce e castagni. La zona settentrionale \u00e8 caratterizzata dalla presenza di roccia arenaria e soffici terreni sabbiosi che hanno dato origine ad una fitta selva di faggi e pioppi, in cui \u00e8 immersa la pittoresca frazione di Brandola.\nLa fauna selvatica, incrementatasi in tempi recenti, comprende cinghiali, volpi, caprioli, fagiani, rapaci e varie specie ittiche nei torrenti e laghi.\nL'altimetria spazia da una quota di circa 300 metri fino a 1053 metri, raggiunti dalla cima del monte San Martino. In prossimit\u00e0 delle pendici meridionali di quest'ultimo sorge il nucleo abitativo principale, in cui si concentra circa un terzo della popolazione. Da questa posizione si pu\u00f2 godere tra le colline una suggestiva vista del monte Cimone.\nLe frazioni principali comprendono ancora resti di antiche fortificazioni, edificate in posizioni dominanti e facilmente difendibili, come ben testimoniato dal castello di Gombola.\nStoria.\nLa storia antica di Polinago si accomuna quella di tutto il territorio del Frignano. I rilievi appenninici sono serviti da rifugio per le popolazioni liguri dei Friniati ed i popoli Celti, in fuga dall'espansione dell'Impero romano. Successivamente altri popoli arrivarono spinti dall'avanzare dell'invasioni barbariche.Il nome \"Polinagus\" compare per la prima volta in un documento del 931 conservato all'archivio capitolare di Modena. Le pi\u00f9 antiche notizie della Pieve di Polinago risalgono invece al 1013, anche se all'epoca il centro era abitato da pochissime famiglie, ben pi\u00f9 piccolo di diverse sue attuali frazioni.\nDurante il periodo medioevale la zona fu soggetta al dominio di potenti famiglie, dapprima i conti Da Gombola (di cui rimane il castello nella frazione di Gombola) e quindi la famiglia Montecuccoli di Pavullo. Fino al Risorgimento Polinago fece parte del ducato degli Este.\nDopo il periodo napoleonico Polinago diventa comune autonomo, tranne che per un breve periodo nel secolo XIX, durante il quale \u00e8 annesso al comune di Sassuolo.\nDurante la seconda guerra mondiale il territorio comunale fu teatro di violenti scontri, anche per la vicinanza alla linea Gotica, ed il 12 ottobre 1944 sub\u00ec una rappresaglia nazista e fu in parte distrutto.\nIl dopoguerra \u00e8 stato caratterizzato da una forte emigrazione verso citt\u00e0 del nord Italia, che ha spopolato il centro abitato e gran parte delle frazioni. Una tendenza di ripresa demografica si sta avendo in seguito alla progressiva meccanizzazione dell'agricoltura e allo sviluppo dell'industria ceramica nella vicina Sassuolo, ove sono impiegati molti pendolari polinaghesi.\nMonumenti e luoghi d'interesse.\nNella territorio comunale di Polinago, in prossimit\u00e0 del punto di incontro con i comuni di Lama Mocogno e Pavullo nel Frignano, si trova il ponte d'Ercole o ponte del Diavolo, una caratteristica struttura naturale.\nSi tratta di un monolite di roccia arenaria immerso in una fitta boscaglia, modellato dall'erosione a forma di arco. Il ponte \u00e8 percorribile a piedi, anche se non attraversa alcun ostacolo ma solo una depressione, in cui durante le piogge ruscella l'acqua che probabilmente ha contribuito alla modellazione della struttura.\nIl sito, in cui sono stati rinvenuti anche insediamenti e necropoli del periodo romano, \u00e8 raggiungibile dalla frazione di Brandola in due ore di trekking leggero, oppure pi\u00f9 comodamente dal comune di Lama Mocogno.\nNella parte pi\u00f9 a nord del comune, in prossimit\u00e0 della borgata Casa Matteazzi, \u00e8 presente un fenomeno geofisico consistente nella risalita di fango freddo misto a gas vari, chiamato Salsa della Canalina.\nQuesto \u00e8 in realt\u00e0 uno dei primi fenomeni di questo tipo che si incontrano muovendosi in direzione di Sassuolo, dove questi fenomeni si intensificano fino a culminare nella Riserva naturale salse di Nirano e le terme della Salvarola.\nBagni di Brandola localit\u00e0 nella frazione Brandola di Polinago, da sempre fin dal Medioevo la zona \u00e8 caratterizzata dalla presenza di acqua termale e qualit\u00e0 curative documentata dal cinquecento, sfruttata in maniera elevata dalla Famiglia Pio di Savoia Signori di Sassuolo e Carpi che nella zona erano sotto lo Stato dei Pio del Principe Marco III Pio di Savoia. La localit\u00e0 \u00e8 raffigurata nella Sala delle Vedute del Castello di Spezzano (MO). Immersa nel bosco,\u00a0a pochi passi dalla Ca' Vecchia e da Messer Polo, \u00e8 situata una sorgente di acqua sulfurea gi\u00e0 conosciuta in epoca etrusca e romana. Il toponimo \u00e8 probabilmente origina dalla parola latina balneum\u00a0e si pu\u00f2 ipotizzare in quest'area la presenza di un insediamento romano. La sorgente \u00e8 inserita in uno splendido contesto naturale\u00a0tra una rigogliosa vetazione con sentieri\u00a0e torrenti. La notoriet\u00e0 dell'acqua di Brandola \u00e8 legata agli eventi del 1448 come narra il\u00a0libro \"De Medicalis aquis\" del 1564 dell'anatomista modenese Gabriele Falloppia. La zona era funestata da un'epidemia bovina con gravi conseguenze per la gi\u00e0 povera economia locale. Qualcuno per\u00f2 not\u00f2 che gli animali che si abbeveravano con l'acqua della sorgente guarivano. Il signore di Brandola, Galasso Pio, invio un campione di acqua al rinomato medico Michele Savonarola, nonno del famoso frate Girolamo Savonarola. L'analisi conferm\u00f2 le virt\u00f9 terapeutiche dell'acqua. Altri studiosi si sono occupati delle propriet\u00e0 curative dell'acqua di Brandola, tra questi il medico Domenico Vandelli con la sua dissertazione del 1763. Alcuni sostengono che quest'acqua sia stata la prima in Italia ad essere imbottigliata e venduta per le sue caratteristiche benefiche e anche la prima ad essere stata contraffatta.\nEconomia.\nMolto importante \u00e8 l'allevamento di bestiame da latte destinato alla produzione del formaggio Parmigiano-Reggiano, svolta all'interno di caseifici gestiti da cooperative di allevatori. A questo scopo, buona parte del territorio \u00e8 destinata alla coltivazione di foraggio. Presenza importante \u00e8 anche l'allevamento di bovini di carne.La produzione artigianale ed industriale \u00e8 rappresentata da diverse aziende operanti nei settori manifatturieri, meccanici, falegnameria e ceramiche (piastrelle da rivestimento).Meno sviluppati sono i settori commerciali e del turismo.\nTurismo.\nL'attivit\u00e0 turistica \u00e8 concentrata in prevalenza nel periodo estivo (nel comune non sono presenti impianti sciistici) e limitato dal fatto che Polinago non \u00e8 attraversato da importanti vie di comunicazione, come avviene invece per i comuni limitrofi. \nAttrattive principali sono rappresentate da trattorie ed agriturismi, nonch\u00e9 un ambiente naturale tranquillo ed ideale per trekking, mountain bike ed escursioni a cavallo, su sentieri ben segnati. Nel mese di agosto si svolgono nel comune e nelle frazioni diverse iniziative culturali, tra cui la millenaria fiera di S. Rocco il 16 agosto.\nAltro motivo di interesse sono i numerosi castelli presenti in zona; primo tra tutti il castello di Brandola, gi\u00e0 citato in documenti dell'XI secolo, che comprende una torre campanaria e la podesteria che conserva una reggia scolpita datata 1483, il castello di Gombola, a precipizio sul fiume, il castello di Talbignano e la pieve di Polinago, che risale all'XI secolo.\nSport.\nNel centro comunale sono presenti diversi impianti sportivi, tra cui un campo da calcio con illuminazione notturna utilizzato anche per l'allenamento di squadre in ritiro, un campo da calcetto in erba sintetica, un campo da tennis, un campo da beach-volley e campi da bocce coperti. Ulteriori impianti sportivi presenti nel territorio sono: una pista (treppi) per il lancio del ruzzolone (sport caratteristico in cui si fa rotolare un disco di legno lungo un percorso), campi per il lancio della piastrella, un regolamentare campo di tiro al piattello ed un maneggio attrezzato con arena scoperta in sabbia."}
{"id": "29192", "revid": "1543377", "url": "https://it.wikipedia.org/wiki?curid=29192", "title": "Ravarino", "text": "Ravarino (\"Ravar\u00e8in\" in dialetto modenese) \u00e8 un comune italiano di abitanti della provincia di Modena in Emilia-Romagna, situato a nord-est del capoluogo. Fa parte dell'Unione del Sorbara.\nStoria.\nReperti archeologici testimoniano insediamenti umani fin dall'et\u00e0 preistorica, pi\u00f9 significativi in et\u00e0 romana.\nIl primo documento scritto \u00e8 una pergamena dell'abbazia di Nonantola datata 27 marzo 1002, ove il nome Ravarino compare gi\u00e0 nella forma attuale.\nNel secolo XIII Ravarino, con i nomi anche di Borgo Franco ed Orto Vecchio, risulta costituito in Comune insieme a Castel Crescente, come da diversi atti dell'Antico Memoriale Notarile di Modena. Il 21 settembre 1310, in un periodo di continui e gravi guerre tra Modena e Bologna, l'assemblea popolare si riunisce e decreta la sottomissione di Ravarino al Comune di Bologna, la cui giurisdizione per\u00f2 risulta gi\u00e0 cessata nel 1316.\nIl 23 aprile 1333 il territorio comunale viene dichiarato feudo nobile, con il nome di Contea di Borgo Franco e di Castel Crescente, e re Giovanni I di Boemia, reggente l'impero per il figlio Carlo lV lo conferisce al suo medico personale, il famoso modenese Pietro Della Rocca.\nLa potente famiglia Rangoni di Modena gi\u00e0 dal 1321 inizia ad acquistare propriet\u00e0 nel territorio e il 9 settembre 1453 Niccol\u00f2 Maria Rangoni ottiene dal duca Borso d'Este l'investitura a conte di Ravarino e Castel Crescente. Suoi discendenti reggono la contea, nella forma di governo mediato, cio\u00e8 quasi stato autonomo nel Ducato estense, sino alla soppressione dei feudi, nel settembre 1796. Sotto il loro governo il territorio \u00e8 caratterizzato dalla costruzione di vari palazzi e chiese, tra le quali si segnala il santuario e chiesa parrocchiale di Stuffione.\nIl fatto bellico pi\u00f9 memorabile accade il 22 novembre 1643: nel contesto della guerra di Castro le truppe del cardinale Antonio Barberini distruggono il paese, asportano le campane delle chiese di Ravarino e di Stuffione e le portano a Bologna, dove vengono suonate in Piazza Maggiore.\nNel periodo napoleonico il Comune di Ravarino \u00e8 soppresso e ridotto a sezione, nel 1804 di Crevalcore, dal 1810 di Nonantola. Riacquista autonomia solo all'unit\u00e0 d'Italia, nell'autunno 1859.\nIl 16 agosto 1944 i fascisti della Brigata Nera fucilarono davanti al municipio 5 uomini sospettati di appartenere alla Resistneza locale. Di questi solamente due erano effettivamente partigiani.\nI terremoti dell'Emilia del 2012 hanno coinvolto anche Ravarino, causando vari danni e lesioni soprattutto ad abitazioni meno recenti, alle chiese e a strutture agricole.\nSimboli.\nLo stemma comunale \u00e8 stato concesso con Regio decreto del 9 novembre 1933.\nCultura.\nRicorrenze, feste e fiere.\nNell'ambito del giugno Ravarinese, mese con diversi spettacoli ed eventi, si segnalano:\nEconomia.\nArtigianato.\nPer quanto riguarda l'artigianato, Ravarino \u00e8 rinomato soprattutto per i laboratori di intrecciatori di vimini e di giunchi."}
{"id": "29193", "revid": "1702319", "url": "https://it.wikipedia.org/wiki?curid=29193", "title": "Incudine (Italia)", "text": "Incudine (\"Inc\u00fczen\" in dialetto camuno) \u00e8 un comune italiano di abitanti della Val Camonica, provincia di Brescia in Lombardia.\nGeografia fisica.\nTerritorio.\nIncudine \u00e8 diviso in due dal fiume Oglio. La parte settentrionale, rivolta a sud-ovest, \u00e8 chiamato Incudine al Solivo (da \"Sul\u00ecf\", che in dialetto camuno indica un posto soleggiato), mentre la parte meridionale, rivolta a nord, \u00e8 detta Incudine al Vago (da \"V\u00e0ch\", che in dialetto camuno indica il lato in ombra della vallata),\ne nella zona dove passa la strada nazionale \u00e8 detta borgo.\nOrigini del nome.\nUna \"bota\" (storia tramandata oralmente), un'antica leggenda, che si perde nella notte dei tempi che comunque alcuni studiosi ritengono abbia qualche fondamento, racconta che il paese di Incudine fu fondato, in epoca romana o medievale, come campo di raccolta e di sorveglianza per schiavi (da cui il nome \"incudine\" per indicare il grosso pezzo di ferro su cui venivano \"ribattuti i ferri\" che incatenavano). Ma un'altra ipotesi viene proposta sull'origine del piccolo borgo che pu\u00f2 essere, con buona approssimazione, fissata in epoca post-romana: come per il nucleo originario di un altro paese della media Valle Camonica: Ono San Pietro, anche per Incudine si pu\u00f2 ritenere, con buone probabilit\u00e0, che un gruppo (o una carovana) di nomadi provenienti dalle pianure ungheresi, durante le continue trasmigrazioni di massa del primo periodo medievale, abbia fissato la propria dimora in questo sito, erigendo alcune piccole case rurali a ridosso della ripida montagna che sovrasta il corso dell'Oglio in questa parte dell'alta Valle.\nStoria.\nDomenica 15 marzo 1299 un console della vicinia di Incudine, Giovanni Gustanci, si reca con alcuni vicini ad Edolo dove \u00e8 presente Cazoino da Capriolo, camerario del vescovo di Brescia Berardo Maggi. Qui confermano che nel loro territorio ogni diritto, consuetudine e giurisdizione apparteneva al vescovo di Brescia, e versando le decime. Viene ricordato che i vicini di Incudine erano obbligati a cacciare una volta l'anno per la curia. Sono enumerati 40 manenti.\nIl 14 ottobre 1336 il vescovo di Brescia Jacopo de Atti investe iure feudi dei diritti di decima nei territori di Incudine, Cortenedolo, M\u00f9, Cemmo, Zero, Viviano e Capo di Ponte a Maffeo e Giroldo Botelli di Nadro.\nAlla pace di Breno del 31 dicembre 1397 i rappresentanti della comunit\u00e0 di Incudine, Giovanni Carnevallio e il notaio Brizio di Monno, si schierarono sulla sponda ghibellina.\nIl 17 settembre 1423 il vescovo di Brescia Francesco Marerio investe iure feudi dei diritti di decima nei territori di Monno, Cevo, Andrista, Grumello, Saviore, Cemmo, Ono, Sonico, Astrio, Malegno, Cortenedolo, Vione, Incudine e Berzo Demo a Bertolino della Torre di Cemmo .\nNel 1634, su consiglio ecclesiastico, venne distrutta una roccia presso un monte chiamato Fasano (Plazza?) dove gli abitanti si recavano in processione durante i periodi di siccit\u00e0.\nIl paese era importante centro per l'acquisto del maiale: da qui nasce il soprannome Str\u00fcgel (\u201cpericolosi, inaffidabili venditori di maiali\u201d).\nFeudatari locali.\nFamiglie che hanno ottenuto l'infeudazione vescovile dell'abitato:\nMonumenti e luoghi d'interesse.\nArchitetture religiose.\nLe chiese di Incudine sono:\nSimboli.\nLo stemma di Incudine si compone del colore Rosso e del simbolo dell'incudine.\nSociet\u00e0.\nTradizioni e folclore.\nI cognomi sono nei dialetti comuni dei soprannomi o nomiglioli, a volte personali, altre indicanti tratti caratteristici di una comunit\u00e0. Quello che contraddistingue gli abitanti di Incudine \u00e8 \"Str\u00fcghei\"(cio\u00e8 insipidi, scostanti e pericolosi) oppure \"P\u00f3rcei\" (maiali).\nAmministrazione.\nUnione di comuni.\nIncudine fa parte dell\"'Unione Comuni dell'Alta Valle Camonica\", assieme ai comuni di Ponte di Legno, Vione, Vezza d'Oglio, Tem\u00f9 e Monno.\nL'unione di comuni, che ha sede a Ponte di Legno, \u00e8 stata creata il 30 ottobre 2000, ed ha una superficie di circa 284,10\u00a0km\u00b2."}
{"id": "29196", "revid": "439868", "url": "https://it.wikipedia.org/wiki?curid=29196", "title": "San Felice sul Panaro", "text": "San Felice sul Panaro (\"San Fl\u00ees\" in dialetto mirandolese) \u00e8 un comune italiano di abitanti della provincia di Modena in Emilia-Romagna, situato nella bassa pianura modenese a circa 35\u00a0chilometri a nord-est dal capoluogo ed a pochi chilometri dai comuni limitrofi Mirandola e Finale Emilia.\nFa parte dell'Unione dei Comuni Modenesi Area Nord e malgrado il nome il territorio comunale non \u00e8 attraversato dal fiume Panaro, che bagna invece i comuni limitrofi di Camposanto e Finale Emilia.\nStoria.\nI primi insediamenti nella zona, che anticamente fu paludosa e boscosa, risalgono alla cultura delle terramare.\nIn epoca romana, iniziarono i primi lavori di bonifica e di trasformazione del territorio, proseguiti poi successivamente ed in particolare nell'VIII secolo in modo sistematico ad opera dei monaci dell'Abbazia di Nonantola. \nUn documento dell'anno 927 cita il villaggio fortificato di San Felice (\"Castellum Sancti Felicis\"): questa viene ad essere la prima menzione del toponimo, che solo dopo l'Unit\u00e0 d'Italia ha assunto l'appellativo di \"sul Panaro\" per essere distinto da altri omonimi comuni dello Stato italiano.\nCon le invasioni barbariche, fu eretto a scopo difensivo un fortilizio che, con il passare del tempo, venne in seguito trasformato in un vero e proprio castello, dotato di una cinta muraria e di un fossato. Tale castello divenne poi feudo di Matilde di Canossa durante la lotta per le investiture ed in seguito le sorti del borgo furono per molto tempo legate in maniera alterna al dominio degli Este ed a quello dei Pio, signori di Carpi.\nLa cittadina, divenuta poi caposaldo di frontiera del Ducato di Modena, fu devastata durante il Rinascimento da invasori spagnoli e francesi. In quei secoli si svilupp\u00f2 il \"Sanfeliciano\", che fa parte del dialetto mirandolese e che \u00e8 tuttora parlato dalla maggioranza dei Sanfeliciani (anche se l'italiano lo sta sostituendo negli ultimi decenni, specialmente tra i giovani).\nCon l'Unit\u00e0 d'Italia, San Felice registr\u00f2 una notevole crescita come centro commerciale ed agricolo della \"Bassa\" modenese. Dopo la seconda guerra mondiale (che arrec\u00f2 alcuni danni) ha avuto un notevole sviluppo come centro agricolo-industriale della \"Bassa\" emiliana.\nIl comune \u00e8 stato danneggiato dai terremoti dell'Emilia del 2012, che nel paese hanno causato tre vittime e gravissimi danni, fra cui la \"chiesa arcipretale\" andata quasi completamente distrutta, la \"Rocca Estense\" gravemente danneggiata e la torre dell'orologio crollata.\nEconomia.\nL'economia di San Felice sul Panaro \u00e8 basata sull'allevamento, la filiera agroindustriale (in particolare salumifici), l'indotto del settore biomedicale ed i servizi. \nL'economia locale non ha abbandonato l'agricoltura, praticata con successo grazie alle favorevoli caratteristiche del terreno: si producono cereali (in particolare frumento e mais), ortaggi, foraggi, uva e frutta. Famoso \u00e8 il \"Salame di San Felice\", prodotto D.O.P. locale.\nSan Felice ospita la sede della \"Banca Popolare di San Felice sul Panaro\", una delle principali banche locali della regione Emilia-Romagna, che dal 2009 ha assunto la denominazione di \"San Felice 1893 Banca Popolare\".\nInoltre annovera tra le strutture sociali una casa di riposo. Numerosi gli impianti sportivi, che vantano anche una \"Scuola di Volo\" con un locale Campo Volo ed Aero Club.\nLa cittadina acquist\u00f2 importanza dopo l'inaugurazione della Stazione sulla linea ferroviaria tra Bologna ed il Brennero, che facilit\u00f2 l'interscambio commerciale della \"Bassa\" modenese.\nNegli anni novanta \u00e8 stato iniziato il raddoppio di questa importante tratta ferroviaria: San Felice sul Panaro \u00e8 stata collegata con doppio binario a Bologna il 31 marzo 2007.\nSan Felice fa parte dell'Unione dei comuni modenesi dell'Area Nord della provincia di Modena. L'Unione \u00e8 composta dai comuni di Camposanto, Cavezzo, Concordia sulla Secchia, Finale Emilia, Medolla (Sede amministrativa dell'unione), Mirandola, San Possidonio, San Prospero e San Felice sul Panaro.\nNelle vicinanze di San Felice dovrebbe passare la futura Autostrada Cispadana, che secondo i piani dovrebbe collegare la citt\u00e0 di Ferrara con la Bassa modenese unendo l'A22 con l'A13.\nNel sottosuolo della vicina frazione di Rivara, la societ\u00e0 proponente sta progettando un sito di stoccaggio sotterraneo di gas metano a uso energetico, che avrebbe una capacit\u00e0 di 3.700 milioni di metri cubi di gas, di cui circa 3.200 milioni di metri cubi di \"working gas\" (il gas iniettato a pressione, e successivamente ri-estratto) e 500 milioni di metri cubi di \"cushion gas\" (gas cuscinetto, utilizzato per mantenere \"isolato\" il \"working gas\"). Il progetto \u00e8 oggetto di forti contestazioni da parte della popolazione dei comuni interessati, in quanto considerato pericoloso (per la sismicit\u00e0 del sottosuolo e altre motivazioni relative ai gas prodotti in superficie). La polemica sul deposito ha portato alla formazione di un comitato di cittadini \"No-Gas\". Anche le amministrazioni locali coinvolte (San Felice Sul Panaro, Camposanto, Mirandola, Crevalcore, Finale Emilia), la Provincia di Modena e la Regione Emilia-Romagna hanno espresso la contrariet\u00e0 al progetto, supportate anche da nuove perizie tecniche.\nSociet\u00e0.\nEtnie e minoranze straniere.\nGli stranieri residenti nel comune sono , ovvero il 13,6% della popolazione. Di seguito sono riportati i gruppi pi\u00f9 consistenti:\nLingua e dialetti.\nOltre alla lingua italiana, a San Felice sul Panaro \u00e8 utilizzato il locale \"sanfeliciano\", che viene catalogato come un dialetto mirandolese (una variante dell'emiliano). Comunque esiste una differenza tra il dialetto sanfeliciano e quello mirandolese:\nInfrastrutture e trasporti.\nPer San Felice passa l'ex strada statale 468 di Correggio (ora \"provinciale 468 R\"), la quale ad ovest porta alla statale 12 e a Carpi, ad est porta nel Ferrarese.\nIn paese ha inoltre inizio l'ex strada statale 568 di Crevalcore (ora \"provinciale 568 R\"), che giunge fino a Bologna.\nMonumenti e luoghi d'interesse.\nVi sono numerosi luoghi d'interesse a San Felice. Tra questi spiccano:\nFiere e manifestazioni.\nLa pluricentenaria \"Fiera di settembre\", che si svolge tra la fine di agosto e l'inizio di settembre e della quale nel 2013 ha avuto luogo la 400\u00aa edizione.\nLa \"Biennale d'Arte Roncaglia\", intitolata al sanfeliciano Aldo Roncaglia, artista poliedrico, musicista, architetto e pittore, nata come \"Premio Roncaglia\" per volont\u00e0 di Armando Bozzoli, poeta e scrittore, negli anni cinquanta e che dal 1964 \u00e8 diventata \"Biennale\".\nNotevole importanza per l'intera bassa modenese ha il \"mercato settimanale\" di San Felice, che si svolge il luned\u00ec e il venerd\u00ec.\nNel mese di marzo si \u00e8 svolta per alcuni anni la manifestazione \"Magico\". Nato nel 2003 come sfilata di carnevale e come concorso fotografico con organizzazione a cura del locale circolo fotografico, \"Magico\" ha avuto luogo regolarmente fino al 2012 con edizioni che si sono succedute variando ogni anno il tema ed il titolo ed assumendo la connotazione di una sorta di rappresentazione teatrale di strada messa in atto da attori e figuranti non professionisti selezionati tra gli abitanti del comune.\nL'edizione 2009, dal titolo \"Guerra e pace\", \u00e8 stata diretta da Mario Lasalandra. L'edizione 2010 ha avuto come tema \"Marionette, fantocci, burattini\" ed ha fatto registrare un ottimo successo di pubblico, replicato anche nell'edizione 2011 intitolata \"Viva l'Italia\" in occasione del 150\u00ba anniversario dell'unit\u00e0 nazionale, mentre l'edizione che si \u00e8 svolta nel marzo del 2012 \u00e8 stata intitolata \"Santi e miracoli\".\nNonostante le difficolt\u00e0 organizzative, dovute anche alle conseguenze del sisma del 2012, nel mese di maggio del 2013, ad un anno esatto dal terremoto, la manifestazione ha avuto nuovamente luogo con il titolo \"Diario di un sogno\", avvalendosi anche della partecipazione e della collaborazione del fotografo Oliviero Toscani. \nSport.\nLa principale squadra di calcio della citt\u00e0 \u00e8 l\"'U.S. San Felice\" che milita attualmente nel girone A di Eccellenza.\nL'altra squadra di calcio del comune \u00e8 l\"'A.S.D. Rivara\" che milita attualmente nel girone I di 1\u00aa Categoria."}
{"id": "29198", "revid": "2184448", "url": "https://it.wikipedia.org/wiki?curid=29198", "title": "Sa\u1e43s\u0101ra", "text": "Il termine sanscrito (devan\u0101gar\u012b \u0938\u0902\u0938\u093e\u0930, \"scorrere insieme\") indica, nelle religioni dell'India quali il Bramanesimo, il Buddhismo, il Giainismo e l'Induismo, la dottrina inerente al ciclo di vita, morte e rinascita. \u00c8 talora raffigurato come una ruota.\nIn senso lato e in un significato pi\u00f9 tardo, viene ad indicare anche \"l'oceano dell'esistenza\", la vita terrena, il mondo materiale, che \u00e8 permeato di dolore e di sofferenza, ed \u00e8, soprattutto, insustanziale: infatti, il mondo quale lo si vede, e nel quale si vive, altro non \u00e8 che miraggio, illusione \"m\u0101y\u0101\". Immerso in questa illusione, l'uomo \u00e8 afflitto da una sorta di ignoranza metafisica (\"avidy\u0101\"), ossia da una visione inadeguata della vita terrena e di quella ultraterrena: tale ignoranza conduce l'uomo ad agire, trattenendolo cos\u00ec nel \"sa\u1e43s\u0101ra\".\nOrigine della dottrina.\nNon vi sono riferimenti alla dottrina del \"sa\u1e43s\u0101ra\" nella religione vedica (XX-VIII secolo a.C.), la quale \u00e8 piuttosto concentrata ad ottenere mediante i sacrifici e i riti il godimento (\"bhukti\") della vita terrena.\nIl primo riferimento alla dottrina del \"sa\u1e43s\u0101ra\" sembra infatti comparire nel XVI verso del II \"br\u0101hma\u1e47a\" nel VI \"adhy\u0101ya\" della \"B\u1e5bhad\u0101ra\u1e47yaka Upani\u1e63ad\" (IX-VIII secolo a.C.):\nTale testo, databile tra l'VIII e il V secolo a.C. appartiene all'ultimo capitolo del \"\u015aatapatha Br\u0101hma\u1e47a\" ovvero al commentario delle formule recitate dall'officiante dello \"\u015aukla Yajurveda\" (\"Yajurveda\" bianco) denominato \"adhvaryu\".\nMentre il primo riferimento esplicito alla dottrina del \"Sa\u1e43s\u0101ra\", nell'ambito della letteratura \"vedica\", si ha nel VII verso della III \"valli\" della \"K\u0101\u1e6dha Upani\u1e63ad\":\nLa \"K\u0101\u1e6dha Upani\u1e63ad\", databile probabilmente dopo il V secolo a.C. in quanto conterrebbe delle influenze buddhiste, appartiene alla scuola dei \"Ka\u1e6daka\" del \"K\u1e5b\u1e63\u1e47a Yajurveda\" (\"Yajurveda\" nero).\nRiferimenti alla dottrina del \"Sa\u1e43s\u0101ra\" sono cospicuamente presenti nella letteratura buddhista e giainista, religioni coeve a buona parte delle \"Upani\u1e63ad\".\nCos\u00ec, nel Canone buddhista in lingua p\u0101li viene spiegata la nostra esistenza nel \"sa\u1e43s\u0101ra\" (p\u0101li \"sams\u0101ra\"):\n \nL'origine della dottrina del \"Sa\u1e43s\u0101ra\" \u00e8 dunque tutt'oggi controversa, ma come nota Brian K. Smith:\nInoltre, come nota sempre Brian K. Smith:\nIl \"sa\u1e43s\u0101ra\" nel Buddhismo.\nPer il Buddhismo dei Nik\u0101ya \u00e8 il ciclo vitale al quale tutti gli esseri senzienti sono sottoposti data la condizione indisciplinata della loro mente. Accumulando karma negativo di fatto gli esseri senzienti si \"condannano\" ad una nuova rinascita di sofferenza in un livello inferiore dell'esistenza (es. nel \"regno animale\" o degli \"spiriti\") aumentando cos\u00ec la probabilit\u00e0 di essere pi\u00f9 facilmente vittima delle emozioni perturbatrici e precipitare dunque in un livello ancora pi\u00f9 basso d'esistenza. Anche l'accumulo di karma (p\u0101li, \"karma\", sanscrito) positivo comporta una rinascita nel ciclo, anche se in condizioni pi\u00f9 favorevoli, e, dato che \u00e8 la vita in quanto tale che fa sperimentare la sofferenza (vedi Quattro nobili verit\u00e0), la condizione migliore \u00e8 quella di un abbandono del ().\nPer le scuole del Buddhismo Mah\u0101y\u0101na non vi \u00e8 invece differenza tra samsara e nirvana. \u00c8 nel regno in cui la vita rinasce che si realizza il nirvana, ambedue i mondi sono vuoti (\u015b\u016bnyat\u0101) di qualsiasi propriet\u00e0 inerente. La realizzazione di questa profonda verit\u00e0 porta alla liberazione completa (bodhi). Cos\u00ec N\u0101g\u0101rjuna:\nIconograficamente il Sa\u1e43s\u0101ra viene rappresentato nel Buddhismo con la ruota dell'esistenza.\nIl \"sa\u1e43s\u0101ra nel Giainismo\".\nSa\u1e43s\u0101ra nel Giainismo si pone nella via della salvezza attraverso la rigida applicazione di una retta condotta di vita atta a non produrre pi\u00f9 i frutti dell'azione (karman) e a esaurire quelli accumulati nelle esistenze precedenti. Sull'esempio del fondatore, ci\u00f2 si ottiene perseguendo l'ascesi, la rinuncia, la mortificazione del corpo e la radicale non violenza (ahimsa) nei confronti di ogni creatura animata, che per i jaina significa ogni elemento e fenomeno naturale.\nNon vi \u00e8 devozione n\u00e9 nei confronti degli dei n\u00e9 nel fondatore (detto anche Mahavira, \u201cgrande eroe\u201d) o degli altri ventitr\u00e9 tirthankara (\u201ccreatori del guado\u201d), profeti che compaiono nelle diverse epoche per ricostruire la giusta conoscenza della dottrina. Solamente l'esempio dei siddha (\u201cperfetti\u201d), le anime che sono riuscite a sottrarsi al samsara, \u00e8 realmente utile al credente.\nLa fortissima base etica del Giainismo si riflette sia nella tolleranza nei confronti di tutti gli altri culti, sia nella forte diffusione tra i credenti di mestieri non violenti quali soprattutto il commercio e la finanza, aspetto che ha contribuito a rendere molto influente la ristretta ma compatta comunit\u00e0 jaina.\nIl \"sa\u1e43s\u0101ra\" nell'Induismo.\nIl ciclo delle rinascite, e delle rimorti, \u00e8 uno dei pochi concetti su cui concordano quasi tutte le scuole dell'Induismo. Il motore di questo ciclo \u00e8 riconosciuto nel karman (azione; in modo non corretto, d'uso corrente, il termine viene scritto karma). Secondo la dottrina del \"karman\", qualsiasi azione, e qualsiasi volizione, generano come effetto l'accumulo di \"karman\", che va considerato alla stregua di un bagaglio gravato da tutto ci\u00f2 che una persona ha compiuto, tanto nel bene quanto nel male. Ci\u00f2 comporta che, alla morte, l'elemento individuale sia costretto a rinascere nuovamente, in forma umana ma anche divina, demoniaca, animale o vegetale. Nella nuova esistenza l'individuo si trover\u00e0 in una condizione migliore o peggiore della precedente a seconda della qualit\u00e0 morale del \"karman\" accumulato. Agendo in modo corretto, il nuovo individuo si guadagner\u00e0 la possibilit\u00e0 di ottenere una rinascita migliore; in caso contrario, rinascer\u00e0 in una condizione peggiore. Il fine ultimo \u00e8 naturalmente estinguere il proprio debito karmico fino a raggiungere il Mok\u1e63a, la liberazione, ovvero la definitiva uscita dal Sa\u1e43s\u0101ra.\nSi rimane quindi prigionieri nel Sa\u1e43s\u0101ra per un numero indefinito di volte, fino al totale esaurimento del proprio bagaglio karmico. Le vie (\"m\u0101rga\") che possono essere seguite per giungere a tale obiettivo sono in buona sostanza tre: la via del sacrificio rituale (\"karma-m\u0101rga\"), la via della gnosi (\"j\u00f1\u0101na-m\u0101rga\") e la via della dedizione amorosa a un dio (\"bhakti-m\u0101rga\"). Il Mok\u1e63a \u00e8 di norma descritto come una sorta di condizione indistinta (ossia uno stato del quale non \u00e8 possibile dare una definizione positiva) ove non si prova pi\u00f9 n\u00e9 gioia n\u00e9 dolore. Gran parte delle correnti devozionali, che seguono la corrente religiosa della \"bhakti\", identifica invece la liberazione come l'immergersi per sempre nella perfetta e beata unione con l'amato dio.\nNella vita attuale ogni individuo deve necessariamente compiere la propria esperienza, per poi poter giungere alla liberazione definitiva (Mukti o Mok\u1e63a: il termine sanscrito significa, letteralmente, \"scioglimento\"), che \u00e8 il fine delle religioni e delle filosofie dell'India con l'eccezione delle scuole materialiste (che ripudiano questa dottrina)."}
{"id": "29199", "revid": "1516566", "url": "https://it.wikipedia.org/wiki?curid=29199", "title": "San Possidonio (Italia)", "text": "San Possidonio (\"San Pusid\u00f2n\u00ee\" in dialetto mirandolese) \u00e8 un comune italiano di abitanti della provincia di Modena in Emilia-Romagna, situato a nord del capoluogo. Fa parte dei nove comuni dell'Unione comuni modenesi Area nord.\nStoria.\nAncora sconosciute sono le origini di questo piccolo paese situato nella bassa modenese, a pochi chilometri da Mirandola. I primissimi insediamenti risalirebbero all'et\u00e0 del bronzo. In et\u00e0 romana era nominato Garfaniana: si trattava di una piccola stazione di comunicazione tra Nord e Sud. Non abbiamo pi\u00f9 notizie di Garfaniana fino al Medioevo quando entra a far parte del Regno longobardo nel distretto di Reggio Emilia. \u00c8 in questo periodo che il vescovo di Reggio, Azzo, ottiene da Ludovico II le reliquie di San Possidonio, dal quale il paese prese il nome attuale.\nDopo il dominio dei Marchesi di Toscana (intorno all'anno 1000), San Possidonio diventa territorio dei Pico fino al 1710 quando passa sotto la signoria degli Estensi. Questi concedono a Pietro Tacoli il paesino come Marchesato.\nNel 1789 nacque don Giuseppe Andreoli, prete carbonaro condannato a morte nel 1821 dal duca Francesco IV di Modena e giustiziato a Rubiera nel 1822. Un monumento situato nell'omonima piazza (opera di Alfredo Gualdi, 1922) raffigura il prete martire di fianco all'Italia e a un soldato.\nDurante la seconda guerra mondiale il paese fu sede di intensa attivit\u00e0 partigiana e, nell'immediato dopoguerra, di ritorsioni contro gli esponenti del passato regime fascista come la \"strage della Corriera fantasma\" sotterrata in un campo del Comune, quando un gruppo di militi e civili della Repubblica sociale italiana in viaggio su un camion recante insegne vaticane fu fermato e i passeggeri furono uccisi.\nManifattura.\nNel periodo del Marchesato Tacoli di San Possidonio e poi con il Ducato Estense, nel paese venne creata una fabbrica per la manifattura di posate di argento. E anche una ditta di maiolica e vasellame.\nBanca.\nAgli inizi del XX secolo risale la Banca di San Possidonio BSP. Istituto di credito attivo, la Banca di San Possidonio \u00e8 una societ\u00e0 anonima per azioni costituita con rogito notarile il 4 aprile 1924, depositato e trascritto nella cancelleria del tribunale civile di Modena il 15 maggio 1925. I documenti risultano inoltre regolarmente vidimati dal regio ufficio del registro di Mirandola con marca da bollo da 1 lira in data 27 marzo 1925. La Banca di San Possidonio nei decenni successivi verr\u00e0 acquisita dalla Banca Modenese - Banco di San Geminiano e San Prospero (Banco Popolare).\nTerremoto dell'Emilia del maggio 2012.\nSan Possidonio \u00e8 stato colpito dai terremoti dell'Emilia del 2012 che hanno causato seri danni e crolli al campanile e alla chiesa. Una forte scossa di assestamento di magnitudo 5.3 \u00e8 avvenuta il 29 maggio all'interno del suo territorio comunale. Nelle ore immediatamente successive a questa scossa, le protezioni civili delle regioni Toscana e Lazio hanno allestito due tendopoli presso la zona artigianale e il campo sportivo per dare ospitalit\u00e0 alle persone con casa inagibile o distrutta. A seguito della chiusura in settembre di questi campi, alla vigilia di Natale sono stati consegnati 75 moduli abitativi provvisori (PMAR), collocati nella nuova via Lazio, laterale di via Federzoni, e nella nuova via Toscana, nella frazione di Forcello. Si tratta della prima fornitura per uno dei comuni terremotati dell'area nord.\nNumerosi sono stati gli enti, le associazioni e i privati che hanno dato un loro contribuito alla ricostruzione. Il consorzio Grana Padano ha donato 99.997,50 euro al comune di San Possidonio per l'emergenza terremoto mentre il Banco San Geminiano e San Prospero ha contribuito per 50.000 euro.\nSimboli.\nLo stemma del comune di San Possidonio \u00e8 stato riconosciuto con decreto del capo del governo del 10 dicembre 1935.\nMonumenti e luoghi d'interesse.\nLa Chiesa Parrocchiale (della quale si trova gi\u00e0 traccia in un documento del 962) \u00e8 il principale monumento della cittadina. Ricostruita diverse volte, ospita al suo interno una \"Madonna Immacolata con san Geminiano, sant'Ubaldo e Laura d'Este\", dipinto di Sante Peranda del 1612, un \"S. Francesco di Sales\", un \"S. Possidonio con i santi Francesco e Antonio abate\".\nSociet\u00e0.\nEtnie e minoranze straniere.\nGli stranieri residenti nel comune sono 661, ovvero il 17,3% della popolazione. Di seguito sono riportati i gruppi pi\u00f9 consistenti:\nLingua e dialetti.\nOltre alla lingua italiana, a San Possidonio \u00e8 utilizzato il locale dialetto mirandolese, una variante dell'emiliano."}
{"id": "29200", "revid": "1516566", "url": "https://it.wikipedia.org/wiki?curid=29200", "title": "San Prospero (comune)", "text": "San Prospero (\"San Pr\u00f4sper\" in dialetto carpigiano) \u00e8 un comune italiano di abitanti della provincia di Modena in Emilia-Romagna, che fa parte dell'Unione Comuni Modenesi Area Nord.\nGeografia fisica.\nIl territorio di San Prospero appartiene alla bassa pianura modenese. Il paese gode di un tipico clima temperato continentale della pianura padana e delle medie latitudini. \nStoria.\nLa zona di San Prospero \u00e8 stato possedimento della Famiglia Castelvetri (Conti &amp; Marchesi) tra le pi\u00f9 antiche ed illustri di Modena, che ebbe sin dal XIV secolo un ruolo nel governo della citt\u00e0, e diede i natali a numerosi letterati ed uomini d'arme. Le prime notizie della famiglia Castelvetri (o Castelvetro) risalgono agli inizi del XIV secolo; nel codice Respublica Mutinensis conservato presso l'Archivio di Stato di Modena, veniva citata, tra le Casate della Citt\u00e1, sotto il titolo \"Atila\", e si menzionavano Jacopo e Bartolomeo figli di Giacomo Castelvetri, fra coloro che nel 1306 scacciarono Azzo (Azzone) d'Este dalla citt\u00e0 per restaurare l'antico Comune. I Castelvetri avevano fondato la loro fortuna sull'arte della lana, divenendo in seguito banchieri. Giacomo Castelvetro, banchiere nel XV secolo, veniva citato nelle Cronache del Lancellotti come \"lo pi\u00f9 richo (\u2026) cittadino de Modena\". A partire dal 1463 ininterrotta fu la presenza dei Castelvetri nel Consiglio dei Conservatori (Sapientes) di Modena, di cui vari membri furono Priori. Nel 1692 Ercole Castelvetri ebbe il titolo di Conte dal Duca di Mantova e nel 1696 quello di Marchese dal Duca di Modena Rinaldo d'Este. All'estinzione della famiglia lo stesso Rinaldo d'Este volle che il figlio nato dalle nozze di Anna Castelvetri, ultima del nome, con Flaminio Cantuti: Francesco (Gianfrancesco) - che era stato designato dallo zio Bernardo Castelvetri come suo erede - assumesse il cognome materno, dando cos\u00ec origine alla famiglia Cantuti Castelvetri.\nPalazzo Castelvetri, in Rua Muro a Modena Palazzo Castelvetri, in piazza Matteotti a Modena Palazzo Castelvetro (Giusti), San Prospero Staggia Castello i Torrioni, San Pietro in Elda La Verdeta, San Prospero.\nPersonaggi, Ludovico Castelvetro (Modena 1505 - Chiavenna 1571), letterato e filologo di chiara fama; GianMaria Castelvetri, letterato; Giacomo Castelvetri (Modena 1546 - Londra? 1616), letterato.\nSan Prospero \u00e8 stato colpito dai terremoti dell'Emilia del 2012, che hanno causato vari danni e lesioni soprattutto alle abitazioni pi\u00f9 vecchie (non solo) e alla strutture agricole.\nSimboli.\nNel 1861, constatato che il comune era privo di uno stemma, si adott\u00f2 una simbologia semplice: la stella indica l'autonomia del comune e le tre spighe di grano alludono alla fertilit\u00e0 e al lavoro.\nSociet\u00e0.\nEtnie e minoranze straniere.\nGli stranieri residenti nel comune sono 643, ovvero il 10,9% della popolazione. Di seguito sono riportati i gruppi pi\u00f9 consistenti:\nLingua e dialetti.\nOltre alla lingua italiana, a San Prospero \u00e8 utilizzato il locale dialetto carpigiano, una variante dell'emiliano."}
{"id": "29204", "revid": "125564480", "url": "https://it.wikipedia.org/wiki?curid=29204", "title": "Zocca", "text": "Zocca (\"La Z\u00f2ca\" in dialetto modenese) \u00e8 un comune italiano di abitanti della provincia di Modena in Emilia-Romagna, situato a sud del capoluogo, posto a 758 metri sul livello del mare, fa parte dell'Unione Terre di Castelli.\nGeografia fisica.\nTerritorio.\nL'abitato di Zocca si sviluppa lungo un crinale dell'Appennino modenese, che separa la valle del Panaro da quella del Samoggia e del Reno. Zocca sorge a 47 km a sud di Modena e a 26 km ad est di Pavullo nel Frignano.\nClima.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +1,3\u00a0\u00b0C; quella del mese pi\u00f9 caldo, luglio, \u00e8 di +19,9\u00a0\u00b0C.\nEtimologia.\nNel dialetto frignanese, \"z\u00f2ca\", dal latino \"soccus\", significa ceppaia/tronco di legno, e per Zocca si trattava di legno di castagno (da qui \"Z\u00f2ca\", e quindi Zocca). Il toponimo risulta attestato sin dal 1337.\nStoria.\nLe origini del paese di Zocca risalgono al 1465, quando il duca Borso d'Este autorizz\u00f2 gli uomini di Montetortore ad istituire un primo mercato di scambi da tenersi due volte all'anno. La crescita degli scambi commerciali favoriti dai mercati favor\u00ec di conseguenza la nascita di un insediamento permanente, ovvero sia l'odierna Zocca. Inclusa nei confini della comunit\u00e0 di Montalbano, nel 1797 con lo scioglimento di quest'ultima fu annessa a Montecorone. Acquisita temporaneamente l'indipendenza amministrativa ed incluso all'interno del Dipartimento del Reno durante la parentesi della Repubblica Italiana napoleonica, con la Restaurazione fu incorporato nel territorio di Guiglia.\nCon la fine del ducato di Modena e Reggio nel 1859 il comune di Zocca fu nuovamente istituito ed incluso all'interno del circondario di Pavullo nel Frignano. Durante la prima guerra mondiale da Zocca partirono circa 500 uomini e quasi un terzo non fece ritorno. Durante la seconda guerra mondiale il paese, attivo centro della Resistenza, pag\u00f2 a caro prezzo la sua lotta contro le forze d'occupazione nazi-fasciste. La feroce repressione messa in atto sia dai tedeschi che dai loro alleati fascisti giunse al suo culmine il 18 agosto 1944, quando venti uomini furono impiccati da un reparto della GNR nel terribile eccidio dei Boschi di Ciano. Zocca ha ricevuto la Medaglia d\u2019Oro al merito civile per la lotta antifascista nel periodo 1943-44.\nNel 1952 venne eletto sindaco Luigi Calligola sostenuto dal PCI, che rimase primo cittadino di Zocca fino al 1964. Le elezioni comunali del 1964 finirono in pareggio tra il sindaco uscente Calligola e il candidato sostenuto dal centro-destra.\nSociet\u00e0.\nLingue e dialetti.\nA Zocca oltre all\u2019italiano si parla il dialetto modenese, che risente anche dell'influenza della vicina Bologna. Esiste un vocabolario zocchese/italiano all'interno di \"Arcurd\u00e8nes d\u00e8 pas\u00e0\" di Giancarlo Marchi.\nCultura.\nIstruzione.\nScuole.\nSono presenti quattro scuole: la scuola dell'infanzia (ex materna) statale di Zocca, la scuola dell'infanzia paritaria Alfonso Ronchi, la scuola primaria (ex elementare) Juan Hilarion Lenzi, e la scuola secondaria di 1\u00b0 grado (ex media) Martiri della Libert\u00e0. In frazione Montombraro \u00e8 presente una sezione distaccata dell'Istituto Agrario ed Enogastronomico \"Lazzaro Spallanzani\", che ha la sede principale a Castelfranco Emilia.\nA Zocca si trova la scuola di musica dedicata a Massimo Riva, chitarrista di Vasco Rossi.\nMusica.\nA Zocca il 18 settembre 1975 \u00e8 nata Punto Radio, una delle prime emittenti radio libere italiane. Vasco Rossi era fra i fondatori. Da Punto Radio sono transitati molti personaggi, alcuni allora gi\u00e0 famosi, altri lo sono diventati nel tempo, tra cui Gaetano Curreri (Stadio), Massimo Riva allora bambino, Renato Zero, Loredana Bert\u00e8, Paolo Mengoli, Ivan Cattaneo, ecc.\nCucina.\nZocca \u00e8 conosciuta per la crescentina (o tigella), originariamente cotta nel camino con una foglia di castagno, che si pu\u00f2 degustare nei locali del corso principale del paese. La tigella \u00e8 il manufatto in terracotta da scaldare fra le braci e dove si cuoce poi la crescenta. \u00c8 inoltre sede della \"Compagnia della cunza\" con annesso museo del borlengo, specialit\u00e0 tipica locale.\nEventi.\nNella prima settimana d'agosto si svolgeva il festival musicale \"Festa della Libert\u00e0\", ideato da Massimo Riva. Nella frazione di Monteombraro, nelle prime settimane di luglio, si tiene la tradizionale \"Festa della Lavanda\". La seconda, terza e quarta domenica di ottobre si svolge nel centro del paese da pi\u00f9 di quarant'anni la \"Sagra della castagna e del marrone tipico di Zocca\".\nGeografia antropica.\nFrazioni.\nNel territorio comunale di Zocca sono comprese sette frazioni.\nAltre localit\u00e0 del territorio.\nAltre localit\u00e0 minori del comune di Zocca sono quelle di Ca' Lucca, Cantone, Casa Nadino, Castellaccio, Ghiana, Lame, Trappola, Verucchia, Zocchetta.\nInfrastrutture e trasporti.\nLa principale arteria di comunicazione del comune di Zocca \u00e8 l'ex strada statale 623 del Passo Brasa, che unisce Modena all'Appennino bolognese.\nAmministrazione.\nGemellaggi.\nLa citt\u00e0 si \u00e8 gemellata con l'isola di Boa Vista, dell'arcipelago di Capo Verde, il 9 maggio 2014. \u00c8, inoltre, gemellata con Lumaco, comune cileno fondato da emigrati delle zone del Frignano.\nSport.\nCalcio.\nLa squadra di calcio della citt\u00e0 \u00e8 il \"F.C. Zocca 1950\", nato nel 1950 e militante nel campionato di Seconda Categoria.\nLa squadra che milita in campionati superiori \u00e8 \"U.S. Montombraro\", della frazione omonima, \u00e8 nato nel 1929 e milita nel campionato di Prima Categoria.\nImpianti sportivi.\nZocca \u00e8 dotata nel suo territorio comunale di diversi impianti sportivi:"}
{"id": "29205", "revid": "2232129", "url": "https://it.wikipedia.org/wiki?curid=29205", "title": "Aquino", "text": "Aquino \u00e8 un comune italiano di abitanti della provincia di Frosinone nel Lazio.\nGeografia fisica.\nTerritorio.\nLa citt\u00e0 \u00e8 collocata nella valle del Liri, ricca di acque, tra cui quelle dello stesso fiume Liri, che confluiscono dai monti che racchiudono la valle: fino al XVI secolo erano nei pressi del nucleo urbano tre laghi, poi prosciugati.\nClima.\nClassificazione climatica: zona C, GG\nStoria.\nIl nome Aquino proviene dal latino Aquinum che significa \u201cacqua\u201d, questo termine sarebbe testimoniato dall'abbondanza di acqua che ancora oggi attraversa il territorio, comprese le tante piccole sorgenti che non fanno altro che confermare l'ipotesi di tale etimologia.\nAquino fu un importante centro, commerciale e produttivo lungo l'antica Via Latina, oggi \u00e8 ancora un luogo di transito importante sulla direttiva Nord-Sud: qui convergono l'A1, la via Casilina e due tratte ferroviarie Roma-Napoli.\nL'insediamento ha origini antichissime, ma di incerta datazione. Il territorio sembra abitato gi\u00e0 dal neolitico e diventa volsco nel IV secolo a.C. La citt\u00e0 viene fondata dai Volsci che la difesero dai Sanniti, prima della colonizzazione romana.\n Nel 125 a.C. venne distrutta la vicina citt\u00e0 di Fregellae (si trovava nell'attuale territorio di Arce): l'importanza strategica di Aquino crebbe divenendo il nucleo pi\u00f9 importante nell'area tra Roma e Capua. In epoca imperiale fu fino al III secolo un Municipio con \"diritto di monetazione\"\nOggi parte della diocesi di Sora-Cassino-Aquino-Pontecorvo, \u00e8 stata sede episcopale almeno dal V secolo (Costantino).\nNel 1461 Onorato Caetani, signore di Sermoneta tenne una zecca ad Aquino per esigenze militari, in appoggio al pretendente al trono Giovanni d'Angi\u00f2 (vedi Perfetto 2016).\nSociet\u00e0.\nReligione.\nLa popolazione professa per la maggior parte la religione cattolica nell'ambito della diocesi di Sora-Cassino-Aquino-Pontecorvo.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero di addetti delle imprese locali attive (valori medi annui).\nNel 2015 le 273 imprese operanti nel territorio comunale, che rappresentavano lo 0,81% del totale provinciale ( imprese attive), hanno occupato 719 addetti, lo 0,67% del dato provinciale; in media, ogni impresa nel 2015 ha occupato pi\u00f9 di due addetti (2,63).\nArtigianato.\nTra le attivit\u00e0 economiche pi\u00f9 tradizionali, diffuse e rinomate vi sono quelle artigianali, come l'arte della ceramica e della terracotta.\nAmministrazione.\nStoricamente parte dell'antica provincia di Terra di Lavoro, nel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Frosinone, Aquino pass\u00f2 dalla provincia di Terra di Lavoro a quella di Frosinone.\nGemellaggi"}
{"id": "29206", "revid": "1718925", "url": "https://it.wikipedia.org/wiki?curid=29206", "title": "Isorella", "text": "Isorella (IPA: ; in dialetto bresciano) \u00e8 un comune italiano di abitanti della provincia di Brescia in Lombardia.\nCollocato nella Bassa Bresciana orientale, dista circa 31 chilometri a sud dal capoluogo.\nGeografia fisica.\nTerritorio.\nIl territorio di Isorella \u00e8 compreso nella pianura Padana. Il comune \u00e8 situato accanto ai confini delle province di Cremona e di Mantova ed \u00e8 inserito nell'area della Bassa Bresciana, ovvero il territorio di pianura a sud della provincia; il paese \u00e8 perci\u00f2 interamente pianeggiante. L'altezza massima sul livello del mare \u00e8 di 60 m al confine con il comune di Ghedi a nord del paese, mentre la minima \u00e8 di 48 m al confine con i comuni di Gambara e Gottolengo a sud-ovest.\nIl comune \u00e8 attraversato da diversi canali e corsi d'acqua artificiali, atti soprattutto all'irrigazione dei terreni coltivati. Il principale tra essi \u00e8 il Naviglio, che in questo tratto assume il nome di \"Naviglio di Isorella\", il quale attraversa l'abitato da nord a sud fino all'altezza della cascina Bocche, punto in cui si dirama in tre corsi d'acqua: il canale \"Il Naviglio\", la seriola \"Asolana\" e il vaso \"Canneta\". Altri canali minori degni di nota sono i vasi \"Seriola\" e \"Fontana\".\nPer quanto attiene al rischio sismico, Isorella \u00e8 posta in una zona classificata a sismicit\u00e0 bassa (Zona 3), malgrado la vicinanza al Lago di Garda, area classificata a medio rischio (Zona 2) dopo il terremoto del 24 novembre 2004.\nClima.\nIl clima \u00e8 quello tipico dei comuni dell'alta val Padana: l'estate \u00e8 caratterizzata da caldo afoso con elevata umidit\u00e0, mentre l'inverno \u00e8 invece rigido e spesso nebbioso, con sporadiche nevicate durante i mesi pi\u00f9 freddi.\nStoria.\nIl paesaggio di Isorella nel periodo \"storico\" compreso tra il 1817 e il 1950 fu predominato, per solidit\u00e0 ed eleganza architettonica, dal \"Ponte Grande\" austriaco avente due arcate in cotto. Il Ponte Grande venne poi sostituito e ampliato per ragioni di traffico.\nIl paesaggio urbano invece \u00e8 contraddistinto dal corso del Naviglio, affiancato dalla provinciale Brescia-Parma.\nInfine ll paesaggio edilizio \u00e8 caratterizzato da due chiese, quasi contrapposte, sulle due rive del canale Naviglio: l'\"Ancella\" sulla riva sinistra e la \"Signora\" sulla riva destra.\nFino al 1887 apparteneva al circondario di Verolanuova; in tale anno pass\u00f2 al circondario di Brescia.\nSimboli.\nLo stemma di Isorella appare interessante per via della figurazione \"rivoluzionaria\". Infatti assieme a Majano del Friuli, Mazzarino e Battaglia Terme, \u00e8 uno dei pochi a non aver abraso il simbolo del fascio littorio, che effettivamente non ha alcuna relazione con il fascismo.\nDopo la \"liberazione\" dalla Repubblica di Venezia e durante il periodo della Repubblica Bresciana nel 1797, confluita poi nello stesso anno nella Repubblica Cisalpina, sull'onda del clima rivoluzionario francese il comune di Isorella cre\u00f2 il proprio stemma.\nLo stemma \u00e8 composto dal fascio littorio repubblicano simbolo di libert\u00e0, sormontato dal berretto frigio che esprime invece il carattere rivoluzionario. Le due bandiere che si incrociano dietro di essi rappresentano a sinistra il tricolore italiano, mentre a destra l'azzurro colore della citt\u00e0 di Brescia, il tutto su campo oro.\nMonumenti e luoghi d'interesse.\nArchitetture religiose.\nChiesa Parrocchiale di Santa Maria Annunciata.\nDetta \"la Signora\", venne costruita nel 1703-07 da Paolo Soratini, in seguito ampliata e rinnovata attorno al 1735; essa custodisce una Deposizione di Francesco Prato da Caravaggio e degli affreschi di Giuseppe e Vittorio Trainini. L'organo invece fu costruito nel 1825 dai famosi fratelli bergamaschi Serassi.\nChiesa di San Rocco.\nLa chiesa, detta \"l'Ancella\" venne restaurata dopo la peste del 1630 e ricostruita nel '700. La sua ricostruzione avviata nel 1774, termin\u00f2 soltanto nel 1844; la chiesa di San Rocco fu provvidenziale nel giugno 1859 quando ospit\u00f2 un gran numero di feriti cagionati dalla battaglia di Solferino e San Martino.\nAll'interno della chiesa si trova un'Annunciazione di Gerolamo Rossi.\nLe chiese campestri.\nNella storia di Isorella vengono ricordate due chiese campestri ora andate distrutte. \nLa pi\u00f9 antica, dedicata a Sant'Anastasio, era situata sulla strada per Canneto, e venne abbattuta nel 1700. Oggigiorno di essa resta solo una grande croce in pietra.\nLa seconda chiesa venne dedicata a San Nazzaro e sorgeva sulla via per Leno. In quel luogo una lapide romana attesta l'esistenza precedente di un tempietto pagano consacrato alle Matrone e ad Apollo, e dove i monaci di Leno avevano una loro cellula.\nEssa fu distrutta nel 1941, tuttavia la sua importanza lasci\u00f2 una traccia storica nel paese, testimoniata dal fatto che il comune si chiam\u00f2, sino alla fine dell'Ottocento, \"Comune di Isorella con San Nazzaro\".\nSociet\u00e0.\nEtnie e minoranze straniere.\nSecondo i dati ISTAT, aggiornati al 31 dicembre 2014, la presenza di cittadini stranieri residenti nel comune \u00e8 di 619 individui, rappresentanti il 15% della popolazione totale.\nLe etnie maggiormente rappresentate sono:\nLingue e dialetti.\nSul tutto il territorio comunale la lingua ufficiale \u00e8 unicamente l'italiano. Tuttavia sul territorio \u00e8 largamente diffuso l'utilizzo del dialetto bresciano, sia nella popolazione pi\u00f9 anziana che in quella pi\u00f9 giovane.\nReligione.\nSul territorio comunale esiste un'unica parrocchia, appartenente alla diocesi di Brescia.\nLa religione maggiormente praticata in paese \u00e8, come per l'Italia, quella cattolica; gli stranieri invece sono in prevalenza induisti, sikh e musulmani.\nCultura.\nIstruzione.\nSul territorio comunale esistono tre strutture scolastiche pubbliche: la scuola dell'infanzia \"Annetta Zanaboni\", le scuole elementari \"Vittorino Chizzolini\" e le scuole medie \"Vittorio Bachelet\". A Isorella esiste anche una ludoteca privata.\nLa biblioteca comunale, fondata nel 1976 e attualmente situata nell'edificio delle vecchie scuole elementari nel centro del paese, appartiene alla Rete Bibliotecaria Bresciana e Cremonese.\nContrade.\nCon l'istituzione del Palio a partire dalla seconda met\u00e0 degli anni '80, il territorio del comune di Isorella \u00e8 stato suddiviso in sei contrade:\nFrazioni.\nAttualmente il comune di Isorella non possiede frazioni, tuttavia storicamente fino agli inizi del '900 esisteva in localit\u00e0 San Nazzaro un piccolo centro abitato sede altres\u00ec dell'omonima chiesa campestre, andato via via depopolandosi nel corso dell'ultimo secolo. Tale centro aveva una certa importanza a livello locale, tanto che la denominazione comunale era \"Comune di Isorella con San Nazzaro\".\nInfrastrutture e trasporti.\nStrade.\nIl territorio comunale \u00e8 attraversato dalle strade provinciali SP 24 \"Chiaviche-Cadimarco\" sull'asse nord-sud Brescia-Parma e SP 11 \"Orzinuovi-Acquafredda\" sull'asse est-ovest, le quali si incrociano nel centro del paese all'altezza del Ponte Grande. Dall'abitato di Isorella partono inoltre la strada provinciale SP 37 \"Isorella-Fascia d'Oro\" in direzione nord-est verso l'Aeroporto Gabriele D'Annunzio di Montichiari, e la SP 76 \"Compartitori-Remedello\" per un breve tratto al confine comunale a sud in direzione sud-est verso Remedello.\nMobilit\u00e0 urbana.\nIl territorio comunale appartiene alla sottorete di trasporto pubblico locale della provincia di Brescia definito come \"Bassa pianura bresciana, Sebino e Franciacorta\". La mobilit\u00e0 interurbana \u00e8 garantita dagli autoservizi curati dal consorzio Trasporti Brescia Sud.\nAmministrazione.\nL'elenco delle amministrazioni comunali che si sono susseguite dal 1985:\n \n \n \nSport.\nLe attivit\u00e0 sportive pi\u00f9 rilevanti sono il calcio e la pallavolo.\nCalcio.\nLa societ\u00e0 di calcio locale \u00e8 la A.S.D. Calcio Bassa Bresciana, nata alla fine degli anni 2000 dalla fusione della \"U.S. Isorella Calcio\" con la \"U.S. Visanese Calcio\", disputa il girone D Campionato regionale di Promozione lombardo. Dall'estate del 2016 si \u00e8 unita alla societ\u00e0 anche la \"A.S.D. Calcio Ghedi\".\nTuttavia il calcio dilettantistico a Isorella \u00e8 arrivato nel 1981 con la fondazione della U.S. Isorella Calcio, squadra che ha militato nei campionati provinciali e regionali dalla Terza Categoria alla Promozione, raggiungendo il picco massimo al termine della stagione di Promozione 1997-98 con il sesto posto finale.\nPallavolo.\nLa pallavolo a Isorella \u00e8 rappresentata dalla squadra femminile della Pi\u00f9Volley che milita nel campionato regionale di Serie D lombardo.\nImpianti sportivi.\nIl centro sportivo comunale \"Don Battista Colosio\" ospita le partite interne della squadra di calcio locale: dispone di un terreno in erba per le gare ufficiali e di un campo in terra battuta in uso per gli allenamenti e che ospita gli eventi quali la \"Festa dello Sportivo\" a luglio.\nA fianco dell'impianto calcistico sono presenti due campi da tennis in terra battuta.\nLe gare interne pallavolistiche sono ospitate nella palestra delle scuole medie, mentre la palestra situata nei pressi del vecchio edificio delle scuole elementari \u00e8 ad uso della polisportiva comunale.\nSulla strada in direzione per Remedello \u00e8 presente un laghetto privato per praticare la pesca sportiva."}
{"id": "29207", "revid": "1534111", "url": "https://it.wikipedia.org/wiki?curid=29207", "title": "Lavenone", "text": "Lavenone (\"Lavin\u00f9\" in dialetto bresciano) \u00e8 un comune italiano di abitanti della provincia di Brescia in Valle Sabbia, Lombardia. Il comune appartiene alla Comunit\u00e0 montana della Valle Sabbia.\nInfrastrutture e trasporti.\nPosta lungo la strada statale 237 del Caffaro, fra il 1917 e il 1932 Lavenone ospit\u00f2 una fermata della tranvia Brescia-Vestone-Idro, la cui tratta finale da Vestone a Idro era stata costruita durante la prima guerra mondiale per esigenze belliche."}
{"id": "29208", "revid": "1750468", "url": "https://it.wikipedia.org/wiki?curid=29208", "title": "Peter Benenson", "text": "Biografia.\nPeter Benenson nacque a Londra da una famiglia ebraica benestante. Era il nipote del banchiere ebreo-russo Grigori Benenson e figlio dell'ereditiera Flora Benenson Solomon, che allev\u00f2 il figlio da sola dopo la morte del marito, Harold Solomon, colonnello dell'esercito britannico, avvenuta quando Peter aveva nove anni. Da bambino ebbe come insegnante privato il poeta W.H. Auden e successivamente frequent\u00f2 i college di Eton e Oxford. Il suo impegno civile cominci\u00f2 presto: gi\u00e0 nel periodo scolastico si occupa della sorte di alcuni bambini ebrei tedeschi in fuga dalla Germania nazista e degli orfani della guerra civile spagnola. Dopo aver servito come volontario non combattente l'esercito britannico, durante la seconda guerra mondiale, durante la quale lavor\u00f2 nell'ufficio stampa del Ministero dell'Informazione, si laure\u00f2 poi in legge e si iscrisse al Partito laburista nel dopoguerra. Incaricato dai sindacati inglesi, lavor\u00f2 in Spagna per la difesa di alcuni sindacalisti sotto processo durante il regime di Francisco Franco, riuscendo a farli assolvere. Si occup\u00f2 anche, tra l'altro, di mandare osservatori nell'Ungheria invasa dall'URSS nel 1956. Fond\u00f2 poi, con altri avvocati, il gruppo JUSTICE, che offriva l'assistenza legale a persone i cui diritti non erano garantiti. Nel 1958 si rec\u00f2 in Italia, per la convalescenza da una malattia che lo aveva colpito. Nello stesso anno si convert\u00ec al cattolicesimo.\nAmnesty International.\n\u00c8 stato nel 1961 il fondatore di Amnesty International e da allora divenne un paladino dei diritti civili famoso in tutto il mondo.\nScelse come simbolo della sua associazione una candela nel filo spinato: Egli ide\u00f2 il motto \"\u00abQuesta candela non brucia per noi, ma per tutte quelle persone che non siamo riusciti a salvare dalla prigione, che sono state uccise, torturate, rapite, o sono \"scomparse\". Per loro brucia la candela di Amnesty International\u00bb\".\nBenenson decise di fondare l'organizzazione umanitaria dopo aver letto su un quotidiano - rimanendone scosso - la notizia della condanna a sette anni di reclusione per due studenti portoghesi, colpevoli di aver fatto un brindisi augurale in nome della libert\u00e0, in riferimento all'indipendenza dell'impero coloniale portoghese, durante il periodo del regime dittatoriale di Ant\u00f3nio de Oliveira Salazar.\nBenenson scrisse una lettera all'editore del giornale \"The Observer\", David Astor, che il 28 maggio del 1961 decise di pubblicarla accanto ad un articolo intitolato \"I prigionieri dimenticati\" (\"The forgotten prisoners\"). Nella missiva, Benenson chiedeva ai lettori di scrivere a loro volta lettere a sostegno degli studenti imprigionati e di altri prigionieri di coscienza. La reazione fu talmente vasta che ben presto gruppi di autori di lettere a sostegno della causa dei due giovani portoghesi vennero costituiti in una dozzina di paesi.\nNel 1966, dopo uno scandalo di torture inflitte ad attivisti irlandesi da parte delle forze armate britanniche, Benenson accus\u00f2 i servizi segreti inglesi di essersi infiltrati in Amnesty e present\u00f2 una relazione in questo senso, che chiedeva lo spostamento della sede in un paese neutrale ma che venne respinta dalla direzione. Cos\u00ec si dimise e decise di abbandonare l'attivismo nella sua associazione per protesta, ritirandosi a vita privata, anche se poi si riappacific\u00f2 con parte del gruppo dirigente, del quale faceva parte anche Se\u00e1n MacBride; tuttavia non smise mai le sue lotte per i diritti umani e si riavvicin\u00f2 poi al movimento tra gli anni ottanta e gli anni novanta, ma non assunse pi\u00f9 un ruolo operativo o dirigenziale.\nAltri movimenti fondati.\nNei primi anni '80 fond\u00f2 un gruppo a favore dei rifugiati, \"Nevermore\" (\"mai pi\u00f9\"), un'associazione in supporto ai malati di celiachia, e il gruppo \"Associazione di Cristiani contro la tortura\", oltre a un team di supporto agli orfani e alle vittime del regime di Ceausescu e una fondazione, la \"Benenson Society\".\nVita privata e ultimi anni.\nPeter Benenson si spos\u00f2 due volte: con Margaret Anderson, da cui ebbe due figlie, divorziando nel 1972, e con Susan Booth nel 1973, dalla quale ebbe un figlio e una figlia.\nBenenson mor\u00ec nel 2005. La notizia della morte, avvenuta all'et\u00e0 di 83 anni, a causa di complicazioni di una polmonite, il 25 febbraio 2005 all'ospedale \"John Radcliff\" di Oxford, \u00e8 stata data dalla stessa Amnesty International. Il bollettino medico dell'ospedale inglese si \u00e8 limitato laconicamente ad annunciare la morte del legale esperto in diritti civili, avvenuta alle ore 22:45, ora locale di Oxford."}
{"id": "29210", "revid": "6923", "url": "https://it.wikipedia.org/wiki?curid=29210", "title": "Limone sul Garda", "text": "Limone sul Garda (\"Lim\u00f9\" in dialetto gardesano) \u00e8 un comune italiano di abitanti della provincia di Brescia in Lombardia.\nOggi Limone \u00e8 una tra le localit\u00e0 turistiche pi\u00f9 frequentate della riviera bresciana, famosa per le sue limonaie, il suo pregiato olio d'oliva, e per la longevit\u00e0 di alcuni suoi abitanti.\nOrigini del nome.\nIl nome di Limone ricorda a tutti i turisti della pittoresca localit\u00e0 i frutti di limone: la guida cittadina afferma che questa \u00e8, insieme al vicino lago di Toblino fra le localit\u00e0 pi\u00f9 settentrionali dove tali frutti crescono. Dal 1863 la denominazione \u00e8 stata \"Limone San Giovanni\"; quella attuale, \"Limone sul Garda\", \u00e8 stata assunta nel 1905.\nTuttavia, sebbene i limoni vi crescano realmente, non \u00e8 questa l'origine del nome. Olivieri pensa al celtico \"limo\" o \"lemos\" \"olmo\" (cfr. \"Limonum\" in Gallia, l'odierna Poitiers in Francia). Meno probabile l'etimo latino \"l\u012bma\", in riferimento a un fiume che avrebbe eroso il terreno a causa della corrente (come sosteneva Pieri, in analogia col corso d'acqua toscano); questa origine \u00e8 senza giustificazione per motivi cronologici, in quanto il toponimo \"Lemonum\" \u00e8 attestato gi\u00e0 nel 1192. La tradizione locale lo vuole invece derivato da \"l\u012bmen\", \"confine\", con riferimento alla frontiera tra il bresciano e la giurisdizione del vescovo di Trento (oggi tra quella delle provincia di Brescia e di Trento).\nStoria.\nLa passata produzione dei limoni, avvenuta durante il ducato di Milano per autoprodurre questi frutti e non importarli dal \"estero\" la testimoniata dei terrazzamenti artificiali con dei piloni atti a stendere dei teli di protezione per le eventuali gelate invernali e il fatto che spesso in limonaia si accesero braceri per scaldare l'aria. Oggi non \u00e8 pi\u00f9 vantaggiosa per una produzione massiccia che produca reddito.\nFamosa \u00e8 la descrizione delle limonaie che J. Wolfgang Goethe, passando in barca da Torbole a Malcesine, tracci\u00f2 nel \u201cViaggio in Italia\u201d; d\u2019un colpo il paese, i suoi giardini e i limoni entrarono nelle pagine della letteratura mondiale:\nPer salvaguardare questo patrimonio storico ed architettonico del Garda il Comune di Limone ha ripristinato e restaurato le limonaie \u201cdel Castel\u201d e \u201cVilla Borghi\u201d che attualmente sono aperte e visitabili.\nGeografia fisica.\nIl comune, il pi\u00f9 settentrionale della sponda lombarda del lago di Garda e il pi\u00f9 orientale della provincia di Brescia, si trova al confine fra tre regioni.\n\u00c8 infatti contiguo a nord a Riva del Garda e a Ledro (provincia di Trento), in Trentino-Alto Adige, mentre la superficie lacustre appartenente al territorio comunale confina a est con Malcesine (provincia di Verona), in Veneto.\nAll'interno della provincia di Brescia confina a sud e a ovest con Tremosine sul Garda.\nDista 65\u00a0km da Brescia, 50\u00a0km da Trento e 90\u00a0km da Verona.\nInfrastrutture e trasporti.\nStrade.\nFino agli anni quaranta il paese era confinato all'isolamento e raggiungibile solo via lago o attraverso le montagne da sud, ma la costruzione della strada statale 45bis gardesana (ultimata nel 1932) ha rotto questo isolamento ed ha portato un notevole sviluppo turistico della zona, aprendola anche verso Riva del Garda e il turismo straniero. \nAd oggi \u00e8 la principale infrastruttura che collega Limone con Brescia a sud e Trento a nord.\nNavigazione.\nA Limone sono attivi 2 scali per la Navigazione. Uno per il servizio passeggeri, attivo da Marzo a Novembre per battelli e servizi rapidi (aliscafi). Il secondo scalo invece, viene usato per il trasporto dei veicoli. Il servizio collega Limone a Malcesine localit\u00e0 Retelino e Malcesine centro. Questo servizio \u00e8 attivo da Maggio a Settembre.\nAutostrade.\nLimone \u00e8 raggiungibile dall'autostrada A22 del Brennero uscendo al casello di Rovereto Sud, dal quale dista circa 28\u00a0km.\nAeroporti.\nI due scali aeroportuali pi\u00f9 vicini sono l'aeroporto di Brescia-Montichiari (65\u00a0km) e l'aeroporto di Verona-Villafranca (90\u00a0km).\nPiste ciclabili.\nNel 2018 \u00e8 stata inaugurata la ciclopista del Garda, lunga 2,5\u00a0km fino al confine con il Trentino.\nSalute.\nNel 1974 (o nel 1975) il farmacologo milanese Cesare Sirtori scopr\u00ec che gli abitanti di Limone possiedono nel sangue una forma mutata di apolipoproteina chiamata Apo A-1 Milano, che genera una variante benefica di colesterolo ad alta densit\u00e0, il che diminuisce il rischio di arteriosclerosi ed altri disturbi cardiovascolari.\nLa presenza dell'Apo A-1 Milano a Limone sul Garda \u00e8 dovuta all'isolamento che il paese ha vissuto per lungo tempo. Questa proteina ha conferito agli abitanti del villaggio un'estrema longevit\u00e0 - una dozzina di residenti ha superato i 100 anni (su circa un migliaio di abitanti). L'origine della mutazione \u00e8 stata ricondotta ad un uomo che visse a Limone nel 1654, Giovanni Pomaroli."}
{"id": "29211", "revid": "6923", "url": "https://it.wikipedia.org/wiki?curid=29211", "title": "Lodrino", "text": "Lodrino (\"Ludr\u00ec\" in dialetto bresciano) \u00e8 un comune italiano di abitanti della provincia di Brescia in Lombardia, situato su un valico tra la Val Trompia e la Valle Sabbia, ma afferente alla prima. Il comune ha una frazione denominata Invico.\nOrigini del nome.\nIn merito al nome del luogo vi sono almeno un paio di opinioni, una pi\u00f9 recente dell'altra e dunque basata su studi che possono contare su una letteratura pi\u00f9 vasta e approfondita. La prima fu avanzata nel 1931 da Dante Olivieri che ipotizz\u00f2 una non precisata origine preromana, mentre la seconda \u00e8 di Ottavio Lurati (2004) che riconduce il toponimo ad una forma latinizzata, diminutiva e con aferesi dell'antico alto tedesco (e verosimilmente del longobardo) al\u014dd : propriet\u00e0 libera da vincoli feudali' (al\u014dd &gt; lat. medievale alodium &gt; *alodino &gt; *alodrino con epentesi di /r/ &gt; Lodrino con aferesi di /a/).\nPotrebbe derivare anche da \"Ledrinum\" (comune vicentino a nome Lerino), Ledro, idro/Idro, quindi idronimo grecoide, indicante pozza paludosa, derivato da un piano argilloso di deposito del torrentello o sorgente. A Ledro c'erano le palafitte.\nGeografia fisica.\nLodrino dista circa 30\u00a0km da Brescia. Dal paese si gode una bellissima visuale sulla vallata, sul monte Guglielmo e sulla sovrastante rocciosa montagna che richiama le pi\u00f9 note catene dolomitiche: al tramonto \u00e8 suggestivo vedere il monte Palo (m.1461) infuocarsi di un rosso acceso.\n\u00c8 un sollievo dalla calura estiva poter trascorrere alcune ore passeggiando nella Pineta (attrezzata dagli alpini con panche e tavoli per il giusto riposo) oppure camminare su un sentiero di modesta pendenza che dal paese porta al piccolo Santuario di Santa Croce.\nLa posizione centrale di Lodrino rispetto ai laghi di Garda, Iseo ed Idro ne ha fatto localit\u00e0 privilegiata di transito anche per i numerosi turisti italiani e stranieri.\nIl territorio su cui sorge l'abitato di Lodrino \u00e8 quello della valle dei torrenti Re e Lembrio. Anche il paesaggio naturale si rivela per certi versi difforme da quello a cui ci ha abituati la Valle Trompia, e da taluni \u00e8 stato accostato a quello delle Dolomiti. Il paragone, per quanto possa apparire azzardato, trova una sua motivazione non solo nel panorama maestoso e scosceso che le pareti rocciose offrono, ma anche nella loro composizione mineraria e nella loro storia geologica.\nSembra infatti che questa valle laterale, orientata in direzione Ovest Est, sia geologicamente pi\u00f9 antica rispetto al resto della Valle Trompia, e composta della stessa dolomia di cui sono costituite le pi\u00f9 famose Dolomiti.\nIl nucleo abitato principale, a differenza della maggior parte dei centri valtriumplini, non sorge sul fondovalle ma sulle pareti pi\u00f9 soleggiate, e questo ne condiziona la struttura pi\u00f9 decentrata e sparsa e la maggior luminosit\u00e0 degli spazi, che fanno di Lodrino una meta ideale per un turismo all'insegna dello svago e del relax.\nStoria.\nNotizie storiche riguardanti il territorio dell'attuale Comune di Lodrino attestano la propriet\u00e0 del Monastero benedettino di Bobbio (attuale provincia di Piacenza) sulle terre e sugli abitanti fin dall'et\u00e0 romano- barbarica. Successivamente, in et\u00e0 longobarda, si accrebbe il potere del Monastero bresciano di S. Salvatore, fondato da Ansa, moglie dell'ultimo re longobardo Desiderio, e di cui fu prima badessa Asberga (o Anselperga), figlia del re e sorella di Ermengarda, prima moglie di Carlo Magno.\n\u00c8 verosimile quindi che in questo periodo le terre in questione passassero sotto il controllo del pi\u00f9 vicino monastero bresciano. La prima menzione del comune risale all'estimo visconteo del 1385, chiamato \"Comune de Ludrino\", che lo include nella \u2018Quadra di Valle Trompia\u2019, nucleo di aggregazione sovraterritoriale che permarr\u00e0 anche durante la dominazione veneziana.\nIn questi anni le fortune del paese sono legate a quelle della sua famiglia egemone, i Morandi (in dialetto \u2018Morand\u00f9\u2019), che aveva interessi economici nell'estrazione del ferro a Bovegno e Collio, ma anche nella sua lavorazione in loco e nel commercio con la Valle Sabbia. Di questo primato familiare restano le monumentali abitazioni, oltrech\u00e9 menzioni di sindaci e parroci della famiglia. Carestie, pestilenze, e soprattutto ripetute alluvioni segneranno a partire dal '600 la crisi dell'economia del paese, e determineranno un cospicuo flusso migratorio della popolazione verso la Svizzera.\nNell'ultimo secolo la tendenza si \u00e8 fortunatamente invertita, e Lodrino, accanto alle tradizionali attivit\u00e0 pastorali e artigianali, ha riscoperto anche la sua vocazione al turismo di relax e ha visto crescere il numero delle seconde case sul suo territorio.\nIl Medioevo.\nNell'ambito delle operazioni di esproprio compiute dal comune di Brescia nel 1239 per l'ampliamento delle mura era stata requisita anche una consistente porzione di area agli eredi di \"domini Lanfranci de Lodrino\", signori di Lodrino che possedevano ampie propriet\u00e0 a Brescia nella zona dei Campi Bassi. Costruita la loro signoria territoriale nel cuore della valle, partendo con ogni probabilit\u00e0 dall'omonima localit\u00e0, possiamo ben ipotizzare che fosse proprio in questa loro collocazione la ragione di un \"dominatus\" che si era affermato a tal punto da consentire ai pi\u00f9 intraprendenti dei suoi membri di acquisire propriet\u00e0 in citt\u00e0 e di giocarvi anche un ruolo politico di prestigio nella prima met\u00e0 del XIII secolo. \"Johannes e Lanfrancus de Lodrino\" compaiono nell'elenco di coloro che sono chiamati nel 1219 a giurare i patti tra il comune di Brescia e di Bergamo, con i quali si sarebbe dovuto concludere l'annosa vertenza tra le due citt\u00e0 in merito al possesso del castello di Volpino. \"Raymundus de Lodrino\" interviene nel 1254 a Mosio con altri quindici rappresentanti del comune di Brescia al seguito del podest\u00e0 cittadino Bonifacio Castellani di Bologna alla sottoscrizione degli atti di divisione dei confini tra i territori di Brescia e di Mantova.\nViene nominato nello statuto del Comune di Brescia del 1429 come \"Lodrinum.\"\nIl Cinquecento.\nNel 1511 viene redatto l'inventario della chiesa di S.Vigilio di Lodrino, richiesto dall'arciprete di Inzino don Pietro Malatesta, questo \u00e8 considerato l'atto che precede l'imminente separazione della cappella di S.Vigilio dalla pieve matrice di S.Giorgio di Inzino; il primo rettore noto di Lodrino \u00e8 don Antonio de Gerbis, citato nel 1531.\nIl 26 aprile 1521 Costantino Fabri rinuncia alla chiesa rurale di S.Sebastiano di Lodrino, assegnata al chierico bresciano Durante Duranti (che sar\u00e0 vescovo di Brescia dal 1551 al 1558); si tratta della pi\u00f9 antica citazione dell'oratorio quattrocentesco eretto nella frazione di Invico, citato come chiesa di S.Rocco nel 1534.\nDal 1555 al 1564 da Lodrino viene fornito tutto il ferro utilizzato per la cupola della Loggia di Brescia.\nEssendo tempi di penuria e di fame, la confraternita del SS. Sacramento di Lodrino il 21 marzo 1597 compra dei beni dagli eredi di Francesco \"di Selle\" in \"Previo,\" localit\u00e0 lodrinese.\nIl Seicento.\nIl Podest\u00e0 di Brescia Giovanni Da Lezze, nel 1610, descrive Cimmo, Lodrino e Marcheno, caratterizzati dalle loro fucine dove si fabbricano \"verzelle e chiodarie\" o, con quella che si chiamerebbe una diversificazione, \"folli\" per la produzione di panni.\nNel 1625 don Bernardino Macario, in visita a Lodrino al posto del vescovo, rivela come \"si suonino le campane per scacciare le tempeste\"\nLa peste arriva a Lodrino nel Giugno del 1630, avendo come portatore del contagio \"ser\" Tomaso Bonusi soldato a Brescia, morto dopo tre giorni in un suo fienile. La vicinia del paese (come molte altre comunit\u00e0) ha un'idea chiara sul motivo della peste, ritenendo \"sia veramente da credere che sia flagellum dei\". Tra i rimedi proposti, anche per il nuovo focolaio del 1639, spicca quello richiesto dal sindaco della Comunit\u00e0 di Valtrompia Orazio Lorandi: applicare la segregazione dei contagiati dai sani, \"esortati gli amministratori dei comuni ad usare tutta la massima diligenza possibile e deposti tutti gli umani rispetti\". Quasi subito erano infatti stati stabiliti terreni e locali lontano dal paese dove ricoverare i malati, i cosiddetti \"lazzaretti\"; in alternativa c'era una specie di arresto domiciliare, applicato nei casi di dubbio contagio. Qualcuno aveva proposto anche il cordone sanitario, un isolamento totale dei paesi ma, come realisticamente considerarono gli abitanti di Lodrino in un'assemblea pubblica \"non \u00e8 possibile si per certi interessi et traffichi de molti come per il bisogno di alcuni di provvedersi de biave et altre cose necessarie\". Colpisce inoltre, a dispetto dei toni apocalittici di predicatori e di una certa parte dell'opinione pubblica, lo sforzo delle autorit\u00e0 di mantenere un certo ordine, imponendo a dei funzionari di verificare giornalmente lo stato di salute dei concittadini cos\u00ec anche come di venire in soccorso di tutti, non preoccupandosi di chi avrebbe pagato queste spese, ma attingendo direttamente ai fondi pubblici.\nA seguito dell'ondata di criminalit\u00e0, che interess\u00f2 tutta la Valtrompia nel corso del '600, a Lodrino la vicinia elegge, nel 1649, due caporali che \"radunino tutti gli uomini abili alle armi e, fatta suonare la campana, battano il territorio alla ricerca di banditi, malviventi o vagabondi o altri vaganti\".\nIl Settecento.\nNel 1764 e nel 1775 si verificano in Valtrompia due carestie, precedute da un'epidemia di malattie contagiose nel 1761 e nel 1762.\nNel 1797, dopo l'arrivo a Brescia delle truppe napoleoniche e l'instaurazione della Repubblica bresciana a discapito del governo veneto, Giacomo Morandi da Lodrino, sindaco della Valle Trompia, si rifugia in Valle Sabbia e spinge per far maturare un'alleanza con i Valsabbini in funzione antirivoluzionaria. L'armata valtrumplina viene per\u00f2 sconfitta dai francesi a Carcina ed il quartier generale dei Valtrumplini si sposta a Marcheno, da dove Morandi scrive una lettera allo stato maggiore francese per chiedere una tregua. Il 12 aprile il generale francese Crouchet firma con Morandi un armistizio che durer\u00e0 fino al 21 aprile. Morandi nel frattempo progetta un'azione sulla cittadina e, per non rischiare, chiede rinforzi. L'armata fedele a S.Marco riconquista Gardone ma verr\u00e0 nuovamente sconfitta a Brozzo. Morandi si arrende.\nL'Ottocento.\nNel 1834 a Lodrino si mette in rilievo come \"esiste una quantit\u00e0 di fanciulle che abbisognano estremamente d'istruzione e disciplina secondo pur anche il voto di tutta la popolazione.\"\nDurante l'insurrezione anti-austriaca del 1848, via Lodrino e quindi Val Sabbia, grazie al parroco e al comitato insurrezionale, saranno diversi i giovani renitenti alla leva austriaca a fuggire verso la Svizzera. Il Feldmaresciallo Radetzky, consapevole della cosa, fa divulgare un manifesto, con obbligo di lettura in chiesa, in cui si minaccia la legge marziale per quanti hanno disertato, imponendo anche una contribuzione di guerra ovvero una multa espiatoria. Tra i disertori ricercati spiccano anche i nomi di possidenti come Antonio Morandi di Lodrino.\nAgostino Arici, oltre ad essere figlio del celebre poeta e professore Cesare \u00e8 fino al 1848 lo stimato medico condotto a Lodrino, la terra dei suoi antenati. Partecipa agli eventi del 1848, alle Dieci giornate del 1849 nel comitato insurrezionale e proprio per questo, dopo la sconfitta degli insorti bresciani, deve fuggire in Svizzera. Al ritorno qualcosa cambia. Paura di ritorsioni? L'invito di Gaetano Baroffio, suo compagno di universit\u00e0, ligio funzionario austriaco? Arici si mette al servizio dell'Austria come confidente o, se si preferisce, come si diceva all'epoca, austriacante. Mantiene corrispondenze con gli esuli bresciani in Piemonte e Svizzera ma per permettere di rintracciarne i passi all'estero e, nel 1853, con le sue relazioni fa arrestare il mazziniano Ambrogio Ronchi, salito in valle a fare proseliti. Aveva visto giusto dunque il comando militare nello scegliere il medico di un paese strategico come Lodrino. Nel 1850 il comando non a caso aveva anche studiato l'istituzione di una caserma militare, proprio in questo paese via di comunicazione tra le valli Trompia e Sabbia, via scelta da chi disertava dai reparti in Tirolo per poi andare in Svizzera o per introdurre da qui opuscoli considerati sovversivi o rivoluzionari. Quanto all'Arici si sarebbe comunque impegnato validamente come medico nel colera del 1855 a Lodrino e, per fortuna sua, sarebbe morto nel 1857, chiudendo gli occhi ancora in una Brescia in cui sventolava L'Aquila austriaca.\nDal 29 Giugno 1871 al Settembre 1873 oper\u00f2 in paese Sant' Arcangelo Tadini, presbitero e fondatore delle Suore Operaie, canonizzato da Papa Benedetto XVI. Il Tadini fu nominato come cappellano e maestro alla scuola comunale del Dosso.\nNel 1888 sorge la prima latteria sociale a Lodrino.\nIl Novecento.\nTra il 1892 ed il 1922 emigrano negli Stati Uniti da Lodrino 17 persone.\nSociet\u00e0.\nEtnie e minoranze straniere.\nGli stranieri residenti nel comune sono 136, ovvero l'8,12% della popolazione. Di seguito sono riportati i gruppi pi\u00f9 consistenti:\nCultura.\nScuole.\nNel comune sono presenti una materna parrocchiale e le scuole elementari e medie comunali, site in un unico complesso ed entrambe intitolate a Sant'Arcangelo Tadini.\nMuseo etnografico.\nIl museo etnografico della frazione Invico espone utensili della civilt\u00e0 montanara; l'esposizione \u00e8 dedicata al taglio e alla lavorazione della legna nei boschi, allo sfalcio dei prati, all'allevamento e ai vecchi mestieri (calzolaio, falegname, medico). Nelle vicinanze c'\u00e9 l'antica \"casa contadina\", con una presentazione multimediale della lavorazione del latte per produrre burro e formaggio in Val Trompia.\nInfrastrutture e trasporti.\nStrade.\nIl territorio del comune \u00e8 attraversato dalla SP III che collega Val Trompia e Valle Sabbia. La strada ha origine a Brozzo, dove si dirama dalla SP 345 delle Tre Valli e termina a Nozza, ove confluisce nella SP 237 del Caffaro.\nMobilit\u00e0 urbana.\nIl comune \u00e8 servito dalla linea LN031 (Gardone Val Trompia - Lodrino - Vestone) del consorzio Trasporti Brescia Nord.\nAmministrazione.\nGemellaggi.\nDal 1965 il comune \u00e8 gemellato con Lodrino, ex comune svizzero ora frazione del comune di Riviera (Cantone Ticino). Nel trentennale dell'avvenimento, estate del 1995, una delegazione svizzera fece visita a Lodrino accolta dal parroco Don Sandro Gorni e dal Sindaco Rizzini."}
{"id": "29213", "revid": "6923", "url": "https://it.wikipedia.org/wiki?curid=29213", "title": "Lonato del Garda", "text": "Lonato del Garda (\"Lonato\" fino al 2007, \"Lun\u00e0 del Garda\" o \"Lon\u00e0t del Garda\" in dialetto bresciano) \u00e8 un comune italiano di abitanti della provincia di Brescia in Lombardia, sul basso lago di Garda.\nGeografia fisica.\nIl comune di Lonato del Garda si estende su una superficie di 70,55\u00a0km\u00b2, con un'altezza sul livello del mare che va dai 65 ai 283 metri. Per un breve tratto di circa 350 metri esso si affaccia sul lago di Garda. Il nucleo dell'abitato \u00e8 composto dalla rocca e dalla basilica di San Giovanni Battista.\nIl territorio comunale \u00e8 percorso dal canale Arn\u00f2, derivato dalla Roggia Lonata.\nStoria.\nIl nome \"Lonato\" \u00e8 ritenuto da alcuni studiosi derivante da \"Lona\", termine celtico con il significato di \"laghetto\". Lo stemma di Lonato raffigura un leone rampante rivolto a sinistra, con due chiavi incrociate nella zampa anteriore destra, in alto tre gigli (concessi da Luigi XII nel 1509) in campo azzurro; lo scudo \u00e8 sormontato dalla corona civica.\nLa zona di Lonato (\"Lonadum\") faceva parte fin dall'epoca longobarda della corte del monastero di San Colombano del Priorato di Bardolino e della prioria di \"Solarolo\" (Manerba del Garda), dipendente dall'Abbazia di San Colombano di Bobbio e del grande feudo monastico di Bobbio. I monaci evangelizzarono il territorio favorendo l'espansione dei commerci, dell'agricoltura (specie la vite e l'olivo), del sistema di pesca, e della cultura, introducendo importanti innovazioni ed aprendo vie commerciali.\nSociet\u00e0.\nReligione.\nDal punto di vista religioso, la parrocchia di Lonato fa parte della diocesi di Verona. Questo perch\u00e9, la tradizione suggerisce che il Cristianesimo fu introdotto da san Zeno e da missionari provenienti dalla sua diocesi.\nGeografia antropica.\nSuddivisioni amministrative.\nIl territorio comunale \u00e8 suddiviso in dodici comitati di quartiere, alcuni dei quali racchiudono al loro interno diverse localit\u00e0:\nEconomia.\nL'economia di Lonato del Garda si basa sull'agricoltura, l'industria ferriera, l'artigianato, il terziario. Tra i prodotti locali si possono annoverare vini DOC come il Lugana, il Groppello ed il vino da dessert San Martino della Battaglia Gefide.\nLonato \u00e8 sede:\nInfrastrutture e trasporti.\nStrade.\nLonato del Garda \u00e8 attraversato dall'autostrada A4 Milano-Venezia. Nel territorio comunale non sono presenti caselli, dato che il pi\u00f9 vicino, quello di Desenzano del Garda, \u00e8 situato nel territorio del comune omonimo nei pressi del confine con Lonato.\nLa Padana Superiore attraversa il territorio in duplice forma. Come superstrada, in qualit\u00e0 di strada provinciale BS 11, passa a nord del centro abitato principale, sottopassando il colle di San Zeno grazie all'omonima galleria. Il percorso originale, divenuto strada comunale, percorre invece il centro storico. A Lonato terminano la strada provinciale 78 Calvagese - Mocasina - Lonato e la strada provinciale BS 668 Orzinuovi - Lonato. Le frazioni di Esenta e San Tomaso sono servite dalla provinciale BS 567 del Benaco; a Esenta, inoltre, termina la provinciale 25 proveniente da Cunettone di Sal\u00f2.\nFerrovie e tranvie.\nLa stazione di Lonato \u00e8 posta sulla ferrovia Milano-Venezia a meridione del centro storico.\nTra il 1911 e il 1935, Lonato venne servita anche dalla tranvia a vapore Castiglione-Desenzano, diramazione della Brescia-Mantova-Ostiglia. La stazione del paese era situata lungo via Monte Grappa poco a nord del cavalcaferrovia.\nMobilit\u00e0 urbana.\nNel sistema di trasporto pubblico su gomma della provincia di Brescia, il comune di Lonato appartiene sia al lotto nord, esercito dal consorzio Trasporti Brescia Nord, sia a quello sud, di competenza di Trasporti Brescia Sud..\nAmministrazione.\n \nDi seguito l'elenco dei sindaci eletti direttamente dai cittadini (dal 1993):\nSport.\nHa sede nel comune la societ\u00e0 di atletica Atletica Lonato, iscritta alla FIDAL.\nLa societ\u00e0 di calcio A.S.D. Virtus Feralpi Lonato ha disputato campionati dilettantistici regionali."}
{"id": "29214", "revid": "36426", "url": "https://it.wikipedia.org/wiki?curid=29214", "title": "Longhena", "text": "Longhena (\"Longhena\" in dialetto bresciano) \u00e8 un comune italiano di abitanti della provincia di Brescia in Lombardia.\nGeografia fisica.\nTerritorio.\nSi tratta del pi\u00f9 piccolo comune della provincia per estensione territoriale.\nOrigini del nome.\nL'etimologia della denominazione \"Longhena\" \u00e8 incerta, ma \u00e8 probabile che derivi dal latino \"longanea\", ovvero \"longaria\", che significa lunga striscia di terreno; l'area storica del Comune, infatti, si sviluppa proprio in questo modo, lungo l'asse nord-sud.\nSecondo Paolo Guerrini, il termine deriverebbe dalla contrazione dialettale di \"Longa-vigna\", ossia \"longa \u00e8gna\" in dialetto bresciano; esso starebbe dunque ad indicare la presenza di una forte coltivazione della vite nel territorio.\nStoria.\nLa storia del piccolo centro affonda le sue origini nell'antico castello dei Longhena, famiglia dispersa nel Seicento e sostituita dai Soncini, che ne acquisirono le propriet\u00e0. Nel 1452 Francesco Sforza con le sue truppe si accampava presso Longhena e Dello.\nNei secoli, il borgo si svilupp\u00f2 come agglomerato di cascine con relativi palazzi padronali, espandendosi soprattutto a nord del castello e lungo la via principale, fino al crocevia con la strada per Mairano. La stessa strada, oggi via XXIV Maggio, seguiva a sua volta il corso del Vaso Fiume, un canale artificiale, che al tempo era in pi\u00f9 punti scoperto e attraversabile da ponticelli. Nel Settecento fu costruita la chiesa parrocchiale.\nTerminata la seconda guerra mondiale, il borgo, dal 1928 frazione del vicino Mairano, ridivenne comune autonomo e fu costruito il moderno municipio a fianco della chiesa. Da allora, il comune ha ampliato la propria area abitata convertendo zone agricole in residenziali, estendendosi notevolmente sull'intero arco nord-est e, verso la fine del Novecento, anche a ovest. L'espansione a sud, invece, \u00e8 sempre stata limitata dalla vicinanza con il cimitero comunale e dalla cortina di cascine antiche che, seguendo in modo uniforme via XXIV Maggio e via Garibaldi, impedisce qualsiasi accesso ai campi retrostanti.\nNel 2010 \u00e8 stato emanato il nuovo piano di governo del territorio, che prevede la realizzazione di una strada di circonvallazione dell'abitato, in modo da evitare il transito di mezzi pesanti sulla via principale, mantenendo come linea generale la conservazione del territorio agricolo limitando l'espansione dell'abitato.\nSociet\u00e0.\nLingue e dialetti.\nNel territorio di Longhena, accanto all'italiano, \u00e8 parlata la lingua lombarda prevalentemente nella sua variante di dialetto bresciano.\nAspetti occupazionali.\nRisultano occupati complessivamente 171 individui, pari al 29,23% del numero complessivo di abitanti del comune.\nCultura.\nCucina.\nIl paese assieme con Pontoglio e Barbariga \u00e8 il \"paese del casoncello\" tanto che a Longhena ogni anno, verso settembre si organizza la festa in Biolcheria, dedicata al casoncello, a Pontoglio le prime settimane di gennaio sono dedicate alla sagra del Casoncello di Pontoglio De.Co. invece a Barbariga, nella terza settimana di settembre, si organizza la festa del Casoncello."}
{"id": "29215", "revid": "1534111", "url": "https://it.wikipedia.org/wiki?curid=29215", "title": "Losine", "text": "Losine (\"L\u00faden\" in dialetto camuno) \u00e8 un comune italiano di abitanti, della Val Camonica, in provincia di Brescia in Lombardia.\nGeografia fisica.\nTerritorio.\n\u00c8 situato nella Val Camonica ai piedi del monte Concarena e sulle sponde del fiume Oglio. \u00c8 attraversato dal torrente Poia.\nVi erano numerose cave di calcare ed alcune venature di marmo occhialino.\nClima.\nI dati provenienti dalla stazione meteorologica di Breno indicano, in base alla media trentennale di riferimento 1961-1990, che la temperatura media del mese pi\u00f9 freddo, gennaio, si attesta a -1,0\u00a0\u00b0C, mentre quella del mese pi\u00f9 caldo, luglio, \u00e8 di +20,5\u00a0\u00b0C.\nStoria.\nQuesta terra esisteva un castello con alcune torri di propriet\u00e0 della famiglia Griffi. Il 15 maggio 1365 il vescovo di Brescia investe iure feudi dei diritti di decima nei territori di Breno, Vione, Vezza, Sonico, Malonno, Berzo Demo, Astrio, Ossimo e Losine Giovanni e Gerardo del fu Pasino Federici di M\u00f9.\nFeudatari locali.\nFamiglie che hanno ottenuto l'infeudazione vescovile dell'abitato:\nMonumenti e luoghi d'interesse.\nArchitetture religiose.\nLe chiese di Losine sono:\nSociet\u00e0.\nTradizioni e folclore.\nGli sc\u00fct\u00fcm sono nei dialetti camuni dei soprannomi o nomiglioli, a volte personali, altre indicanti tratti caratteristici di una comunit\u00e0. Quello che contraddistingue gli abitanti di Losine \u00e8 \"M\u00e0rtor\" o \"Martor\u00e8i\" (in italiano Martora).\nAmministrazione.\nDopo i 21 anni del periodo fascista in cui il Comune di Losine era stato aggregato a Breno, nel 1949 venne proclamato un commissario prefettizio per l'amministrazione provvisoria. Nel 1951 vennero indette le elezioni per la nomina del Sindaco e del Consiglio comunale e, il 3 giugno 1951, venne eletto il primo consiglio comunale.\nDi seguito l'elenco dei sindaci eletti direttamente dai cittadini (dal 1997):"}
{"id": "29216", "revid": "1564499", "url": "https://it.wikipedia.org/wiki?curid=29216", "title": "Arce (Italia)", "text": "Arce (\"Arc\u00eb\" in dialetto laziale meridionale) \u00e8 un comune italiano di abitanti della provincia di Frosinone nel Lazio.\nVi ha sede la Comunit\u00e0 montana Valle del Liri.\nGeografia fisica.\nTerritorio.\nArce \u00e8 un centro agricolo delle colline orientali della media Valle del Liri (bassa Valle Latina). Il territorio \u00e8 prevalentemente collinare ed \u00e8 attraversato dai fiumi Liri e Sacco.\nIl centro storico \u00e8 adagiato sulle pendici sud-occidentali del monte di Rocca d'Arce. Dal secondo dopoguerra l'abitato si \u00e8 spostato verso valle; le nuove abitazioni sono state costruite lungo la strada statale 6 Via Casilina.\nClima.\nIl clima di Arce \u00e8 tipicamente semi-continentale, a causa della distanza dal mare e della posizione collinare. Le giornate estive, sono calde e afose soprattutto nelle ore centrali della giornata, anche se, in questo periodo dell'anno \u00e8 facile assistere a fenomeni temporaleschi, spesso di breve durata, dovuti allo sviluppo verticale termocomvettivo delle nubi che si originano dai monti e si estendono verso la costa.\nGli inverni sono freddi, con le temperature che si aggirano tra lo 0 e i 10 gradi centigradi e che la notte possono scendere anche di diversi gradi sotto lo zero causando cos\u00ec frequenti gelate. Le nevicate non sono molto frequenti durante la stagione invernale, con un accumulo annuo di neve che si aggira tra i 2 e i 5 centimetri, ma in alcuni casi queste ultime possono essere di forte intensit\u00e0, come avvenne, ad esempio, nel febbraio 2012, quando si accumularono al suolo circa 60 centimetri di neve.\nLe piogge invece sono particolarmente abbondanti nei mesi autunnali ed invernali, con un accumulo che si stima intorno 1300mm annui, con il picco nel mese di novembre.\nStoria.\nIl nome di Arce deriverebbe o dalla funzione di \"arx\", ovvero fortezza, a cui fu adibita in varie epoche, o da \"Arcanum\", il monte su cui \u00e8 adagiato il paese. La prima volta che si trova il nome di Arce in un documento \u00e8 nella \"Cosmographia\" dell'Anonimo ravennate databile al VII secolo d.C.\nNel 702, Arce venne sottratta all'imperatore d'Oriente dal duca longobardo di Benevento Gisulfo I, divenendo quindi possesso del Ducato di Benevento. Nell'846 e nell'877 Arce fu presa e saccheggiata dai Saraceni. Nel 937 venne presa dagli Ungari. Sul finire del X secolo Arce fu donata dal principe longobardo di Capua ai monaci cassinesi che la tennero fino al 1058, anno in cui se ne impadron\u00ec il normanno Riccardo, conte di Aversa. Nel 1191 Arce venne presa da Enrico VI imperatore di Germania. Nel 1230, rientrato dalla Terra santa, Federico II riprese Arce. Nel 1265 Arce, invano difesa dalle truppe di Manfredi, venne presa da Carlo I d'Angi\u00f2. Sotto gli Angi\u00f2, Arce venne concessa in feudo prima alla famiglia dei Cantelmo, poi a quella dei Della Rovere. La famiglia Della Rovere tenne in feudo Arce sino al 1579, anno in cui venne acquistato da Giacomo Boncompagni (ducato di Arce e ducato di Sora). Nel 1796 termin\u00f2 il dominio dei Boncompagni ed il paese fu aggregato al Regno di Napoli. Il confine con lo Stato Pontificio era delimitato da 14 cippi confinari.\nArce fu protagonista del passaggio delle truppe francesi, che fuggivano dopo la caduta della Repubblica Partenopea. Nel maggio 1849 il paese fu toccato dal Risorgimento con la presenza del generale Giuseppe Garibaldi e dei garibaldini, in ricordo della quale fu posta una lapide sulla facciata del palazzo comunale:\nIl Generale pronunci\u00f2 un \"Obbedisco\" ad un invito di Mazzini a sospendere le operazioni nel Regno. Un precedente per l'obbedisco del 1866 a Bezzecca.\nNel 1856 fu aperta la strada Civita Farnese che ancora nel ventunesimo secolo collega Arce con Itri. Il 4 dicembre 1884 fu inaugurata la tratta ferroviaria Roccasecca-Arce, che successivamente fu prolungata fino ad Avezzano. Il paese nel 1927, con lo smembramento della provincia di Caserta, di cui faceva parte, entr\u00f2 a far parte della provincia di Frosinone. Il 29 maggio 1944 giunsero ad Arce le truppe alleate provenienti da Cassino, le quali posero fine all'occupazione militare tedesca con la battaglia di Monte Grande e Monte Piccolo.\nSimboli.\nLo stemma e il gonfalone sono stati concessi con l'apposito Decreto del Presidente della Repubblica datato all'11 settembre 1996.\nMonumenti e luoghi d'interesse.\nArchitetture religiose.\nChiesa Santi Apostoli Pietro e Paolo.\nLa chiesa parrocchiale di Arce, Arcipretale e Collegiata, \u00e8 dedicata ai Santi Apostoli Pietro e Paolo e si erge maestosa in piazza Umberto I.\nCostruita tra il 1702 e il 1744, la chiesa era originariamente dedicata solo a san Pietro. Fu consacrata il 17 dicembre 1744 dal vescovo diocesano S.E. Mons. Antonio Spadea e fu dedicata anche a san Paolo.\nLa parrocchia \u00e8 una costruzione barocca, ricca di stucchi, tra cui spiccano per grandezza \"La consegna delle chiavi\" e \"Sulla via di Damasco\". All'esterno presenta un'armonica facciata fiancheggiata da due campanili, il primo, quello con l'orologio, costruito nel 1819, il secondo, con la meridiana, completato nel 1955. La struttura architettonica \u00e8 a croce greca, dominata da un'ampia cupola ottagonale alta 24 metri.\nNella chiesa sono conservate le reliquie di sant'Eleuterio, le quali sono poste in un'urna sotto l'altare omonimo.\nChiesa di santa Maria.\nLa chiesa di santa Maria \u00e8 situata nella parte alta del centro storico, alla fine di via Manfredi. La chiesa, attestata gi\u00e0 nel 1325, presenta un impianto rettangolare diviso in due navate con copertura a capriate lignee. Al suo interno, oltre ad un pregiato crocifisso, in una nicchia sopra l'altare maggiore, \u00e8 conservata una pregevole statua della Madonna Addolorata. La statua \u00e8 stata incoronata con un diadema nel 1930.\nChiesa di sant'Agostino.\nLa chiesa medievale di sant'Antonio e sant'Agostino, situata sul confine tra Arce e Rocca D'Arce, \u00e8 stata pi\u00f9 volte ripresa nel corso dei secoli pur conservando il portale del '200. Nella chiesa furono sepolti due personaggi del XV e XVI secolo: Isidoro Vasquez, cavaliere di Alfonso I di Aragona e governatore di Arce, e Bartolomeo y Alarcon, il quale aveva avuto da Carlo V d'Asburgo il governo dei ducati di Arce e Sora. La chiesa \u00e8 in stile pre-romanico e presenta all'interno una copertura a capriate.\nChiesa - Santuario di Sant'Eleuterio.\nLa chiesa, esistente gi\u00e0 nel 1564, \u00e8 stata ultimata nel 1582 ma ha preso l'aspetto attuale in seguito ai restauri del 1921 e del 1982. Situata sulla strada Valle del Liri, \u00e8 stata costruita sul luogo di sepoltura del santo patrono Eleuterio. La chiesa, a tre navate, ha una copertura a capriate e nell'abside vi sono affreschi databili al XV secolo.\nArchitetture militari.\nTorre del Pedaggio o Saracena.\nSituata in localit\u00e0 sant'Eleuterio, la torre del Pedaggio o Saracena ha costituito per secoli un presidio militare posto a controllo del traffico sul fiume Liri. La torre \u00e8 a pianta quadrangolare e su una sua facciata, in una cornice rettangolare, sono scolpiti tre stemmi sovrapposti, di cui il primo in alto \u00e8 attribuibile alla Casa dei D'Angi\u00f2, che regn\u00f2 nel Regno di Napoli dal 1266 al 1441.\nSiti archeologici.\nArea archeologica di Fregellae.\nSu un pianoro nei pressi della frazione di Isoletta nel 1978 una campagna di scavi ha riportato alla luce, dopo studi approfonditi, le vestigia dell'antica colonia romana di Fregellae. La citt\u00e0, fondata dai Romani nel 328 a.C., fu distrutta nel 125 a.C. per ordine del senato romano. Gli scavi hanno riportato alla luce numerose domus, alcune di queste musealizzate, e le Terme pubbliche della citt\u00e0 situate in un quartiere aristocratico nei pressi del Foro.\nSociet\u00e0.\nReligione.\nLa popolazione professa per la maggior parte la religione cattolica nell'ambito della diocesi di Sora-Cassino-Aquino-Pontecorvo\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero di addetti delle imprese locali attive (valori medi annui).\nNel 2015 le 357 imprese operanti nel territorio comunale, che rappresentavano l'1,06% del totale provinciale (33.605 imprese attive), hanno occupato 748 addetti, lo 0,7% del dato provinciale; in media, ogni impresa nel 2015 ha occupato poco pi\u00f9 di due addetti (2,1).\nAgricoltura.\nI principali prodotti agricoli sono cereali, frutta, olive e foraggi. Una cartiera e varie aziende artigiane nei settori meccanico, alimentare, del legno e del ferro danno lavoro in zona.\nInfrastrutture e trasporti.\nArce \u00e8 interessato dalla Strada statale 6 Via Casilina e dalla strada statale 82 della Valle del Liri\nIl comune \u00e8 servito dalla stazione di Arce posta sulla ferrovia Avezzano-Roccasecca e dalla stazione di Isoletta-San Giovanni Incarico, posta sulla ferrovia Roma-Cassino-Napoli\nI trasporti interurbani vengono svolti con autoservizi di linea gestiti da COTRAL.\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Frosinone, Arce pass\u00f2 dalla provincia di Caserta a quella di Frosinone.\nSport.\nTennis.\nSono presenti due circoli affiliati alla Federazione Italiana Tennis: \"ASD TC Fontanelle Arce Dilettantistico \" e \"Sporting Health Club S.S.Dilettantistica arl\"."}
{"id": "29217", "revid": "1718925", "url": "https://it.wikipedia.org/wiki?curid=29217", "title": "Arnara", "text": "Arnara \u00e8 un comune italiano di abitanti della provincia di Frosinone nel Lazio.\nGeografia fisica.\nTerritorio.\nArnara sorge a , sui bassi rilievi collinari della Valle del Sacco, ultime propaggini degli Ernici. Nel territorio comunale scorre il Fosso d'Arnara, un piccolo fiume affluente da sinistra del fiume Sacco, e il pi\u00f9 meridionale Fosso Meringo, anch'esso piccolo affluente di sinistra del Sacco.\nStoria.\n\"Arnara fu un feudo dei conti de Ceccano, ma nel 1121 il Papa Callisto II attacc\u00f2 la citt\u00e0, per punire i conti per il favoritismo che facevano all'imperatore. Nel XV secolo il feudo fu un possesso della famiglia Colonna, fino a quando furono soppressi tutti i sistemi feudali in Italia\".\nPoich\u00e9 sorge su una collina tufacea, l'etimologia del nome di Arnara viene fatto risalire al sostantivo harena, con cui si identificava la sabbia. Il termine le derivava dalle cave di tufo su cui sorse il primitivo agglomerato di case. Secondo alcuni studi il nome deriverebbe dal longobardo Arnhari, latinizzato in Arnarius, da cui Arnara. Secondo altri, il nome proviene dalla pianta di Ontano, dal Latino \"Alnus\", ma pi\u00f9 probabilmente potrebbe derivare dalla parola \"Arnaro\" che significa \"luogo chiuso\" come ad esempio; una grotta o una cava di terra.\n\u00c8 difficile datare l'originario nucleo della citt\u00e0, ma secondo alcuni studiosi, sulla base di quanto affermava Svetonio, sembra che debba essere fatto risalire alla tarda et\u00e0 repubblicana, quando Cesare distribu\u00ec le terre dell'attuale Arnara, tra il suoi veterani. In realt\u00e0 il territorio arnarese \u00e8 stato interessato da vari ritrovamenti archeologici attribuiti alla presenza di piccole comunit\u00e0 in periodo romano e dalla frequentazione della zona per la vicinanza della Via Casilina (l'antica via Latina). Nella contrada Colle Romano sembra, infatti, da dover identificare una stazione di posta per il cambio dei cavalli.\nIl vero e proprio nucleo urbano sembra risalire all'arrivo dei Longobardi nella zona, verso la met\u00e0 dell'VIII secolo, ma secondo alcuni studiosi la presenza di un insediamento nella zona dovrebbe essere messa in collegamento con lo sfruttamento delle cave di tufo per la costruzione delle mura di Ceccano per opera di Papa Silverio nel 536. \u00c8 probabile che la prima fortificazione dell'insediamento debba essere attribuita al 756 con la costruzione della Torre.\nDifficilmente si pu\u00f2 accettare l'ipotesi che la costruzione del castello debba risalire al 600 per opera di Petronio Ceccano, Conte di Campagna, il quale impose il proprio gentilizio all'antica Fabrateria. Bench\u00e9 il Castello debba avere un'origine pi\u00f9 antica, forse proprio longobarda, le prime notizie relative al Borgo di Arnara risalgono al 1121. Nella Cronaca di Fossanova si racconta, infatti, che questo feudo, che rientrava nella contea di Ceccano, fu assediato dalle truppe di Papa Callisto II e dei Normanni.\nLa Cronaca di Fossanova ricorda per il 1143 la caduta del Mastio, attribuibile o alla contesa tra il re Ruggero II d'Altavilla ed il Papa Innocenzo II, oppure ad un terremoto. Alla morte del papa, Ruggero II conquist\u00f2 Ceprano ed invase la Campagna facilmente. Nel 1165 il castello sub\u00ec un nuovo e duro attacco da parte delle truppe normanne, le quali avevano invaso la citt\u00e0 Ceccano. La resistenza di Arnara costrinse gli alleati del papa a ritirarsi e, l'anno seguente, forn\u00ec ai ceccanesi l'occasione di contrattaccare.\nPer il 1167 la Cronaca di Fossanova registra un nuovo incendio della citt\u00e0 di Arnara ma non ne spiega il motivo.\nArnara ricompare in alcuni documenti del primo ventennio del Duecento, conservati nell'archivio Colonna: nel testamento del Conte Giovanni, datato al 5 aprile del 1224, la citt\u00e0 risulta essere tra i lasciti al figlio primogenito Landolfo, assieme ad altri feudi, tra cui Ceccano, Patrica, Santo Stefano e Pisterzo. Dagli archivi del Vaticano risulta che Landolfo si spos\u00f2 con una certa Maccalona da cui ebbe dei figli. Nel testamento del 1264 egli dispose che la consorte disponesse a suo piacimento dei beni che le lasciava, trasmettendoli a quello dei figli che meglio le piacer\u00e0 (secundum quod ipsa voluerit). Morendo, Maccalona lasci\u00f2 alcuni beni, tra cui Arnara, ad uno dei suoi figli Annibaldo, capostipite di quel ramo dei conti di Ceccano che assunse in seguito il nome di Annibaleschi.\nIn realt\u00e0, secondo Gregorovius, le propriet\u00e0 di Landolfo furono lasciate ai figli Giovanni, fino al 1286, e poi ad Annibaldo fino al 1291. Il figlio di quest'ultimo, Giovanni, congiur\u00f2 contro Papa Bonifacio VIII con l'appoggio dei Colonna.\nAntonio da Ceccano, sotto il pontificato di Papa Eugenio IV (1431-1437), fu l'ultimo proprietario appartenente a questa famiglia. Dai documenti il castello gi\u00e0 dal 1466 rientr\u00f2 tra le propriet\u00e0 dei Colonna, i quali ne saranno i proprietari fino agli inizi del XX secolo. Durante la seconda guerra mondiale il paese fu gravemente distrutto dalla violenza bellica.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2013 la popolazione straniera residente era di 48 persone.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero di addetti delle imprese locali attive (valori medi annui).\nNel 2015 le 95 imprese operanti nel territorio comunale, che rappresentavano lo 0,28% del totale provinciale (33.605 imprese attive), hanno occupato 191 addetti, lo 0,18% del dato provinciale; in media, ogni impresa nel 2015 ha occupato poco pi\u00f9 di due addetti (2,01).\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Frosinone, Arnara pass\u00f2 dalla provincia di Roma a quella di Frosinone.\nSport.\nCalcio.\nLa principale squadra di calcio della citt\u00e0 \u00e8 l\"U.S. Arnara\" che milita nel girone L laziale di 1\u00aa Categoria."}
{"id": "29218", "revid": "1534111", "url": "https://it.wikipedia.org/wiki?curid=29218", "title": "Lozio", "text": "Lozio (\"L\u00f3s\" in dialetto camuno) \u00e8 un comune italiano di abitanti, della Val Camonica, provincia di Brescia in Lombardia.\nSi tratta di un comune sparso: non esiste una frazione definibile \"capoluogo\" e la sede comunale si trova a \"Laveno\".\n\u00c8 raggiungibile attraverso la strada provinciale 92 che sale da Malegno.\nIl territorio di Lozio confina con diversi comuni: a est quello di Cerveno, a nord Schilpario, ad ovest Ossimo, ed a sud Ossimo e Malegno.\nGeografia fisica.\nTerritorio.\nIl comune di Lozio occupa l'intera Val di Lozio. Laveno, Sucinva, Sommaprada sono posti nella parte terminale della vallata, mentre Villa \u00e8 posizionata in testa alla conca.\nStoria.\n\u00c8 accertato che \"Vicus Lotii\" ebbe origine romana, in quanto sono state ritrovate monete in bronzo e rame con l'effigie di Tiberio e Costantino in zona. Inoltre la stessa toponomastica del posto contiene radici latine (Villa, Sunciva - sub civis, Sonvico - summus vicus..).\nNel 1156 si riporta di una rissa tra gli abitanti di Lozio e Borno che, recandosi in processione a Cividate Camuno, si scontrarono all'altezza di Malegno.\nIl paese di Lozio possedeva un forno fusorio dove fondeva il ferro proveniente dalla Val di Scalve.\nTra il 1371 ed il 1428, Bernab\u00f2 Visconti, concede a Lozio di far parte della comunit\u00e0 di Val di Scalve, e solo di seguito entrer\u00e0 nella Comunit\u00e0 di Valle Camonica.\nTra il 1411 ed il 1428 sono i Federici i possessori del feudo, a seguito dell'eccidio di Lozio a spese dei Nobili.\nA partire dal 1500 inizia la decadenza della famiglia Nobili che vende grandi quantit\u00e0 dei propri latifondi alle comunit\u00e0 di Scalve, Ossimo e Lozio.\nNel XVI secolo esisteva una vicinia per ogni frazione, pi\u00f9 una vicinia generale che si effettuava presso il \"dos dei Consei\" (dosso dei consigli). Tra i documenti dei registri della Vicinia si trova che vi sono numerose differenze linguistiche tra i dialetti camuni parlati nelle quattro frazioni di Lozio.\nFino al 1754 i Nobili mantennero il diritto di caccia nel territorio del Lozio. Una vertenza con la vicinia fece perdere in quest'anno il loro diritto.\nNel 1944-1945 agiva la squadra partigiana agli ordini di Giacomo Cappellini.\nFeudatari locali.\nFamiglie che hanno ottenuto l'infeudazione vescovile dell'abitato:\nMonumenti e luoghi d'interesse.\nArchitetture religiose.\nLe chiese del territorio di Lozio sono:\nSociet\u00e0.\nTradizioni e folclore.\nGli sc\u00fct\u00fcm sono nei dialetti camuni dei soprannomi o nomiglioli, a volte personali, altre indicanti tratti caratteristici di una comunit\u00e0. Quello che contraddistingue gli abitanti di\nVi era usanza un tempo, durante il carnevale di recitare nelle stalle \"drammi\" chiamate \"giostre\".\nEsistono nel folklore della Val Camonica alcuni proverbi in dialetto camuno riguardanti Lozio:\nGeografia antropica.\nUrbanistica.\nSebbene il paese di \"Lozio\" non esista, il comune \u00e8 formato da quattro frazioni presenti nella Val di Lozio: Laveno, Sucinva, Sommaprada e Villa. Quest'ultima \u00e8 la pi\u00f9 densamente abitata, ed ivi si trova il famoso Castello."}
{"id": "29220", "revid": "466539", "url": "https://it.wikipedia.org/wiki?curid=29220", "title": "Maclodio", "text": "Maclodio (\"Maclo\" o \"Maclode\" in dialetto bresciano) \u00e8 un comune italiano di abitanti della provincia di Brescia in Lombardia.\nStoria.\nIl 12 ottobre 1427, sul territorio comunale, si svolse l'omonima battaglia tra la Repubblica di Venezia ed il Ducato di Milano, citata anche da Manzoni ne \"Il Conte di Carmagnola\". La battaglia sanc\u00ec il predominio dei veneti sul territorio attorno a Brescia.\nInfrastrutture e trasporti.\nFra il 1928 ed il 1950, Maclodio era servita da una stazione posta lungo la tranvia Brescia-Soncino."}
{"id": "29221", "revid": "88740", "url": "https://it.wikipedia.org/wiki?curid=29221", "title": "Magasa", "text": "Magasa (\"M\u00e0gasa\" in dialetto bresciano) \u00e8 un comune italiano di abitanti della provincia di Brescia in Lombardia. \u00c8 situato a nord-est del capoluogo, al confine con il Trentino cui \u00e8 storicamente legato. \u00c8 il comune della provincia di Brescia meno popolato. Vanta anche il primato di comune con l'et\u00e0 media pi\u00f9 alta della provincia (58 anni), quinto in Lombardia e 45\u00ba nazionalmente.\nGeografia fisica.\nIl territorio comunale \u00e8 situato a circa 1000 m s.l.m. nella Val Vestino, sita tra il lago di Garda e quello di Idro.\nDista 26\u00a0chilometri da Gargnano, 30\u00a0chilometri da Idro e circa 72\u00a0chilometri dalla citt\u00e0 di Brescia ed \u00e8 raggiungibile grazie alla strada provinciale 9, che sale da Gargnano, o alla 58, proveniente da Idro.\nFa parte, insieme ad altri otto comuni, della Comunit\u00e0 Montana Parco Regionale Alto Garda Bresciano che ha la sede a Gargnano.\nMagasa appartiene alla diocesi di Brescia dal 6 agosto 1964 quando, tramite bolla apostolica, venne disposta la modifica dei confini dell'arcidiocesi di Trento e delle diocesi di Bressanone, Belluno, Brescia e Vicenza.\nFrazioni\nOrigine del nome.\nL'origine del toponimo \u00e8 incerta e deriverebbe, secondo alcuni, dal termine celtico \"mago\" che significa \"mercato\" o \"campo\", indicando cos\u00ec un villaggio circondato da campi mentre per altri dall'unione di \"\"mag\" e \"Gaza\", l'antico nome del monte Tombea o chi la fa dipendere da un elemento antroponimico se si accosta al gentilizio barbarico \"Magazzo\", nella dizione locale \"M\u00e0gas\", quindi a significare il nome dell'antico proprietario del luogo ossia \"\"territorio di Magazzo\".\nAnche secondo la linguista Carla Marcato alla base del nome potrebbero esserci il gallico \"mago\"\" pi\u00f9 il suffisso collettivo \"eto\" da cui et-io, oppure il tema \"mageto\" che significa \"potente\", da \"mag\" che significa \"grande\", e il nome personale derivato da Magetiu e Mogetius, e meno verosimilmente da \"\"magu\"-\"mago\"\" che significa \"servente, garzone\" da cui il nome o nomi personali Magus, Magusius e Magutus. Sempre per la Marcato si pu\u00f2 pure prendere in considerazione una formazione in -atia o in -asia dalla radice \"mac\" che significa \"nutrire\". Anche per Andrea Gnaga nel suo \"Vocabolario topografico-toponomastico della provincia di Brescia\", edito nel 1939, dal gallico \"\"mago\"\" deriverebbe, come per Magasa, la Val Magon a Moena, Col Magon nella Val di Pejo e la localit\u00e0 Magon sita a nord est di Lumezzane Pieve.\nUltima ipotesi \u00e8 riferita al termine gallico \"maegi\" che indica i terrapieni con muretti sui quali venivano costruite le baite che Giulio Cesare nel suo De bello gallico trascrisse in \"magus\" o da \"maegh\", toponimo sempre gallico, che significa villaggio campestre con molti ciottoli o terrapieno recintato per le capanne e il bestiame o, infine, dal termine \"maag\" che individuava un covolo.\nIl toponimo di Magasa \u00e8 accertato per la prima volta in due documenti del 1356; nel primo, il 23 luglio, quando un certo Bonato di \"Magasa\" presenzia in Castel Romano a Pieve di Bono come testimone in una sentenza del nobile Pietrozoto Lodron, figlio del defunto Albrigino di Lodrone, per una lite sorta tra la comunit\u00e0 di Roncone, Fontanedo, Lardaro e di Bondo-Breguzzo per i diritti di passaggio con il bestiame e nei pascoli di montagna, di Magiassone, nel secondo, il 5 settembre, quando, a Storo, Pietro fu Bacchino da Moerna, a nome delle comunit\u00e0 di Val Vestino, Bollone e \"Magasa\" si accorda con Giovanni fu \"Gualengo\" e Frugerio fu \"Casdole\", in qualit\u00e0 di consoli della comunit\u00e0 di Storo, e con altri uomini della suddetta comunit\u00e0, in merito ai diritti di pascolo sulla cima del monte Tombea. Anticamente l'abitato era diviso in tre rioni: Ir, Ar e Casar. Nel 1913 il glottologo Carlo Battisti riport\u00f2 nella sua ricerca sul dialetto della Val Vestino che gli abitanti del luogo venivano soprannominati: \"Tromb\u00f9\", tromboni.\nStoria.\nIl territorio fu frequentato in epoca romana e longobarda. A partire dal XII secolo e fino al 1805, con l'abolizione del feudalesimo, insieme alla piccola frazione di Cadria, fu in possesso dei conti Lodron, che avevano signoria sulla valle del Chiese ed erano soggetti al principe vescovo di Trento.\nSituata al confine con la Repubblica di Venezia nel 1513 venne saccheggiata da mercenari al servizio della Serenissima al comando di Scipione Ugoni. Nel 1526 vi transitarono i lanzichenecchi del condottiero Georg von Frundsberg, diretto a Roma con un'armata di circa 14.000 uomini. Vi transit\u00f2 con i propri soldati anche il duca Enrico V di Brunswick-L\u00fcneburg nel 1528.\nNel 1589 i conti Lodron confermarono gli statuti comunali (\"carte da regola\") della comunit\u00e0 di Magasa. Nel febbraio del 1799 il Magistrato Consolare di Trento incaric\u00f2 il capitano Giuseppe de Betta di portarsi con una compagnia di 120 bersaglieri tirolesi a Magasa e Cadria a presidio dei confini meridionale del Principato vescovile di Trento minacciati dall'invasione napoleonica.\nNel luglio 1866 vi si accamparono i garibaldini del 2\u00ba Reggimento Volontari Italiani nel corso della terza guerra di indipendenza, comandato dal tenente colonnello Pietro Spinazzi. Il Reggimento partecip\u00f2 successivamente all'assedio del Forte d'Ampola e alla battaglia di Pieve di Ledro.\nDopo la guerra fece parte dei comuni restati con l'Impero austro-ungarico per libera scelta. Nel 1910 fu visitata dall'arciduca Eugenio d'Austria. Nel periodo tra il 1870 e il 1925 sub\u00ec il fenomeno dell'emigrazione soprattutto verso gli Stati Uniti d'America, con circa 200 partenze.\nAl termine della prima guerra mondiale, nel 1918, Magasa fu aggregata al Regno d'Italia. Durante il regime fascista da comune autonomo venne aggregato nel 1928 al comune di Valvestino, il quale pass\u00f2 nel 1934 dalla provincia di Trento, alla quale Magasa era fino ad allora appartenuta, alla provincia di Brescia, in Lombardia.\nNel secondo dopoguerra con la caduta del fascismo riconquist\u00f2 la propria autonomia comunale che fu sancita nel 1947.\nAntichi valvestinesi nei documenti: testimoni o emigranti.\nL'emigrazione valvestinese nei territori del Principato vescovile di Trento \u00e8 documentata in atti notarili, gi\u00e0 a partire dal XIII secolo, ove i valligiani compaiono come testimoni in compravendite, nelle successioni ereditarie o nelle deliberazioni delle comunit\u00e0 che li ospitavano. Il nome del primo valligiano \u00e8 attestato in una pergamena del 1202, quando, luned\u00ec 18 novembre, ad Arco di Trento, in un terreno di propriet\u00e0 dei sacerdoti della Pieve di Santa Maria, un certo diacono La\u00e7ari \"de Vestino\" presenzia come testimone alla vendita di \"un fitto annuo di due gallette di frumento corrisposto da Otebono figlio di Marsilio arciere\" e l'arciprete della stessa pieve e il presbitero Isacco. Sempre ad Arco, il 21 novembre del 1257, un altro valvestinese, \"Odorici de Valvestino\" testimonia alla stesura delle ultime volont\u00e0 di Zavata, figlio del fu Antonio da Caneve. Una compravendita del 17 aprile 1277 avvenuta a Civezzano, nei pressi di Trento, rivela anche in quel luogo una presenza di emigranti di Valle, difatti una certa \"domina Bonafemina\", moglie del defunto notaio Martino \"de Vestino\", compr\u00f2 per 4 lire veronesi un casale agricolo sito a Vallorchia.\nNella cittadina di Riva del Garda si stabil\u00ec una piccola ma operosa comunit\u00e0 di emigrati. Il 23 febbraio 1371, sotto il porticato del Comune, \"Tonolo condam Iohannis de Vestino\" riunito in pubblico consiglio con altri cittadini di Riva, su mandato del podest\u00e0 Giovanni di Calavena per conto di Cansignorio della Scala, vicario imperiale di Verona, Vicenza e della stessa Riva, partecipa all'elezione dei procuratori della comunit\u00e0. Altro caso \u00e8 quello di \"Antonii sartoris de Vestino condam Melchiorii\" che il 12 febbraio 1417 \u00e8 convocato per l'elezione dei procuratori della comunit\u00e0 rivana nella vertenza con gli uomini di Tenno che si oppongono al pagamento delle collette dei beni posseduti nel loro territorio. Tra il 1400 e il 1500 una forte emigrazione di mano d'opera costituita da mastri muratori, falegnami e lapicidi proveniente dai laghi lombardi interess\u00f2 Verona e la sua provincia e in special modo la Valpolicella; una parte di questi emigranti era originaria della Val Vestino ed alcuni operarono nell'edificazione di casa Capetti a Prognol di Marano di Valpolicella.\nA Venezia compare un certo Antonio di Domenico, pittore a tra il 1590 e il 1615. Attestato tra i pittori della Fraglia di Venezia, impar\u00f2 i primi rudimenti dell'arte pittorica dal padre Domenico detto \"Magasa\" con il quale si trasfer\u00ec dapprima nella Riviera di Sal\u00f2 e successivamente nella citt\u00e0 lagunare. Poche le notizie biografiche, sconosciuta la produzione artistica anche se \u00e8 lecito supporre che abbia partecipato ai vari cantieri decorativi dell'edilizia civile di Venezia. Sconosciuto pure \u00e8 il cognome anche se nei documenti del tempo viene indicato come \"figlio di Domenico Magasa\" onde evidenziare l'origine di provenienza della famiglia, mentre \u00e8 ancora oggi visibile la presunta abitazione della famiglia dell'artista, sita in via di Sopra, soprannominata \"Casa dei pittori\".\nNella Valle del Chiese, a Storo, altri valvestinesi compaiono come testimoni in tre occasioni: il 5 settembre 1356 quando, Pietro fu Bacchino da Moerna, a nome delle comunit\u00e0 di Val Vestino, Bollone e Magasa si accorda con Giovanni fu \"Gualengo\" e Frugerio fu \"Casdole\", in qualit\u00e0 di consoli della comunit\u00e0 di Storo, e con altri uomini della suddetta comunit\u00e0, in merito ai diritti di pascolo sulla cima del monte Tombea; il 3 aprile 1486 Giovanni di Pietro da Moerna e i fratelli Antonio e Zeno Zeni di Magasa sono presenti sulla pubblica piazza quando gli storesi riuniti in pubblica regola costituiscono i loro procuratori pressi il principe vescovo di Trento in relazione a delle decime su terreni incolti; l'8 dicembre del 1491 Antonio di PietroBono e Pietro Porta, ambedue di Moerna, presenziano all'elezione dei procuratori sempre di quella comunit\u00e0 presso il vescovo trentino Uldarico Frundsberg in seguito all'assassinio del capellano Giacomo. Nel piccolo villaggio di Agrone di Pieve di Bono troviamo invece nel giugno del 1536 un certo Cristoforo da Turano che presenzia ad una compravendita tra un privato e il Comune mentre, il 25 marzo del 1591, Domenico Zuaboni di Armo funge da testimone alla \"regola\" di quella comunit\u00e0 che elabora cinque nuovi regolamenti in materia di pascolo e di uso delle acque in diverse localit\u00e0 periferiche. Nel villaggio di Praso apprendiamo da un atto notarile del 30 maggio 1663 che Caterina Maia, sorella del defunto curato don Giovanni, cedette al beneficiato don Pietro Ferrari da Poia diversi beni appartenuti in passato ad una donna originaria di Magasa o moglie di un emigrante Magasino, tra cui la met\u00e0 di un terreno ortivo in localit\u00e0 detta al \"Orto della Magasa\" e una \"Casa della Magasa che era di Vivaldo\".\nUn'emigrazione stagionale come carbonai in Val di Fiemme \u00e8 attestata invece il 29 maggio 1522 quando a Cavalese Bartolomeo Delvai, \"scario\", concede in locazione per un anno a Giovanni Zeni di Val Vestino il taglio del legname nei boschi di Scaleso, mentre a Tremosine nel microtoponimo di Ai\u00e0l del Magas\u00ec (spiazzo del Magasino, ossia di Magasa), luogo preposto alla produzione del carbone; nel 1569 a Mestriago in Val di Sole con Valdino fu Giovanni de Vianellis di Magasa. Il 28 dicembre 1557, a Trento, il maestro Bernardo fu Giovanni \"Tornari\" di Magasa stipula con il \"dominus\" Giovanni Maria fu Antonio Consolati il contratto d'affitto perpetuo di una porzione di casa sita nella Contrada del Macello Grande al costo di una libbra di pepe e 9 carantani annui.\nTra il 1590 e il 1592, a Creto di Pieve di Bono-Prezzo, alla fiera di Santa Giustina di bestiame e prodotti caseari, la pi\u00f9 grande delle Giudicarie, \"forestieri\" della Val Vestino operano sul mercato secondo quanto riportato dal registro del dazio vescovile. Infine nel 1678, da Magasa, una certa famiglia Andreis emigra nel villaggio di Mignone di Costa di Gargnano; i suoi componenti erano soprannominati Magas\u00ec e Tadena. Nei secoli successivi i 140 discendenti Andreis risulteranno quasi tutti emigrati a Desenzano, Lumezzane, Tignale, Botticino, Milano e nella Svizzera.\n1405, il compromesso arbitrale fra la comunit\u00e0 di Storo e quelle di Magasa, Armo, Persone, Moerna e Turano nella Val Vestino causa la lite per i rispettivi confini del monte Tombea.\nNel XV secolo \u00e8 documentata per la prima volta le lite scaturita fra le comunit\u00e0 di Val Vestino, esclusa quella di Bollone, con quella di Storo per lo sfruttamento, possesso e utilizzo dei pascoli d'alpeggio di malga Tombea. Il documento consistente in una pergamena, scritta in latino, conservata presso l'archivio storico del comune di Storo, fu copiato, tradotto e pubblicato dal ricercatore Franco Bianchini nel 2009 e riportato nelle sue parti essenziali da Michele Bella nel 2020. Al centro della discordia vi era la delimitazione del \"confine\" montano riconducibile con molta probabilit\u00e0 alla zona della conca pascoliva con la sua preziosa pozza d'abbeverata compresa tra il Dosso delle Saette e Cima Tombea, detta la Piana degli Stor, e pi\u00f9 a ovest la prateria verso la Valle delle Fontane e la Bocca di Cablone. In quei tempi, a quanto sembra, non era stato mai definito legalmente a chi appartenesse quel territorio, nessun cippo era stato collocato e la conoscenza dei luoghi era basata sull'usanza e le tradizione orale dei contadini sedimentatasi nel tempo. Le praterie delle comunit\u00e0 valvestinesi erano a quel tempo assai ridotte e le sole malghe Corva, Alvezza, Bait, Selvabella e Piombino non erano sufficienti a soddisfare i bisogni degli allevatori e queste \"erbe\" d'alta quota erano fondamentali per la sopravvivenza delle comunit\u00e0 rurali locali che necessitavano di ulteriori pascoli ove condurre in estate, dai primi di luglio a circa il 10 agosto, le proprie mandrie. Non si conoscono le cifre esatte dei capi di bestiame di quel secolo, ma una stima del 1946 rende noto che i malghesi potevano disporre per la sola monticazione del monte di circa 180 capi di mucche da latte e manze, terminato il periodo della malga il prativo veniva occupato dal bestiame minuto, capre e pecore, presente nell'alpeggio della Valle di Campei. \nLa controversia inizi\u00f2 venerd\u00ec 21 agosto del 1405 nella contrada Villa di Condino sulla piazza Pagne \"nei pressi della casa comunale presenti il maestro fabbro Glisente del fu maestro fabbro Guglielmo, Giovanni detto Mondinello figlio del fu Mondino, Antonio figlio di Giovanni detto Mazzucchino del fu Picino, tutti costoro della contrada S\u00e0ssolo della detta Pieve di Condino; Condinello figlio del fu Zanino detto Mazzola di detta contrada di sotto della soprascritta terra di Condino, ed Antonio detto Rosso, messo pubblico del fu Canale della villa di Por della Pieve di Bono, ora residente nella villa di Val\u00e8r della detta Pieve di Bono e predetta diocesi di Trento e molti altri testimoni convocati e richiesti\" si unirono in presenza dei due procuratori delle comunit\u00e0 in causa per discutere e cercare un compromesso arbitrale definitivo che ponesse termine alla lite dei confini montani. Il notaio Pietro del fu notaio Franceschino di Isera, cittadino di Trento e abitante nella villa di Stenico delle Valli Giudicarie, con la collaborazione del notaio Paolo, stil\u00f2 un documento su pergamena, identificando innanzi tutto presenti, valutando i loro mandati e i documenti prodotti dalle parti. \nLa comunit\u00e0 di Storo era rappresentata da Benvenuto detto \u201cGreco\u201d figlio del fu Bertolino della villa di Storo, \"legittimo ed abilitato sindico-procuratore e gestore degli interessi degli uomini e persone nonch\u00e9 della comunit\u00e0 ed universalit\u00e0 di detta villa di Storo, con documento pubblico redatto di mano e con segno notarile di Bartolomeo del fu notaio Paolo della contrada Lev\u00ec (o Lev\u00ecdo) della Pieve di Bono, pubblico notaio di licenza imperiale, agente e richiedente da una parte\"; mentre quella della Val Vestino da Giovannino del fu Domenico della terra di Turano della Valle di Vestino della diocesi di Trento, \"abilitato sindico-procuratore e gestore degli interessi degli uomini e persone nonch\u00e9 della comunit\u00e0 ed universalit\u00e0 delle ville di Magasa, Armo, Persone, Turano e Moerna di detta Valle di Vestino, con documento pubblico redatto di mano e con segno notarile di Franceschino del fu Giovannino fu Martino della terra di Navazzo del Comune di Gargano delle Riviera del Lago di Garda della diocesi di Brescia, agente in sua difesa dall\u2019altra parte\". La questione esposta era prettamente confinaria, costoro infatti dichiarano pubblicamente \"di voler giungere alla concordia e dovuta risoluzione e pacificazione della lite a lungo vertente fra i predetti uomini e persone e comunit\u00e0 delle terre di Magasa, Armo, Persone, Turano e Moerna della soprascritta Valle di Vestino ed al fine di evitare spese ed eliminare e mitigare danni, scandali, risse e discordie, per il bene della pace e della concordia, affinch\u00e9 perpetuamente e vicendevolmente regni fra le dette parti l\u2019amore, a proposito della lite e questione del monte denominato Tombea situato ed ubicato nei territori e fra i monti e confini degli uomini e delle comunit\u00e0 di dette terre di Magasa, Armo, Persone, Turano e Moerna della soprascritta Valle di Vestino da una parte, ed i monti e confini della comunit\u00e0 ed universit\u00e0 della detta terra di Storo dall\u2019altra, poich\u00e9 a mattina ed a settentrione confinano gli uomini e le persone della Valle di Vestino, ed a mezzogiorno ed a sera confinano gli uomini e persone della detta terra di Storo, la quale lite era la seguente\". \nEntrambi i procuratori portarono a sostegno delle loro affermazioni testimoni che sostenevano, basandosi sulle antiche tradizioni e consuetudini, che il territorio spettava da tempi immemori a questa o a quell'altra comunit\u00e0, ma nessun documento scritto fu prodotto a loro favore che permettesse di dimostrare con certezza la propriet\u00e0. Infatti Benvenuto detto \u201cGreco\u201d dichiar\u00f2 che il monte di Tombea, situato ed insistente fra i suddetti confini e con tutte le sue competenti adiacenze e confinanze, spettava di diritto agli uomini della terra di Storo, e \"che lui stesso e gli uomini della comunit\u00e0 di Storo, cos\u00ec come i loro predecessori, gi\u00e0 da 10, 20, 30, 50, 80 e 100 anni ed oltre, da non esservi alcuna memoria in contrario, con ogni genere di armenti detti uomini pascolarono sul monte denominato Tombea come territorio di loro libera propriet\u00e0, senza alcuna molestia, disturbo o contraddizione da parte degli uomini e persone delle comunit\u00e0 ed universalit\u00e0 delle predette terre di Magasa, Armo, Persone, Turano e Moerna\".\nAltres\u00ec Giovannino del fu Domenico della terra di Turano prontamente ribatt\u00e8 negando la ricostruzione narrata da Benvenuto detto \u201cGreco\u201d e asser\u00ec che il monte Tombea nella sua totalit\u00e0, con tutte le sue adiacenze e confinanze, spettava di diritto esclusivamente agli uomini delle comunit\u00e0 di Magasa, Armo, Persone, Turano e Moerna ed in nessun altro modo agli uomini di Storo. Vista la divergenza tra le parti, la soluzione migliore per definire la controversia parve a tutti i presenti l'arbitramento. Con questo tipo di contratto le due parti litiganti devolvevano la risoluzione della contesa al giudizio di una o pi\u00f9 persone scelte liberamente. Quindi i due \"sindaci\" nominarono alcuni pacificatori chiamati pure arbitri, definitori o probiviri.\nBenvenuto detto \u201cGreco\u201d scelse, nomin\u00f2 e completamente si affid\u00f2 a Giacomo figlio del fu Giovannino della terra di Agrone della Pieve di Bono, Giovanni detto P\u00eczolo, residente nella contrada di Condino, al figlio del fu Guglielmo detto \u201cPantera\u201d di Locca della Valle di Ledro della diocesi di Trento ed un tempo residente nella terra di Por, il notaio Giacomo della terra di Comighello della Pieve del Bleggio, ed il notaio Giovanni del fu notaio Domenico di Condino. Giovannino fu Domenico scelse, nomin\u00f2 e completamente si affid\u00f2 a Picino del fu ser Silvestro detto \u201cToso\u201d della terra di Por, Franceschino fu ser Giovannino della detta terra di Agrone, Giovanni fu ser Manfredino della terra di Fontanedo della Pieve di Bono e Giovanni figlio di Pizino detto \u201cRegia\u201d fu Zanino della contrada di S\u00e0ssolo della Pieve di Condino.\nGli arbitri furono investiti dell'autorit\u00e0 \"di ascoltare le parti, decidere, definire, giudicare, sentenziare e promulgare, ovvero di disporre e giudicare con relative disposizioni, sentenze e di imporre di non opporsi e ricorrere su quanto deciso e sentenziato in alcuna sede di giudizio, con documenti scritti o senza in qualsiasi sede giuridica, sempre ed in ogni luogo, sia con le pareti avverse presenti o assenti su quanto richiesto e successivamente solennemente deliberato. Ragion per cui le suddette parti in causa convennero di obbedire ed in toto osservare quanto sar\u00e0 prescritto nelle loro sentenze di qualunque contenuto ed in qualunque sede giudiziale\". \nFu stabilito che in caso di non osservanza dell'accordo l'applicazione di una ammenda di 200 ducati da versare met\u00e0 alla camera fiscale del principe vescovo di Trento e l\u2019altra met\u00e0 al nobile Pietro Lodron \"signore generale di dette terre di Magasa, Armo, Persone, Moerna e Turano della Valle di Vestino\". Inoltre le parti contraenti si impegnarono di rifondere tutti i danni causati e le spese sostenute con relativi interessi in caso di condanna in sede giudiziale garantendo la quantit\u00e0 di denaro stimata con un'ipoteca di tutti i beni personali in loro possesso, presenti e futuri, e quelli della rispettive comunit\u00e0. \nAl termine Benvenuto detto \u201cGreco\u201d e Giovannino fu Domenico giurarono con tocco di mano sulle sacre scritture di osservare tutte le suddette deliberazioni e chiesero al notaio di stilare un pubblico documento da consegnare ad entrambe le singole parti contendenti.\nFungevano da giudici di appello il nobile Pietro del fu Paride di Lodrone, \"quale signore generale degli uomini e persone delle comunit\u00e0 ed universit\u00e0 delle terre di Magasa, Armo, Persone, Moerna e Turano della Valle di Vestino e l\u2019onorabile signor Matteo, notaio e cittadino di Trento ed assessore del nobile Erasmo di Thun in Val di Non, vicario generale nelle Giudicarie per conto del principe vescovo di Trento Giorgio nonch\u00e9 generale signore e pastore degli uomini e della comunit\u00e0 di Storo\".\n1511, la grande divisione di pascoli e boschi dei monti Camiolo, Tombea, Dos di Sas e della costa di Ve.\nLo studio compiuto da don Mario Trebeschi , ex parroco di Limone del Garda, di una sgualcita e a tratti illeggibile pergamena conservata presso l\u2019Archivio Parrocchiale di Magasa, port\u00f2 a conoscenza dell\u2019intensivo sfruttamento dei pascoli d\u2019alpeggio, dei boschi, delle acque torrentizie in Val Vestino che fu spesso causa di interminabili e astiose liti fra le sei comunit\u00e0. In special modo nelle zone contese dei monti Tombea e Camiolo; ognuna di esse rivendicava, pi\u00f9 o meno fortemente, antichi diritti di possesso o transito, con il risultato che il normale e corretto uso veniva compromesso da continui sconfinamenti di mandrie e tagli abusivi di legname. Pertanto agli inizi del Cinquecento, onde evitare guai peggiori, si arriv\u00f2 in due fasi successive con l\u2019arbitrariato autorevole dei conti Lodron ad una spartizione di questi luoghi tra le varie ville o \u201ccommunelli\u201d. Infatti questi giocarono un ruolo attivo nella vicenda, persuadendo energicamente le comunit\u00e0 alla definitiva risoluzione del problema con la sottoscrizione di un accordo che fosse il pi\u00f9 equilibrato possibile, tanto da soddisfare completamente ed in maniera definitiva le esigenti richieste delle numerose parti in causa. Il 5 luglio del 1502 il notaio Delaido Cadenelli della Valle di Scalve redigeva a Turano sotto il portico adibito a cucina della casa di un tale Giovanni, un atto di composizione tra Armo e Magasa per lo sfruttamento consensuale della confinante valle di Cablone (nel documento Camlone, situata sotto il monte Cortina). Erano presenti i deputati di Armo: Bartolomeo, figlio di Faustino, e Stefenello, figlio di Lorenzo; per Magasa: Antoniolo, figlio di Giovanni Zeni, e Viano, figlio di Giovanni Bertolina. Fungevano da giudici d\u2019appello i conti Francesco, Bernardino e Paride, figli del sopra menzionato Giorgio, passati alla storia delle cronache locali di quei tempi, come uomini dotati di una ferocia sanguinaria. Il 31 ottobre del 1511 nella canonica della chiesa di San Giovanni Battista di Turano, Bartolomeo, figlio del defunto Stefanino Bertanini di Villavetro , notaio pubblico per autorit\u00e0 imperiale, stipulava il documento della pi\u00f9 grande divisione terriera mai avvenuta in Valle, oltre un terzo del suo territorio ne era interessato. Un primo accordo era gi\u00e0 stato stipulato il 5 settembre del 1509 dal notaio Girolamo Morani su imbreviature del notaio Giovan Pietro Samuelli di Liano, ma in seguito all\u2019intervento di alcune variazioni si era preferito, su invito dei conti Bernardino e Paride, revisionare completamente il tutto e procedere cos\u00ec ad una nuova spartizione. Alla presenza del conte Bartolomeo, figlio del defunto Bernardino, venivano radunati come testimoni il parroco Bernardino, figlio del defunto Tommaso Bertolini, Francesco, figlio di Bernardino Piccini, tutti e due di Gargnano, il bergamasco Bettino, figlio del defunto Luca de Medici di San Pellegrino, tre procuratori per ogni Comune, ad eccezione di quello di Bollone che non faceva parte della contesa (per Magasa presenziavano Zeno figlio del defunto Giovanni Zeni, Pietro Andrei, Viano Bertolini), e si procedeva solennemente alla divisione dei beni spettanti ad ogni singolo paese. A Magasa veniva attribuita la propriet\u00e0 del monte Tombea fino ai prati di Fondo comprendendo l\u2019area di pertinenza della malga Alvezza e l\u2019esclusiva di tutti i diritti di transito; una parte di territorio boscoso sulla Cima Gusaur e sul dosso delle Apene a Camiolo, in compenso pagava 400 lire planet alle altre comunit\u00e0 come ricompensa dei danni patiti per la privazione dei sopraddetti passaggi montani. Alcune clausole stabilivano espressamente che il ponte di Nangone (Vangone o Nang\u00f9 nella parlata locale) doveva essere di uso comune e che lungo il greto del torrente Toscolano si poteva pascolare liberamente il bestiame e usarne l\u2019acqua per alimentare i meccanismi idraulici degli opifici. Al contrario il pascolo e il taglio abusivo di piante veniva punito severamente con una multa di 10 soldi per ogni infrazione commessa. \nAlla fine dopo aver riletto il capitolato, tutti i contraenti dichiaravano di aver piena conoscenza delle parti di beni avute in loro possesso, di riconoscere che la divisione attuata era imparziale e di osservare rispettosamente gli statuti, gli ordini, le provvisioni e i decreti dei conti Lodron, signori della comunit\u00e0 di Lodrone e di quelle di Val Vestino. Poi i rappresentanti di Armo, Magasa, Moerna, Persone e Turano giuravano, avanti il conte Bartolomeo Lodron, toccando i santi vangeli, di non contraffarre e contravvenire la presente divisione terriera e, con il loro atto, si sottoponevano al giudizio del foro ecclesiastico e ai sacri canoni di Calcedonia.\nLa Valle delle streghe.\nA causa del suo stato selvaggio e del suo isolamento, nei secoli passati la Val Vestino era ritenuta dalla credenza popolare locale di cultura contadina, ma anche in quella forestiera, una dimora di streghe, stregoni e diavoli, presunti responsabili delle terribili grandinate, intemperie e malifici che periodicamente si abbattevano sui paesi e sui poveri abitanti. Sorsero cos\u00ec nei secoli numerose leggende che tramandate oralmente furono raccolte in loco dal maestro Vito Zeni e pubblicate in \u201cMiti e leggende ed alcuni fatti storici di Magasa e della Valle di Vestino\u201d nel 1985. A tal proposito a Magasa si conserva un toponimo a Cima Rest, lungo la mulattiera che scende a Cadria, consistente nella \"fontana de la Stria\", ove secondo i racconti arcaici si dissetava la strega, sulla cresta compresa tra la Bocca di Valle e la Bocca di Cablone esiste un pertugio denominato B\u00fcs de la Stria, mentre un altro luogo stregato \u00e8 il B\u00fcs de le Strie, presso Costa-Mignone in Val Vestino, un pozzo di 15 metri che sar\u00e0 particolarmente temuto nel passato dagli abitanti della zona convinti che fosse abitato dalle streghe e risucchiasse i curiosi che, ignari del pericolo, si avvicinavano troppo alla bocca della cavit\u00e0. Nel 1913 il glottologo Carlo Battisti riport\u00f2 nella sua ricerca sul dialetto della Val Vestino che gli abitanti della comunit\u00e0 di Persone venivano soprannomonati: \"stri\u00f9\", stregoni.\n\u201cLares\u201d, la pi\u00f9 antica fra le riviste italiane di studi antropologici oggi esistenti, riport\u00f2 in una sua ricerca del 1938, edita a Firenze, basandosi presumibilmente sugli studi un loco del linguista Carlo Battisti, che: \u201cAncora nella met\u00e0 del XIX secolo in alcuni paesi delle nostre montagne (Val Vestino) durava ancora la credenza che intorno ad alcuni alberi distinti per la loro grandezza e vetust\u00e0, si tenessero durante la notte raduni di streghe e stregoni, ed alcuni di quegli alberi furono abbattuti onde rendere praticabile ed abitabile quel luogo\u201d .\nI protagonisti della stregoneria non esistevano solamente nell\u2019immaginario collettivo ma erano persone reali, uomini e donne, che spesso venivano denunciati dai popolani alle autorit\u00e0 come fautori di riti e pratiche magiche. Le accuse cadevano di norma sulle fattucchiere, i guaritori o chi era affetto da malattie psichiche ma taluni per vendetta al fine di vendicarsi di torti subiti, indicavano questo o quell\u2019altro individuo.\nGli accusati venivano poi sottoposti al giudizio dei tribunali dell\u2019inquisizione ma anche a quelli ordinari, che erano soliti utilizzare la tortura per fare confessare il presunto colpevole. Il processo terminava per lo pi\u00f9 con la condanna a morte al rogo e per i reati pi\u00f9 lievi erano previste pene pecuniarie o detentive.\nOltre la Valle, sulla sponda veronese del lago di Garda, a Lazise, si narra in una leggenda che coinvolge le streghe valvestinesi e quelle del castello di Mondragone, che un barcaiolo lacisiense, in una notte di temporale, fu costretto da due streghe del castello di Mondragone a trasportale nel golfo di Sal\u00f2. Qui, costoro si incontrarono con un\u2019altra barca proveniente dalla sponda opposta, quella bresciana, con altre due streghe della Val Vestino. Cos\u00ec dopo un breve conciliabolo decisero di scatenare un terribile temporale che andasse a colpire le campagne dei lacisiensi, rei di aver importunato le due donne di Mondragone. Il piano fu ben presto realizzato quando le quattro streghe sbarcarono nel porto di Lazise, scatenando un tremendo temporale proveniente da occidente che caus\u00f2 danni immensi alla popolazione e si concluse con la stessa distruzione del castello di Mondragone, causata da un fulmine.\nAncora oggi, quando i temporali provengono dalla Val Vestino, e si manifestano in modo piuttosto violento sulle terre orientali del lago di Garda \u00e8 uso comune dire che \u201cgiungono dalla Val delle Strie\u201d.\nLa nigritella, un fiore tinto di rosso vivissimo e dal profumo intenso, per cui \u00e8 detta anche \"vaniglione\", vegeta sul monte Tombea, era considerata un fiore magico, legato ai riti di stregoneria, tenuto in conto particolare nella tradizione popolare, che compare in molte leggende. Nel biellese ha nome concordia, o \"discuncordia\", secondo i tuberi e la loro disposizione, che possono presentarsi congiunti, quasi palmo a palmo. In Val Vestino il suo nome \u00e8 \"pegn\u00f3t\" o \"pen\u00f3t\" che significa \"piccolo pugno\", nel Tirolo \u00e8 detta \"Handkraut\" che significa \"erba manina\". Anche il tubero della nigritella \u00e8 diviso in due e a Bormio, secondo il Cesare Beccaria, il nome che oppone i due tipi \u00e8 detto \"man del di\u00e1ul\" e \"man del Sign\u00f3r\".\nDal punto di vista storico non sono presenti negli archivi documenti riguardanti processi di stregoneria che abbiano coinvolto gente di Valle antecedentemente il XVIII secolo, cosa peraltro riscontrabile nella Valle del Chiese o a Nogaredo allora territorio del Principato vescovile di Trento ove nel 1647 furono condannate alla decapitazione otto donne del luogo oppure nella Serenissima Val Camonica con i noti processi celebrati tra il 1518 e il 1521 che si conclusero con 70 condanne a morte. L'ultima condanna a morte nel Principato vescovile di Trento risale il 18 marzo 1717 con l'esecuzione, mediante taglio della testa e rogo del corpo, della strega Domenica Pedrotti detta Zambella a Villa Lagarina, feudo della famiglia Lodron di Castellano e Castelnuovo retto da Carlo Venceslao Lodron. In Trentino fu solamente a Settecento inoltrato con l'affermarsi dell'illuminismo e di una nuova cultura giuridica dovuta alle riforme di Maria Teresa d'Austria e di Giuseppe II d'Austria che si pose termine ai processi per stregoneria.\n1833, la vendita dei marmi dell'antica chiesa curaziale del 1500.\nNel 1831 si provvide alla ristrutturazione della chiesa curaziale del comune di Ballino, oggi frazione di Fiav\u00e9, dedicata a Santa Lucia. I lavori prevedevano il rifacimento del coro e della sacrestia ma dati i costi esosi da sostenere e le scarse risorse in cassa, nulla si fece oltre all'edificazione dell'altare della navata laterale dedicata alla Madonna. I marmi necessari al suo abbellimento furono acquistati a Magasa presso la chiesa curaziale di Sant'Antonio abate e provenivano dalla sottostante primitiva chiesa cinquecentesca ormai abbandonata al culto da oltre un secolo.\nI 22 pezzi di marmo lasciarono cos\u00ec Magasa nel mese di fine ottobre a dorso di muli verso il porto di Gargnano, caricati sul battello fino a quello di Riva del Garda, qui nuovamente messi a basto di muli furono inerpicati sui monti fino a raggiungere la destinazione finale di Ballino.\nIl contratto di acquisto fu redatto il 29 ottobre a Magasa dal \"fabbriciere\" della parrocchia, Giovan Andrea Venturini, esattore, ex vicario della comunit\u00e0 e padre del dottor Giuliano, e il sindaco di Ballino, Giuseppe Fruner, che prevedeva il pagamento di una somma di 36 fiorini imperiali a saldo delle diverse lastre di marmo e del trasporto fino al porto di Gargnano.\n1835-1856, l'indagine etnografica di Francesco Lunelli.\nNegli anni che vanno dal 1835 al 1855 don Francesco Lunelli, insegnante di fisica all'Imperial Regio ginnasio liceale di Trento, comp\u00ec un'indagine che permise una migliore conoscenza del Trentino attraverso lo studio delle tradizioni popolari e dei dialetti delle varie valli.\nFu nell'Ottocento che nacquero all'estero e cominciarono a diffondersi anche in Italia gli studi etnografici anche se nel periodo napoleonico molti problemi erano rimasti esclusi. Praticamente l'indagine del Regno Italico aveva sfiorato il Trentino, senza penetrare in profondit\u00e0 nel suo tessuto. Il grande merito del Lunelli fu quello di riallacciarsi alle inchieste demologiche napoleoniche degli anni 1810-1811 e di raccogliere i dati che mancavano. Scriveva tra l'altro: \"Val Vestina. Tal contrada \u00e8 abbellita da sei villaggi che da occidente verso settentrione si succedono con questo ordine: Bolone, Moerna, Persone, Armo, Magasa e Turano che n'\u00e8 la parrocchia. Il maggiore \u00e8 Magasa che conta 485 abitanti e tutta la regione 1.430; un secolo e mezzo fa non ne aveva che 1.000. Da ci\u00f2 risulta l'aspetto della valle essere veramente pittoresco; un variabilissimo quadro campestre in una cornice di monti verdissimi d'ogni sorta d'alberi a foglia ed a spine, solo sulle frane ombrose o sulle vette. A ci\u00f2 si aggiunga, tanta ivi essere la salubrit\u00e0 dell'aria che i Valvestini credono di morir anzi tempo se muoiono sessagenari. Essi sono grandi di statura, ben fatti; fronte alta, faccia stretta, pallida, bruna, capelli e occhi scintillanti, profili greci, monumentali membra rotonde robustissime. Vestito semplice e simile a quelli di Val Bona e similmente semplici i costumi, ma di animo pi\u00f9 intelligenti e perspicaci. Parlano un dialetto poco diverso da quei del Chiese\" .\nQuesta di Lunelli fu la prima inchiesta etnografica fatta nel Trentino e in Val Vestino, estremamente ricca di dati e di particolari originali, un lavoro eccezionale per l'epoca, vista la mancanza di mezzi finanziari e di documentazione metodologica .\n1840. La ricerca del geografo Attilio Zuccagni-Orlandini e l'economia di Valle.\nIl geografo e cartografo Attilio Zuccagni-Orlandini nei decenni antecedenti il 1840 fu tra i primi ricercatori ad avventurarsi in Valle salendo da Bondone la disastrosa mulattiera del monte Cingolo Rosso, cos\u00ec la defin\u00ec, intento all'apprendimento di quelle conoscenze necessarie per completare il suo studio del territorio trentino anche dal punto di vista statistico, che poi descrisse dettagliatamente nella sua nota e monumentale pubblicazione riguardante l'Italia corografica edita nel 1840 a Firenze, scrisse: \"Quell'ultimo angolo meridionale del Trentino che giace tra i due laghi d'Idro e di Garda, \u00e8 formato dalla Valle di Vestina, cui traversa il Toscolano tributante le sue acque al Benaco presso la terra omonima: questa valletta \u00e8 di figura quasi circolare, coronata dai monti Stino, Cingolorosso, Alpo, Gazza o Tombea, Puria e Vesta, dall'ultimo dei quali essa prende il nome: il di lei bacino contiene piccoli piani, poggetti e colline, bagnate alle falde dai rivi Personcino, Armarolo e Magasino, primi tributario del Toscolano...\". \nOrlandi non mac\u00f2 di riportare la composizione politica e statistica del Distretto di Condino anticipando quella di Agostino Perini del 1852: \"Appartiene a questa Giudicatura di Distretto l'estrema punta meridionale del Trentino situata a ponente del Benaco e denominata Valle Vestina, cui irriga il Toscolano. Vi si giunge da Bondone, per un sentiero che passando pel Monte Cingolo Rosso, guida alla cima dello Stino e quindi a Moerna dopo due ore circa di ascensioni e discese disastrose assai, e non praticabili che da pedoni. L'angusta e montuosa vallicella \u00e8 abbellita da sei soli villaggi, denominati Bollone, Moerna, Persone, Armo, Magasa e Turano. Il pi\u00f9 popoloso di essi \u00e8 Magasa che conta 485 abitanti, sopra i 1430 della vallata: la parrocchia per\u00f2 \u00e8 in Turano: in generale le abitazioni sono d'aspetto assai decente e fabbricate con molta intelligenza d'arte\". \nOrlandi termin\u00f2 il suo studio con l'esposizione dell'economia della Val Vestino: \"Gli abitanti della vallata coltivano parte delle loro terre a grano, ma in maggior estensione a fieno. Si danno alla pastorizia: allevano pecore capre e particolarmente vacche che vi riescono bellissime, ed impiegano il rimanente del tempo nel far carbone; anzi molti di essi vanno a farne in estate nelle valli limitrofe di Ledro, di Bono e di Brescia; non ritornando a casa che nel tempo necessario a segare i prati e mettere al coperto i fieni. Raccolgono granaglie per circa sei mesi dell'anno, e sono al tutto mancanti di vigne e di gelsi. Vendono fuori del territorio gran quantit\u00e0 di carbone, burro, formaggio, vitelli, capretti, vacche e miele; di quegli oggetti trovano smercio principalmente a Gargnano, a Toscolano, a Maderno e a Sal\u00f2 ove poi si procacciano i generi mancanti ai consumi. Tra i prodotti naturali di questa vallicella merita particolar menzione una specie di squisitissime piccole trote che si pescano nell'Armarolo e che chiamano miniate, a cagione delle macchie aureo-argentine che abbelliscono il loro corpo; dicesi che di quella specie non se ne trovino che in quel fiume e nella riviera Salodiana. Come gli abitanti di Val di Ledro traggono profitto dalla caccia degli uccelli, moltissimi prendendone per poi mandarli a vender fino a Brescia, cosi questi di Val Vestina trovano nella caccia e lucro e passatempo\".\nI danni dell'alluvione del 1850 in Val Vestino.\nIl 27 maggio prima e il 18 giugno 1850 poi furono giornate di piogge torrenziali e insistenti in tutta Italia. Nel bresciano tutti i torrenti uscirono dall\u2019alveo, invasero campi e strade, rovinarono case e stalle, ma fu in agosto che una forte perturbazione atmosferica si abbatt\u00e9 nuovamente sul nord Italia causando danni ulteriori in Friuli, in Alto Adige e in Lombardia.\nLe cronache di Carlo Cocchetti pubblicate in \"Brescia e la sua provincia\" e edite a Milano nel 1858, riportano che la sera del 14 agosto un violento nubifragio colp\u00ec anche la Valle Trompia; le piogge, copiose e ininterrotte, caddero per l\u2019intera notte facendo tracimare in pi\u00f9 punti il Mella e i torrenti affluenti. Gli attuali comuni di Tavernole, Marcheno, Gardone, Sarezzo e Collebeato furono allagati, danneggiati, travolti; pure altri centri subirono vittime e danni consistenti. A Gardone 14 officine armiere furono spazzate via dalla furia delle acque, compromettendo seriamente l\u2019economia locale. A Sarezzo il torrente Redocla, che percorre una breve ma irta valle laterale, cancell\u00f2 un vigneto presso la chiesa parrocchiale e, interrandosi, riport\u00f2 alla luce arche di pietre e ossa.\nAnche la Val Vestino fu duramente percossa da temporali e pioggia, la comunicazione stradale con la Riviera di Sal\u00f2 fu devastata, i ponti in legno del Peg\u00f2l, della Stretta, del mulino di Turano, della Fucina o di Nang\u00f9 e dell'Han\u00e8c che scavalcano il torrente Armarolo, il Toscolano e l'Han\u00e8c, tutti siti nel territorio comunale di Turano, furono distrutti o severamente danneggiati. \"La terribile alluvione qui avvenuta nell\u2019agosto pp. atterr\u00f2 i vari ponti in legno sul torrente Toscolano del comune di Turano, ponti questi che non solo mantengono la comunicazione di questo Comune con gli altri paesi della Valle di Vestino, ma eziandio colla Riviera limitrofa di Sal\u00f2, con cui questi abitanti praticano il loro commercio, e da cui ritraggono i generi di prima necessit\u00e0, ed altri occorribili ai comodi e bisogni della vita. Pella mancanza adunque di questi ponti al minimo ingrossare delle acque di quel fiume rimane interrotta la detta comunicazione con notabile pregiudizio di questi abitanti\".\nIl giovane podest\u00e0 di Magasa, il dottor Giuliano Venturini, cos\u00ec chiese, con questa lettera datata 21 ottobre 1850, al Capitano Distrettuale di Tione di intervenire al pi\u00f9 presto. Ma il Capocomune di Turano rispondeva per\u00f2 il 21 novembre che non era tenuto alla concorrenza nella ricostruzione dei ponti sul Toscolano perch\u00e9 nessun atto antico lo prevedeva anzi, precisava che \"da uno statuto di valle si raccoglie il seguente tenore che non poco giova a spalleggiare la ragione di questo comune nel particolare di cui trattasi ed eccone i senso: Tutte le Terre di questa Valle di Vestino sono tenute, ed obbligate ad accomodare, e mantenere le strade, ed i ponti sopra i fiumi, ognuna cio\u00e8 quelle o quelli che si ritrovano nel proprio tenere dalla cima al fondo di essa Valle, a spese, e danni particolari delle terre dove occorreranno acconciarsi, e mantenersi dette strade e ponti\".\nIl Capitano a questo punto ordin\u00f2 \"un comizio de\u2019 due comuni locali, onde stabilire quanto \u00e8 di comune utilit\u00e0\" affinch\u00e9 la spesa non rimanesse solo a carico dell\u2019uno o dell\u2019altro comune ma venisse stabilito bene l\u2019uso e quindi l\u2019onere a carico di entrambi.\nNei mesi successivi la strada fu riattata alla meno peggio, i ponti furono ricostruiti in legno ma rimarranno in stato precario fino a fine Ottocento quando si mise mano a un rifacimento sostanziale in pietra dei manufatti e della viabilit\u00e0.\n1862. La caccia ai soldati disertori napoletani e ai loro complici contrabbandieri.\nUn episodio accaduto nell'inverno del 1862 sulle sponde del lago di Garda riguardante la caccia a dei disertori napoletani, si inserisce nel contesto nazionale del diffuso fenomeno della diserzione di giovani meridionali chiamati al servizio militare obbligatorio nel nord Italia, che si manifest\u00f2 come risposta politica di dissenso al nuovo governo del Regno, ritenuto colpevole di una condotta autoritaria e repressiva nel meridione. \nDifatti il 9 gennaio del 1862 la notizia diffusa della diserzione di alcuni soldati di origine napoletana di stanza in un reparto del Regio esercito a Sal\u00f2, ex appartenenti alla disciolta armata borbonica, mise in allarme l'apparato di polizia della Guardia Nazionale innescando la caccia ai fuggitivi e ai loro complici, due contrabbandieri di Valle, lungo la linea di confine nella valle del torrente Toscolano. La notizia dell'evento fu pubblicata da il giornale \"Il Faro\" di Livorno in un articolo dell'11 gennaio: \"Gargnano, 11 Gennaio. Scrivono al medesimo giornale: La sera del 9 corrente disertavano dal distaccamento di Sal\u00f2 dieci soldati napoletani, e quella R. Intendenza ne trasmetteva tosto l'avviso nell'istessa sera a mezzo di un Carabiniere a cavallo alle nostre autorit\u00e0. Non sappiamo per qual motivo, solo questa mattina circa alle 7 1/2 venisse comunicato il fatto alla nostra Guardia Nazionale, sebbene tre pattuglie dirette dal luogotenente sig. Chignola si portassero tosto a perlustrare i monti e strade del confine onde precludere ed arrestare i fuggenti, ebbero la malaugurata delusione di sapere che poco prima i detti disertori avevano varcato il confine diretti da certo Salvadori Antonio di Bollone suddito austriaco, che da una di esse veniva arrestato come cooperatore alla fuga in unione di certo Mazza di Magasa pure suddito austriaco.\n\u00c8 noto che i disertori si fermarono a Camerate su quel di Toscolano ove vi \u00e8 lo stabilimento di manifatture del sig. Visentini, e in quella stessa localit\u00e0 \u00e8 par noto che si fermarono altri disertori.\nNel mentre la Guardia Nazionale si merita i dovuti encomi dimostrando come sia compresa dalla nobile missione e pronta in ogni incontro a tutelare l'ordine e reprimere ogni misfatto, avessino bramato che anche la Guardia Nazionale di Toscolano e Maderno avessero cooperato a tale arresto\".\nIn quell'anno si registrarono nel nord Italia, tra l'altro a Monza, Cremona, Casalmaggiore, Lucca, Santa Maria sul confine svizzero, numerose diserzioni, ma anche atti di sedizione e insubordinazione, per motivi politici, di soldati di origine napoletana arruolati nel Regio esercito, consistenti in ex appartenenti all'esercito borbonico, sconfitto nel 1860 da Giuseppe Garibaldi. I giornali di Milano, di quell'anno, accennavano verso la fine di aprile, alla scoperta di un grave complotto militare reazionario tra i soldati napoletani accasermati negli ospedali di Sant'Ambrogio, e del Monastero maggiore che armati di coltelli e pistole erano pronti a scatenare la rivolta .\nTra i disertori vi era la convinzione che oltrepassato il confine di stato con l'Austria vi era la possibilit\u00e0 di raggiungere il porto di Trieste, imbarcarsi per il sud Italia e affiliarsi al brigantaggio continuando la lotta contro i Piemontesi. La fuga per i pi\u00f9, si dimostr\u00f2 di breve durata e arrestati in Trentino, costoro venivano reclusi nella fortezza di Verona e riconsegnati alle autorit\u00e0 militari italiane .\nLa pratica dell'arte venatoria.\nDelle prime notizie sulla pratica della caccia in Valle, le apprendiamo da uno scritto del lontano 1840 del geografo Attilio Zuccagni-Orlandini, che scriveva riguardo l'economia locale: \"Come gli abitanti di Val di Ledro, quelli di Val Vestina, traggono profitto dalla caccia degli uccelli, moltissimi prendendone per poi mandarli a vender fino a Brescia, cosi questi di Val Vestina trovano nella caccia e lucro e passatempo\".\nLa montagna di Camiolo fu sempre tra i luoghi di caccia preferiti dei conti Bettoni, famiglia nobile originaria di Gargnano. Difatti il conte Ludovico Bettoni Cazzago, nativo di Brescia e vissuto nel corso dell'Ottocento, politico e senatore del Regno, \u00e8 riportato dalle cronache di famiglia che preferiva la caccia vagante a beccacce, lepri, galli cedroni in Val Vestino o sulle montagne di Tremosine, ove si recava con grandi mute di cani, in compagnia dei suoi contadini e di molti amici, fra cui, Agostino Conter.\nPi\u00f9 tardi, nel 1896, scriveva da Rasone di Gargnano su una rivista della caccia, una cacciatore a riguardo della pochezza di numeri della selvaggina e dei mezzi illegali praticati per cacciarla comprese anche nelle montagne della Val Vestino. La firma dell'articolo \u00e8 anonima, ma visto che il luogo era la residenza di montagna dei conti Bettoni, forse l'articolista apparteneva a quella nobile famiglia e si pu\u00f2 supporre che fosse lo stesso conte Ludovico Bettoni: \n\"Rasone di Gargnano, 11 ottobre.\nOggi abbiamo un tempo indiavolato, acqua, vento e nebbia ei tengono odiosa compagnia. Di fringuelli e di altri uccelli in genere se ne \u00e8 fatto una ecatombe nei giorni scorsi, ma di beccaccie qui non abbiamo avuto il bene di vedere una fino ad ora.\nIl dispiacere viene lenito per\u00f2 da qualche pernice, coturna e lepre, ma in massima caccia magra. Non vi tenni parola della mia gita in Valle di Vestino, perch\u00e8 ebbi una quasi disillusione, quantonque sia stato pi\u00f9 fortunato di tanti altri. Dalle risultanze debbo conchiudere che se non viene provveduto per tempo, la selvaggina stazionaria andr\u00e0 presto a scomparire causa molteplici mezzi illegali che vengono impiegati per l'aucupio della medesima. Dalle relazioni che leggo posso con sicurezza ritenere che anche i cacciatori della pianura \nottengono tisici risultati dalle loro cinegetiche escursioni, per cui si pu\u00f2 ripetere che: \"Se Messena piange, Sparta non ride\". Miss\". Aggiungeva il nostro al riguardo del fenomeno del bracconaggio: \"La caccia in montagna praticata nei territori di Tignale, Tremosine, Cadria, Val Vestino, Bagolino, nella Valsesia ed in parte dell'alta Valle Camonica, fatta eccezione alla regina del bosco, ha lasciato grati ricordi, pel fatto che di pernici, coturnici, pernici bianche, galli di monte e lepri se ne son fatte soddisfacenti prese, ad onta del crescente bracconaggio, che per non vedersi represso, va ogni giorno aumentando in audacia\" .\nNel 1940, il prefetto di Trento ritenuta l'opportunit\u00e0 di disporre fino nuovo ordine il divieto assoluto di caccia e di uccellagione nel territorio della provincia di Brescia costituente la riserva di caccia di Valvestino, \"la cui concessione \u00e8 stata disposta con decreto del Prefetto di Trento in data 19 agosto 1931-IX, numero 23881/TII B, decret\u00f2 ai sensi dell'articolo 23 del ricordato testo unico viene disposta, fino a nuovo ordine, il divieto assoluto di caccia e di uccellagione nella riserva di caccia di Valvestino, la concessione \u00e8 stata disposta con decreto del Prefetto di Trento in data 19 a posta 11-1X, n. 3881/111 B. Il Comitato provinciale della caccia di Brescia \u00e8 incaricato\ndella esecuzione del presente decreto. Il presente decreto sar\u00e0 pubblicato nella Gazzetta Ufficiale del Regno.\nRoma, ddl 22 dicembre 1940-XIX. Il ministro Tassinari\".\nIl collegamento con Storo e la Valle del Chiese.\nFra il 1897 e il 1898 il governo austriaco, la provincia di Trento e i Comuni valvestinesi dopo la grande alluvione del 1892 che aveva compromesso la viabilit\u00e0 di Valle, diedero il via ai lavori di rifacimento della storica mulattiera che dal casello di confine con il Regno d'Italia della Pat\u00f2ala, lungo il torrente Toscolano, univa i sei paese con otto ponti di cui sei in pietra, proseguendo da Turano, passando per Persone e Bocca Valle fino a Baitoni di Bondone sul lago d'Idro.\nMa \u00e8 agli inizi 1900 che i comuni si impegnarono per migliorare definitivamente il loro collegamento con Storo poich\u00e9 risultava che la Valle: \"...\u00e8 come tagliata fuori dal rimanente della Provincia di Trento, ed oggi per accedervi, evitando sentieri da capre, dalla Valle del Chiese conviene toccare il suolo del finitimo Regno [d'Italia]. Negli ultimi tempi, a quanto informarono quei Comuni, ebbero luogo trattative per una strada che li congiungesse con Storo e sarebbero anche loro stati in prospettiva dei contributi della Provincia e dello Stato [Austria]. L'importanza della strada \u00e8 manifesta. I Comuni rinserrati in questa Valle alpestre sono Armo, Bollone, Magasa, Persone e Turano con 1.433 abitanti (1.000 capi di bestiame), impossibilitati gran parte dell'anno ad accedere al loro centro politico, privi di congiunzione, lontani da ogni consorzio, di maniera che essi non valgono i dazi e le monete che vigono in Austria. A questi Comuni dovrebbe aggiungersi quale interessato alla strada anche Bondone con 762 abitanti e Storo, ove farebbe capo, con 1.724 abitanti. La strada dovrebbe partire da Storo (409 m) e con un percorso di kil. 5.600 spingersi fino a Baitoni (m. 400) mettendosi, poco su poco gi\u00f9, a livello. Da Baitoni, toccato Bondone, andrebbe in kil. 10 di sviluppo a puntare alla Bocca di Valle (1392 m. vincendo uno slivello di 992 m.) con una pendenza media del 10%. Dal valico Bocca di Valle fino a Magasa (972 m) la distanza \u00e8 di kil. 4 e mezzo con una pendenza media del 9.33%. Il Comune di Magasa per\u00f2 osserva che pi\u00f9 opportuna ed adattata sarebbe la comunicazione per la strada di Valle [per il Garda].\".\nLa strada carrozzabile non sar\u00e0 mai costruita, rimarr\u00e0 sempre una mulattiera, e nel 1908 si presentava cos\u00ec mal manutenuta che Cesare Battisti, in visita alla Valle, percorrendola a piedi, la defin\u00ec nella sua \"Guida alle Giudicarie\": \"assai disagevole\".\nIl vecchio confine di Stato di Lignago. Il Casello di Dogana di Gargnano detto della Pato\u00e0la e le sue due sezioni.\nIl territorio della Val Vestino divenne italiano ufficialmente il 10 settembre 1919 con il trattato di pace di Saint Germain: verso il 1934 fu posizionata per volont\u00e0 dell'allora segretario comunale di Turano, Tosetti, una targa lapidea all'inizio della Valle del Droanello presso l'ex strada provinciale che correva lungo il greto del torrente Toscolano, nella localit\u00e0 Lignago. Essa indicava il vecchio confine esistente tra il Regno d'Italia e l'Impero d'Austria-Ungheria dal 1802 fino al termine della Grande Guerra, nel 1918. Questa lapide fu poi ricollocata con la costruzione dell'invaso artificiale nel 1962 nella posizione attuale, sempre in localit\u00e0 Lignago, presso il terzo ponte del lago di Valvestino, detto della Giovanetti prende il nome dalla ditta che lo costru\u00ec, mentre a poca distanza da questa l'edificio della vecchia caserma della Pato\u00e0la della Regia Guardia di Finanza \u00e8 oggi sommerso dalle acque della diga. Questo era stato costruito nel XIX\u00b0 secolo, quando ancora il lago non c\u2019era, serviva a controllare il transito delle merci attraverso il confine. Fu poi dismesso dopo la fine della guerra e delle ostilit\u00e0, esattamente nel 1919.\nUn casello di Dogana esisteva originariamente al Ponte Cola, gi\u00e0 a partire dal 1859 a seguito della cessione da parte dell'Austria, sconfitta, della Lombardia al Regno d'Italia, precisamente sul Dosso di Vincer\u00ec, ove sorge l'attuale diga del lago di Valvestino. Infatti il 30 dicembre 1859 il re Vittorio Emanuele II istitu\u00ec nelle provincie della Lombardia gli uffici di dogana a Gargnano, Sal\u00f2, Limone del Garda, Anfo, Ponte Caffaro, Bagolino e Hano (Capovalle), quest'ultimo dipendente dalla sezione di Maderno e dall'Intendenza di Finanza di Brescia. Due mesi dopo, con la circolare del 20 febbraio 1860 n.1098-117 della Regia Prefettura delle Finanze inviata alle Intendenze di Finanza del Regno si emanavano le prime disposizioni a riguardo della vigilanza sulla linea di confine di Stato e prevedeva che: \"Nella Provincia di Brescia e sotto la dipendenza di quell' Intendenza delle Finanze si stabilir\u00e0 un'altra Sezione della Guardia di finanza che avr\u00e0 il N. XIII ed il cui Comando risieder\u00e0 a Sal\u00f2, per la Dirigenza dei Commissariati di Sal\u00f2 e di Vestone, e inoltre di un Distretto di Capo indipendente a Tremosine incaricato della sorveglianza del territorio al disopra di Gargnano\".\nNel 1870 era gi\u00e0 attiva la sezione del Casello di Gargnano presso l'abitato di Hano, sul Dosso Comione, a controllo dell'accesso carrabile della Val Vestino verso Moerna e come ricevitore reggente di 8^ classe figurava Vincenzo Bertanzon Boscarini. Ma \u00e8 nel 1874 con il riordino delle dogane che il casello fu spostato pi\u00f9 a nord in localit\u00e0 Pato\u00e0la e chiamato nei documenti ufficiali Casello di Gargnano con due sezioni di Dogana: una a Bocca di Paolone e l'altra a Hano, Capovalle, in localit\u00e0 Comione. Secondo la legge doganale Italiana del 21 dicembre 1862, i tre caselli essendo classificati di II ordine classe 4^, avevano facolt\u00e0 di compiere operazioni di esportazione, circolazione e importazione limitata, e III classe per l'importanza delle operazioni eseguite, era previsto che al comando di ognuno vi fosse un sottufficiale, un brigadiere. I militari della Regia Guardia di Finanza dipendevano gerarchicamente dalla tenenza del Circolo di Sal\u00f2 per il Casello di Gargnano (Pato\u00e0la), la sezione di Bocca di Paolone e la caserma di monte Vesta, la sezione di Hano (Comione) dalla tenenza di Vesio di Tremosine, mentre le Dogane dalla sede della Direzione di Verona.\nLa caserma sul monte Vesta e quella di Bocca Paolone furono costruite nel 1882, quest'ultima fu ampliata nel 1902 ed era considerata una sezione della Dogana, come quella di Hano a Comione i cui lavori di rifacimento terminarono nel 1896, in quanto collocata in un luogo distante dalla linea doganale, classificato come un posto di osservazione per vigilare ed accettare l'entrata e l'uscita delle merci. Le casermette dette demaniali di monte Vesta con quelle di Coccaveglie a Treviso Bresciano e pi\u00f9 a sud del Passo dello Spino a Toscolano Maderno e della Costa di Gargnano completavano la cinturazione della Val Vestino con lo scopo principale del controllo dei traffici e dei pedoni sui passi montani. Le merci non potevano attraversare di notte la linea doganale, ossia mezz'ora prima del sorgere del sole e mezz'ora dopo il tramonto dello stesso. Era previsto dalle disposizioni legislative che la \"Via doganale\" fosse \"la strada che dalla valle Vestino mette nel regno costeggiando a diritta il fiume Toscolano: rasenta quindi la cascina Rosane e di scende al fiume Her, ove si dirama in due tronchi, uno dei quali costeggiando sempre il detto fiume conduce a Maderno e l'altro per la via dei monti discende a Gargnano\". Le pene per il contrabbando erano alquanto severe, prevedendo oltre all'arresto nei casi pi\u00f9 gravi, la confisca delle merci o il pagamento di un valore corrispondente, la perdita degli animali da soma o da traino, dei mezzi di trasporto sopra cui le merci fossero state scoperte. Temperava, per\u00f2, tale eccessivo rigore, il sistema delle transazioni, grazie alle quali era possibile concordare l'entit\u00e0 della sanzione applicabile, anche con cospicue riduzioni della pena edittale.\nA seguito del trattato commerciale tra il Regno e l'Austria Ungheria del 1878 e del 1887 furono consentite particolari agevolezze ad alcuni prodotti pastorali importati dalla Val Vestino qualora fossero accompagnati dal certificato d'origine. Era previsto che la Dogana di Casello della Pato\u00e0la nel comune di Gargnano, della sezione di Casello di Bocca di Paolone a Tignale o della sezione di Casello di Comione a Capovalle dovessero ammettere, come una riduzione del 50 per cento sul dazio: 25 quintali di formaggio, 65 di burro e 30 di carne fresca.\nNel 1892 le esenzioni fiscali fin l\u00ec praticate non furono bene accolte da alcuni politici del parlamento del Regno, che sottolinearono negli atti parlamentari: \"N\u00e9 vogliamo passare sotto silenzio i pensieri che hanno destato in noi le nuove clausole per la magnesia della Valle di Ledro e i prodotti pastorali di Val Vestino. Con queste clausole si aumenta, a favore dell'Austria, il numero, gi\u00e0 abbastanza ragguardevole, delle eccezioni, mediante le quali le due parti contraenti accordano favori ristretti ai prodotti di determinate provincie. Vivi e non sempre ingiusti sono i reclami sollevati in varie parti del Regno da questa parzialit\u00e0 di trattamento e sarebbe stato desiderabile che, come fu fatto nel 1878 rispetto ai vini comuni, si tentasse di estendere i patti dei quali si discorre a tutte le provincie. Non dubitiamo che il Governo italiano si sia adoperato a tal fine con intelligente sollecitudine, ma dobbiamo rammaricarci che non ha ottenuto l'intento\". Nello stesso anno, l'Intendenza di Finanza di Brescia rendeva noto che con decreto regio del 25 settembre, la sezione di Hano della Dogana di Gargnano veniva elevata a Dogana di II ordine e III classe.\nNel 1894 apprendiamo che l'importazione consisteva in: \"Carne fresca della Valle di Vestino importata per la Dogana di Casello, totale 196 q. Burro fresco della Valle Vestino importato per la Dogana di Casello, totale 2.048 q. Formaggio della Valle Vestino importato per la Dogana di Casello, totale 63.773 q.\".\nNel 1897 l'Annuario Genovese chiariva le nuove disposizioni riguardanti la fiscalit\u00e0 dei prodotti importati: \"Per effetto del trattato con l'Austria-Ungheria, il burro di Valle Vestino, importato per la dogana di Casello con certificati di origine, rilasciati dalle autorit\u00e0 competenti, \u00e8 ammesso al dazio di lire 6.25 il quintale se fresco, ed al dazio di lire 8,75 il quintale, se salato, fino alla concorrenza di 65 quintali per ogni anno.\nPer effetto del trattato con l'Austria-Ungheria, il \"brindsa\", specie di formaggio di pecora o di capra, di pasta poco consistente, e ammesso al dazio di lire 3 il quintale, fino alla concorrenza di 800 quintali al massimo per ogni anno, a condizione che l'origine di questo prodotto dell'Austria-Ungheria sia provata con certificati rilasciati dalle autorit\u00e0 competenti.\nPer effetto dello stesso trattato,il formaggio (escluso il \"brindza\") della Valle Vestino, importato per la dogana di Casello con certificati di origione rilasciati dalle autorit\u00e0 competenti, e am messo al dazio di lire 5.50 il quintale fino alla concorrenza di 25 quintali per ogni anno\".\nNel 1909 la a Direzione delle Dogane e imposte indirette del Regno precisava che i Caselli doganali della Val Vestino erano due, quello della Pato\u00e0la e l'altro quello del Dosso Comione a Capovalle e la via doganale era: \"La strada mulattiera, che dalla Val Vestino mette nel Regno per il ponte Her, ove si dirama in due tronchi che mettono l'uno al Casello, Maderno a Gargnano, e l'altro, seguendo le falde del monte Stino, ad Hano ed Idro, costituisce la via doganale di terra poi transito delle merci in entrata e uscita.\nAutorizzata all'attestazione dell'uscita in transito delle derrate coloniali, del petrolio ed altri generi di consumo, compreso il sale, trasportati per la dogana di Riva di Trento e destinati ai bisogni degli abitanti in Val Vestino\".\nTra i vari avvicendamenti di servizio presso il Casello Doganale si ricorda nel 1911 quello del brigadiere scelto Aiuto Stefano assegnato, a domanda, alla reggenza della Dogana di Stromboli che venne sostituito, a domanda, dal brigadiere Aurelio Calva della Dogana di Luino.\nIl contrabbando del 1800.\nIl contrabbando delle merci per evitare i dazi di importazione fu un problema secolare per quegli stati confinanti con la Val Vestino. Gi\u00e0 nel 1615 il provveditore veneto di Sal\u00f2, Marco Barbarigo, riferiva che \"non si ha potuto usare tanta diligenza che non se sia passato sempre qualcuno per quei sentieri scavezzando i monti per la Val di Vestino et con proprij barchetti traghettando il lago d'Idro et anco per terra, entrando nella Val di Sabbio nel bresciano andarsene al suo viaggio\". In tal modo allertava il Consiglio dei Dieci sulla permeabilit\u00e0 dei confini di stato nelle zone montane con la stessa Repubblica di Venezia che poteva ovviamente diventare particolarmente pericolosa nel casi di passaggi di banditi, contrabbandieri o per persone che violavano le misure sanitarie eccezionali, la nota \"quarantena\", che veniva applicata ai viaggiatori provenienti da luoghi dove erano scoppiate . \nVerso il 1882 il Regno d'Italia complet\u00f2 la cinturazione dei confini di Stato della Val Vestino con la costruzione dei tre citati Caselli di Dogana presidiati dai militi della Regia Guardia di Finanza. Le cronache narrano che presso il Casello di Dogana di Gargnano, della Pato\u00e0la, il professor Bartolomeo Venturini era solito nascondere il tabacco nel cappello per sfuggire ai controlli e alla tassazione.\nNel 1886 una relazione dell'amministrazione delle gabelle del Regio ministero delle Finanze affermava che il contrabbando era favorito dall'aggravamento delle tasse di produzione del Regno, dei dazi di confine e del prezzo dei tabacchi. La frontiera dell'austria-ungheria, presidiata da pochi agenti era particolarmente estesa e costoro non erano in grado di contenere \"la fiumana di contrabbando irrompente con sfrontata audacia su tutti i punti di questa estesissima linea\". Cos\u00ec furono instituite nuove Brigate di Finanza tra cui a Idro e Gargnano considerati \"punti esposti\".\nBollone come Moerna, ma in generale tutti gli abitati di Valle e dell'Alto Garda Trentino e Bresciano, terre prossime alla linea di confine, diventarono cos\u00ec un crocevia strategico per il contrabbando di merci tra il territorio della Riviera di Sal\u00f2 e il Trentino attraverso la zona montuosa del monte Vesta, del monte Stino e dei monti della Puria. Lo storico toscolanese Claudio Fossati (1838-1895) scriveva nel 1894 che il contrabbando dei valvestinesi era l'unico stimolo a violare le leggi in quanto era fomentato dalle ingiuste tariffe doganali, dai facili guadagni e dalla povert\u00e0 degli abitanti.\nNel 1894 \u00e8 documentato il contrasto al fenomeno: l'Intendenza di Brescia comunicava che il brigadiere Rambelli Giovanni in servizio al Casello di Gargnano ottenne il sequestro di chilogrammi 93 di zucchero e chilogrammi 1.500 di tabacco di contrabbando e fu premiato con lire 25. La guardia Bacchilega Luigi in servizio alla sezione di Dogana di Bocca di Paolone ottenne il sequestro di chilogrammi 47 di zucchero con l'arresto di un contrabbandiere e l'identificazione di un'altra persona, fu premiato con lire 15. Lo stesso Bacchilega Luigi e la guardia Carta Giuseppe ottennero il sequestro di chilogrammi 70 di zuccherocon l'arresto di un contrabbandiere e furono premiati con lire 30 per la prima operazione e con lire 20 per la seconda. Nello stesso anno il comandante della Regia Guardia di Finanza del Circolo di Sal\u00f2 ispezion\u00f2 la sede di Gargnano, il Casello di Gargnano e la sezione di Hano.\nDonato Fossati (1870-1949), il nipote, raccolse la testimonianza di Giacomo Zucchetti detto \"Astrologo\" di Gaino, un ex milite sessantenne della Regia Guardia di Finanza, pure soprannominato per la sua appartenenza al Corpo, \"Spad\u00ec\", in servizio nella zona di confine tra il finire dell'Ottocento e l'inizio del Novecento, il quale affermava che \"i contrabbandieri due volte la settimana in poche ore, sorpassata la montagna di Vesta allora linea di confine coll'Austria e calati a Bollone, ritornavano carichi di tabacco, di zucchero e specialmente di alcool, che rivendevano ai produttori d'acqua di cedro specialmente\" della Riviera di Sal\u00f2.. Al contrario per importare merci di contrabbando dal basso lago di Garda, i contrabbandieri di Val Vestino si avvalevano dell'approdo isolato della \"Casa degli Spiriti\" a Toscolano Maderno. Qui sbarcate le merci e caricatele a basto di mulo, salivano per il ripido sentiero di Cecina inoltrandosi furtivamente oltre la linea doganale eludendo cos\u00ec la vigilanza della Regia Guardia di Finanza. Noto \u00e8 pure il caso a fine secolo, del brigadiere del Casello di Gargnano che recandosi, senza armi e in abiti civili, a Bollone per compiere le indagini sul traffico illecito di confine, cre\u00f2 un caso diplomatico tra i due Paesi.\nNel 1903 una forte scossa di terremoto fu avvertita al Casello di Gargnano passata la mezzanotte del 30 al 31 maggio producendo dei danni lievi alla struttura senza pregiudicarne l'operativit\u00e0 mentre riferirono i militari che pass\u00f2 inosservata la scossa principale delle 8 e trenta del 29 maggio.\nDal Bollettino di Legislazione e Statistica Doganale e Commerciale, aprile 1909.\nUna repubblica dimenticata fra Austria e Italia.\nNell'aprile del 1909 il Bollettino italiano di Legislazione e Statistica Doganale e Commerciale riport\u00f2 un aspetto politico della Val Vestino al punto che fece eco in Europa ma soprattutto in Spagna ove fu prontamente ripreso dal Boletin de la R. Sociedad Geografica de Madrid, Revista de Geografia colonial y mercantil del Maggio-Giugno del 1909. Esso descriveva che: \"nel Trentino sud-occidentale vi era una piccola valle verdeggiante e fertile quasi completamente isolata dal mondo da picchi di 2000 m. di altezza. E' essa la valle di Vestino nel massiccio montuoso che distaccano i monti Tombea e Caplone. La frontiera austro-italiana segue la cresta di queste montagne di roccie dolomitiche, non lontano del lago di Garda, che separano dal lago d'Idro.\nQuesta frontiera forma un angolo acuto che penetra verso il sud nel territorio italiano, girando la citata valle percorsa da un torrente, il Magasino, che getta le sue acque nel lago di Garda, dopo passato per una stretta gola che \u00e8 l'unica porta di comunicazione col mondo.\nQuesta valle costituisce in realt\u00e0 una repubblica, un piccolo Stato, che non \u00e8 stato riconosciuto dai suoi potenti vicini n\u00e8 incluso nelle carte dell'Austria o dell' Italia quando, dopo laboriosi negoziati, furono tracciate le carte delle frontiere.\nIn questo piccolo Stato non havvi governatore, n\u00e8 amministrazione di nessuna specie. Tre volte la settimana vi arriva la posta proveniente dall'Italia.\nI giovani prestano servizio militare in Austria, per\u00f2 gli abitanti non pagano ad essa contribuzione alcuna: viceversa sono italiani di lingua, di razza e di idee. La caratteristica che contraddistingue questa repubblica \u00e8 il regime speciale che ricorda quello della chiesa romana\".\nL'alpinista austriaco Hans Reinl e il Campanile Caplone.\nHans Reinl \u00e8 stato uno dei pi\u00f9 dotati alpinisti austriaci della sua epoca per tecnica, numero e qualit\u00e0 delle vette scalate. Nato il 26 agosto 1880 a Franzensbad in Boemia, figlio di un medico termale, comp\u00ec i suoi studi ginnasiali e l'universit\u00e0 a Leoben laureandosi in ingegneria mineraria e metallurgia, successivamente per motivi professionali risiedette a Bad Ischl. Espletato il servizio militare obbligatorio si impieg\u00f2 nelle miniere di sale di Hallstatt e nel 1907 spos\u00f2 Ida Schedlov\u00e1e, dalla quale il 9 luglio 1908, ebbe due gemelli: Harald, che divent\u00f2 un noto regista cinematografico, e Kurt.\n\"Fin dalla giovinezza Hans fu attratto dalle montagne, era forte fisicamente e testardo, aveva una personalit\u00e0 energica e dotato di coraggio\", cos\u00ec lo descrisse la nipote Roswitha Oberwalder in una biografia del nonno. I suoi compagni di roccia furono i talentuosi Paul Preuss, detto la \"meraviglia dell'arrampicata\", G\u00fcnther von Saar, Wolf von Glanwell, Leo Petritsch, Karl Greenitz, E.T. Comton, Georg (\"Irg\") Steiner, il primo a salire il muro sud del Hoher Dachstein all'inizio del XX secolo.\nFurono quelli dei primi Novecento gli anni delle sfide orgogliose tra questi giovani rocciatori, della continua ricerca di una nuova tecnica di scalata e di un miglior approccio mentale con la montagna, pi\u00f9 rispettoso della natura dei luoghi incontrati senza l'impiego e l'abbandono sulle pareti di chiodi, corde o staffe. Reinl scal\u00f2 nella sua carriera sportiva oltre 600 vette o torrioni in tutte le Alpi orientali austriache, nelle Dolomiti trentine e nel massiccio del Brenta, nelle montagne a cornice del Lago di Garda e di Ledro, le Alpi Giulie, l'\u00d6tztaler, Alti Tauri, le Alpi di Berchtesgaden, Tennengebirge, Ges\u00e4use, H\u00f6llengebirge e Dachstein.\nIl giovane Hans Reinl, in Italia, nella zona del lago di Garda, fu il primo alpinista che il 12 aprile del 1903 scal\u00f2 in solitaria uno degli speroni rocciosi del Caplone, nominandolo Campanile Caplone, e che consiste probabilmente nel torrione detto Cima B\u00fcs de Bal\u00ec alto 1736 m., dandone poi notizia in una relazione ai Club alpini austriaci e tedeschi nel 1904. Hans Reinl, in questo tipo di scalate, in solitaria e con pochi ausili di salita e discesa, trov\u00f2 ulteriore stimolo alla sua attivit\u00e0, infatti apparteneva a quella ristretta cerchia di alpinisti sportivi, tra questi il noto Paul Preuss, che cercava la difficolt\u00e0, la via pi\u00f9 ripida e pi\u00f9 elegante per raggiungere la cima; non era pi\u00f9 importante raggiungere la vetta ma diveniva importante anche come veniva raggiunta e si discendeva da essa.\nDotato \"di una penna agile e un talento per il disegno\", scrisse dettagliati rapporti sulle sue imprese che furono pubblicati sulle principali riviste alpine. Come pioniere dello scialpinismo, fond\u00f2 la nel 1907 il \u201cGoisern Ski and Toboggan Club\u201d.\nHans Reinl, specialista anche dell'arrampicata libera, il 21 agosto del 1904 con S. Bischoff, K. Greenitz scal\u00f2 la Cima Ceda Orientale (2757 m), cima Alta, nel Massiccio della Tosa per la parete nord-est e il mese successivo, il 21 settembre, scal\u00f2 il Campanile di Val Montanaia, detto \"L'Urlo di pietra\", nelle Dolomiti friulane, mentre nel 1906 apri la \"via tedesca\" sul monte Triglav con Felix K\u00f6nig e Karl Domenigg. Il Triglav, \"Tricorno\" \u00e8 la vetta pi\u00f9 elevata delle Alpi Giulie (2863 m) e della Slovenia. La sua cupola sommitale, che si erge elegante sopra l'ampia parete nord, domina imponente la Val Vrata. A lungo tentata invano, fu scalata il 26 agosto 1778 da Lorenz Willonitzer, Stefan Ro\u017ei\u010d, Matth\u00e4us Kos e Lukas Koro\u0161ek. La parete nord, larga 3\u00a0km. e alta oltre 2000 m., \u00e8 una delle pi\u00f9 grandiose delle Alpi Orientali. Hans Reinl si arrampic\u00f2 sulle maggiori vette che circondano il lago di Garda e document\u00f2 le imprese in un articolo del bollettino del Club alpino di Vienna del 1909.\nIl 15 giugno 1913 con i fratelli Felix e Anton Steinmaier di Lauffen sal\u00ec ufficialmente per la prima volta il monte Freyaturm mentre nel settembre con Paul Preuss, il pi\u00f9 stimato alpinista dell'epoca, e G\u00fcnter von Saar apr\u00ec alcune vie nella catena del monte Gosaukamm nelle Alpi settentrionali.\nDal 1912 al 1915 fu eletto presidente della sezione di Hallstatt del Club alpino tedesco e austriaco uniti. Con lo scoppio della prima guerra mondiale, dal 1915 al 1918, prest\u00f2 servizio come tenente sul fronte dolomitico e fu decorato con la \"Gran Croce al Merito della Corona\". Alla fine del conflitto riprese il proprio lavoro di ingegnere presso le saline.\nMor\u00ec il 3 aprile del 1957 per arresto cardiaco.\nI patrioti Cesare Battisti e Tullio Marchetti.\nCesare Battisti, spinto dai suoi studi geografici e sociologici ma probabile anche per fini spionistici a sostegno dell'Italia, visit\u00f2 la Val Vestino nel 1908. Da Bondone sali la mulattiera fino a Bocca di Valle per poi scendere a Persone, Turano e Moerna. Nella sua \u00abGuida delle Giudicarie\u00bb del 1909, dopo aver raccolto informazioni tra gli anziani del posto, scrive tra l'altro: \u00abValvestino \u00e8 una Valle che fa parte del Trentino e, quindi, dell\u2019Austria. Allorch\u00e9, nel 1860, si venne alla delimitazione dei confini fra Austria e Italia, la prima lasci\u00f2 ai paesi della Valvestino il diritto d\u2019opzione; ed essi dichiararono fedelt\u00e0 al governo austriaco\u00bb. Battisti defin\u00ec tra l'altro la posizione di Armo la migliore della Valle e contribu\u00ec ulteriormente allo studio sociologico sulla Val Vestino con uno scritto sull'attivit\u00e0 tipica dei carbonari e la loro migrazione temporanea in Alta Italia e in Europa edita da \u00abIl Popolo\u00bb a Trento nell'aprile del 1913.\nLa zona, come tutto il Trentino sud occidentale, suscit\u00f2 in quegli anni una notevole e particolare curiosit\u00e0 investigativa da parte delle autorit\u00e0 militari italiane e, cos\u00ec nel 1911, fu nuovamente percorsa e scrutata, sotto le mentite vesti di un alpinista per ovviare alla naturale diffidenza dei locali agli estranei o a quella della gendarmeria, dall'ufficiale degli alpini e agente del servizio segreto, Tullio Marchetti, trentino di Bolbeno. \nDifatti ai vertici dell'esercito, il generale Tancredi Saletta capo di Stato maggiore del Regio esercito, non manc\u00f2 di rispolverare il vecchio piano del generale Enrico Cosenz, secondo cui, in caso di conflitto con l'Austria-Ungheria, occorreva agire aggressivamente sul saliente delle valli di Sole, di Non e Val Vestino, occupandole prima di attaccare a oriente, sull'Isonzo. Per fare ci\u00f2 bisognava compiere le necessarie rilevazioni topografiche, tattiche e logistiche, e Marchetti prima di agire personalmente sul terreno si coordin\u00f2 con altri ufficiali terminali di reti nella regione, come il trentino Aristide Manfrin e il capitano dei carabinieri Giacinto Santucci responsabile di una rete di informatori operanti in Trentino.\nCon l'intento di documentarsi sulla morfologia dei luoghi, Marchetti tracci\u00f2 lo sviluppo delle strade di comunicazioni tra la riviera gardesana e le Giudicarie, la logistica, la tattica e attivare una possibile rete informativa lungo la linea di operazioni in vista di un probabile conflitto con l'Austria. Cos\u00ec predispose negli anni una serie di monografie a carattere geografico-militare, su varie aree montuose e sulle linee delle possibili operazioni militari anche la Val di Sole, di Non, le Giudicarie e il basso Sarca con schizzi annessi, che vennero trasmesse al Comando del Corpo di Stato Maggiore di Roma. In uno scritto privato degli anni '50 del secolo scorso defin\u00ec ironicamente Magasa \"una metropoli\" vista la sua esigua popolazione.\nSulla base di queste informative, nei mesi precedenti lo scoppio della prima guerra mondiale del 1915, lo Stato maggiore del Regio esercito in due riunioni tenute a Verona e a Brescia conferm\u00f2 l'intenzione di \"eliminare il saliente della Val Vestino\" dalla presenza di truppe austriache. Difatti con l'inizio del conflitto, il 25 maggio, Moerna fu prontamente occupata dalla fanteria del Regio Esercito italiano proveniente dal monte Manos e da Capovalle. Al seguito della truppa vi era il noto scrittore Mario Mariani, corrispondente di guerra del quotidiano \"Il Secolo\" che scriveva: \"\"Quando il sole era gi\u00e0 alto la batteria raggiungeva la frontiera. I pali austriaci erano gi\u00e0 stati rovesciati. Un bersagliere ciclista che tornava d'oltre confine gridava passando e pedalando a rotta di collo per salite ripide e voltate al ginocchio: \"Il mio plotone \u00e8 a Moerna, gli austriaci scappano\". La colonna rispondeva: \"Viva l'Italia!\"\". Nel luglio 1917 vi transit\u00f2, proveniente da Capovalle, anche il re Vittorio Emanuele III in ispezione alle linee fortificate della Val Vestino.\nSimboli.\nIl Comune di Magasa dal 1990 circa si \u00e8 dotato di uno stemma non ufficiale, ossia non approvato dall'Ufficio Onorificenze e Araldica pubblica del Dipartimento del Cerimoniale di Stato della Presidenza del Consiglio dei ministri. In esso \u00e8 rappresentato un edificio caratteristico del luogo, il fienile con copertura in paglia di frumento di Cima Rest e la testa di un capriolo.\nMonumenti e luoghi d'interesse.\nLe santelle religiose del Capet\u00e8l a difesa dalla peste nera e quella di via Rest. Il polittico di via Garibaldi.\nUn tempo la profonda religiosit\u00e0 popolare delle genti di questa valle si esprimeva spesso con l'erezione di opere sacre e l'apposizione di \"segni\" che avevano lo scopo di garantire un quotidiano \"filo diretto\" con il Creatore. C'era sempre qualche buon motivo per ringraziarlo per invocarne la benevolenza. Cosi, lungo le stradine di campagna e le mulattiere di montagna \u00e8 facile imbattersi in vecchi manufatti ormai spesso offuscati, dalla patina del tempo: croci, tabernacoli, capitelli, lapidi in ricordo di eventi tragici, piccoli dipinti votivi realizzati per grazie ricevute. Presso di essi il viandante sostava qualche attimo in rispettosa preghiera: anche il passante pi\u00f9 frettoloso, vi gettava almeno uno sguardo, elevando un pensiero al Cielo.\nI capitelli o santelle del Capet\u00e8l, sito poco fuori l'abitato lungo l'antica mulattiera che si collega al villaggio di Turano, e quella di via Rest furono edificati nei secoli scorsi, il primo presumibilmente tra il 1400 e il 1600, per volont\u00e0 di pii benefattori e ora appartiene alla famiglia Pace, il secondo \u00e8 di data incerta, si ipotizza posteriormente al 1500 con l'erezione della curazia ed \u00e8 di propriet\u00e0 comunale. I manufatti si presentano con volta a arco e le strutture verticali sono in muratura portante. Le coperture sono a due falde simmetriche con il manto in coppi. La santella del Capet\u00e8l \u00e8 dedicata a Santa Maria Assunta al cielo, l'interno fu ridipinto nel 1977 del secolo scorso dopo un restauro conservativo della struttura ad opera di un benefattore di Magasa. Da decenni si trovava in condizioni veramente precarie, in pieno stato di abbandono con la copertura pericolante e gli affreschi originali compromessi dagli eventi atmosferici. All'interno della nicchia in posizione centrale vi \u00e8 il dipinto di Santa Maria Assunta al cielo con alla sua destra l'immagine non certa di San Giacomo Maggiore, protettore dei pellegrini e dei viandanti, o quella di San Cristoforo in quanto mancano gli attributi dei santi, se non un bastone, per stabilire l'identit\u00e0 e alla sua sinistra San Rocco, ambedue i santi sono protettori dal morbo della peste nera. La voltina \u00e8 affrescato con una colomba che simboleggia lo Spirito Santo mentre una cancellata chiude l'ingresso adornato ai lati con gli affreschi di due angioletti e il frontale con la scritta: \"Ave Maria\". La peste colp\u00ec duramente la popolazione fino al 1630 quando praticamente scomparve definitivamente dal bresciano ma rimase attiva in Europa, in Russia, fino al 1770. Nella zona della Riviera del Garda e del Trentino, l\u2019epidemia pestilenziale, fu documentata gi\u00e0 a partire dal 1300 e poi a seguire nel 1428, 1433,1496, 1530, 1567 e nel 1576. La stessa popolazione del villaggio di Droane, secondo la tradizione, fu annientata nel XVI secolo. La santella di via Rest \u00e8 dedicata al culto di santa Maria Vergine e i dipinti presenti nella nicchia oltre a quello in posizione centrale dedicatole, si notano alla sua sinistra il ritratto di sant'Antonio abate, patrono di Magasa, e alla sua destra presumibilmente l'immagine di San Vigilio, protettore della diocesi di Trento vestito di paramenti liturgici, una pianeta, ma mancano gli attributi dei santi per essere certi nell'identificazione. La voltina \u00e8 affrescata con motivi decorativi, sulla volta del fornice compare la scritta: \"Ave Maria\" ed \u00e8 chiusa da un cancello.\nQueste santelle, si presume, furono anche posizionate nella campagna o ai margini della mulattiera che conduce a Cima Rest, dove vi era il luogo di passaggio di particolari cerimonie religiose chiamate rogazioni, che documentate gi\u00e0 negli statuti comunali di Magasa del 1589, si celebravano in determinati giorni dell'anno e consistevano in antico in una processione di tutta la popolazione a Cadria. Nel secolo scorso il percorso delle rogazioni fu ridotto alla processione dalla chiesa parrocchiale di Magasa seguendo l'itinerario a anello passando per il sentiero delle Fontane pubbliche, quello detto del Mulino e salendo nella campagna transitavano davanti alla santella del Capet\u00e8l per poi rientrare nella stessa chiesa. Con questo rito la popolazione chiedeva la protezione divina contro i danni dovuti al maltempo: grandine, pioggia, la siccit\u00e0 ma anche contro le calamit\u00e0 naturali, la violenza della guerra o appunto il flagello di malattie contagiose come la peste nera. Le santelle, inoltre, rappresentavano nell'immaginario popolare un baluardo contro la presenza di malefici, demoni, streghe e stregoni.\nLa santella in generale ha quindi il significato di un ringraziamento. Una preghiera di aiuto e benevolenza per tutti quegli uomini che dopo aver lasciato le loro case, le loro famiglie affrontando le fatiche o le insidie della guerra sono rientrati a casa sani e salvi, saldi nella loro fede ma anche come ex voto per uno scampato pericolo, come una carestia o una pestilenza.\nIl polittico di via Garibaldi consiste in un affresco di cinque icone di santi impresso sulla facciata d'entrata di casa Venturini presumibilmente commissionato dalla stessa famiglia tra il 1600 e il 1700 e di autore ignoto. Al centro in una nicchia a forma rettangolare vi \u00e8 l'immagine dipinta della Madonna col Bambino attorniata alla sua destra in alto da San Giovanni Battista, patrono della Val Vestino, in basso da Sant'Antonio Abate, patrono di Magasa, alla sua sinistra in alto dall'icona di San Bernardino da Siena e in basso da quella di San Vigilio di Trento, patrono della diocesi. \nCultura.\nManifestazioni.\nFesta del Formaggio.\nLa Festa del Formaggio fu istituita dal Comune di Magasa nel 1979 con lo scopo di promuovere la produzione e la vendita del formaggio d'alpeggio, il rinomato \"Tombea\". La festa si tiene la seconda domenica del mese di settembre, in concomitanza con la fine della stagione dell'alpeggio, sull'altipiano di Cima Rest.\nFesta alpina.\nSi tiene la prima domenica di agosto: a Cima Rest per la messa presso la chiesetta alpina, a Magasa presso la Sede in localit\u00e0 Pi\u00e0 per il convivio fra iscritti alla sezione e ospiti.\nFesta patronale di San Lorenzo.\nSi tiene a Cadria il 10 agosto: messa, distribuzione, secondo l'antico Legato Pio, di un quarto di vino e un pane a tutti i presenti e pranzo in piazza.\nDistribuzione del sale.\nLa distribuzione di un chilogrammo di sale ad ogni abitante maggiorenne residente di Magasa e Cadria avviene nel mese di febbraio e trae la sua origine dalle disposizioni contenute nel Legato Dispensa Sale fondato, in un anno imprecisato di secoli fa, da benefattori Magasini. Questi, in punto di morte, spinti da uno spirito cristiano, misero a disposizione della collettivit\u00e0 i propri averi, consistenti in beni immobili da affittare o somme di denaro da investire, per finanziare l'acquisto del sale, bene allora preziosissimo e di difficile reperimento, da distribuirsi poi, gratuitamente, ad ogni residente della comunit\u00e0. In compenso gli abitanti dopo la scomparsa del benefattore dovevano onorare la sua memoria con la recita di preghiere e la celebrazione di Sante Messe.\nSacri Tridui.\n I Tridui sono una festa religiosa consistente in tre giorni del mese di gennaio dedicati alla celebrazione dei morti della comunit\u00e0. Secondo lo storico bresciano mons. Paolo Guerrini, le origini di questa tradizionale commemorazione nella provincia di Brescia risalgono al 1727, quando i frati francescani Osservanti del convento di San Giuseppe di Brescia celebrarono tre giorni a suffragio delle vittime della guerra di successione spagnola che furono numerose nelle battaglie di Chiari (1701) e di Calcinato (1706). A Magasa i Tridui furono introdotti, in un anno imprecisato collocabile tra il 1744 e il 1755, dal sacerdote magasino don Giovanni Bertola (1722-1794) che fu per circa vent'anni parroco di Capriano del Colle e dal noto professor Pietro Angelo Stefani direttore del seminario Lodron di Sal\u00f2. Oggi, i Tridui, con l'apparato di candele detto \"Macchina\" si celebrano nel bresciano solamente a Vesio di Tremosine, Borno, Castenedolo, Gussago, Lonato, Mura, Ome, Tavernole sul Mella, Rodengo-Saiano e Borgo Poncarale.\nCanto della Stella.\nIl canto della Stella \u00e8 un'antica tradizione tipica non solo di Magasa ma anche di molte zone dell'Italia settentrionale e, pi\u00f9 generalmente, dell'arco alpino. La sera del 5 gennaio, nel giorno della festa dell'Epifania, dopo la santa messa, un coro di paesani, una ventina di persone circa, preceduto dai raffiguranti i tre re magi e il portatore della stella, un manufatto di legno rivestito di carta raffigurante appunto la stella cometa, si avvia dalla piazzetta antistante la chiesa e attraversando quasi tutte le stradine del centro storico canta le tradizionali canzoni natalizie del luogo annunciando alla popolazione l'arrivo dei re magi alla grotta di Betlemme. Per alcuni tale tradizione sembra risalire alla met\u00e0 del Cinquecento, nel pieno della Controriforma.\nBiblioteca comunale \"Dottor Giuliano Venturini\".\nLa biblioteca comunale di Magasa \u00e8 dedicata alla memoria di Giuliano Venturini, vissuto nel corso dell'Ottocento che fu medico, patriota, scrittore e sindaco di Magasa.\nGruppo degli alpini.\nIl gruppo ANA di Magasa-Valvestino fu costituito il 21 novembre 1937 dal sottufficiale della Divisione alpina \"Julia\", Ermenegildo Venturini, caduto nella ritirata di Russia nel gennaio del 1943.\nSciolto, fu ricostituito nel 1950. Nel 1951 fu benedetto il secondo gagliardetto e nel 1966 si inaugur\u00f2 in piazza Valle il monumento dedicato a tutti i Caduti della prima e seconda guerra mondiale. L'opera migliore, oltre al circolo degli Alpini in localit\u00e0 Pi\u00e0, resta senza dubbio la chiesetta alpina a Cima Rest inaugurata il 1\u00ba agosto 1982 e dedicata \"A chi sofferse per la Libert\u00e0\". Questa costruita in granito \u00e8 l'orgoglio degli alpini di Magasa e del gruppo di Valvestino che contribuirono volontariamente alla sua edificazione.\nNell'agosto del 1993, durante la tradizionale \"Festa degli alpini\", fu conferito con una solenne cerimonia a Cima Rest il premio nazionale \"Fedelt\u00e0 alla Montagna\" all'artigliere da montagna Silvio Tedeschi di Droane del gruppo di Valvestino. Questo premio \u00e8 la pi\u00f9 importante e significativa manifestazione associativa dell'ANA inferiore solamente all'Adunata Nazionale e viene assegnato a quegli ex alpini che vivono e lavorano in montagna con dedizione e fedelt\u00e0.\nAmministrazione.\nProposta di riaggregazione al Trentino-Alto Adige.\nInsieme a numerosi altri comuni in situazioni simili ha richiesto in seguito di essere nuovamente annesso alla provincia di Trento. Nel 2005 il comune ha aderito all'\"Associazione dei comuni confinanti\" e dal 2007 i due comuni di Valvestino e di Magasa, con l'appoggio di comitati spontanei di cittadini, si sono attivati per l'indizione di un referendum.\nNel comune di Valvestino, il 21 e 22 settembre 2008, contemporaneamente al comune di Magasa si \u00e8 tenuto il referendum per chiedere alla popolazione di far parte integrante della regione Trentino-Alto Adige sotto la provincia autonoma di Trento. Il risultato \u00e8 stato positivo nonostante l'elevato quorum richiesto dal referendum (maggioranza degli aventi diritto al voto).\nIl 7 ottobre 2009 il senatore Claudio Molinari, del Partito Democratico, ha presentato un disegno di legge per il ritorno del Comune di Valvestino e Magasa nella Regione Trentino-Alto Adige.\nIl 18 maggio 2010 il Consiglio regionale Trentino-Alto Adige approvava quasi all'unanimit\u00e0 dei votanti una mozione per l'aggregazione alla Regione dei comuni di Magasa, Valvestino e Pedemonte attivando la Giunta per \"sollecitare nelle sedi competenti, il tempestivo e positivo esame dei Disegni di legge costituzionale\" depositati in Parlamento a Roma e il 14 aprile del 2015 il Consiglio regionale della Lombardia deliberava allo stesso modo approvando la mozione che esprimeva parere favorevole al passaggio al Trentino dei due comuni.\nL'unico collegamento stradale con il Trentino \u00e8 piccola mulattiera sterrata che collega le localit\u00e0 di Denai, Tombea, Pr\u00e0a e Bait con Bondone (in Provincia di Trento) ma \u00e8 percorribile solo a piedi o con automezzi autorizzati. In progetto vi \u00e8 un traforo stradale che unir\u00e0 la Valle con quella del Chiese. Senza la costruzione di questo collegamento, il passaggio del comune al Trentino \u00e8 considerato non attuabile."}
{"id": "29222", "revid": "1534111", "url": "https://it.wikipedia.org/wiki?curid=29222", "title": "Mairano", "text": "Mairano (\"Mair\u00e0\" o \"Maer\u00e0\" in dialetto bresciano) \u00e8 un comune italiano di abitanti della provincia di Brescia in Lombardia.\nGeografia fisica.\nSi trova a circa 1\u00a0chilometro dalla strada provinciale Brescia, Quinzano d'Oglio, Cremona e a 16,6\u00a0chilometri dal capoluogo bresciano.\n\u00c8 lambito a est dalla Seriola Molina. Comprende la frazione Pievedizio a nord. Le cascine rilevanti sono Babbi\u00f2, Canino, Feniletto, Godi (i Gucc), San Francesco e Tesette.\nOrigine del nome.\nIl paese sorge sul territorio della pianura Padana che fu soggetto a centuriazione romana. Per cui secondo il Mazza (1986), il toponimo deriverebbe dal lingua latina \"fundus Marianus\".\nSociet\u00e0.\nLingue e dialetti.\nNel territorio di Mairano, accanto all'italiano, \u00e8 parlata la lingua lombarda prevalentemente nella sua variante di dialetto bresciano.\nSport.\nMairano \u00e8 presente nello sport calcistico provinciale con la \"Unione Sportiva Mairano\" (US Mairano). Nel 1976 questa societ\u00e0 si fuse con la Trenzanese (di Trenzano), costituendo la \"Tre-Mairano\". Nel 1983 quest'ultima fu sciolta e fu ricostituita l'US Mairano che nel 1990 milit\u00f2 nel campionato provinciale di seconda categoria."}
{"id": "29223", "revid": "1516566", "url": "https://it.wikipedia.org/wiki?curid=29223", "title": "Malegno", "text": "Malegno (\"Mal\u00e9n\" o \"Mal\u00e9gn\" in dialetto camuno) \u00e8 un comune italiano di abitanti, della Val Camonica, provincia di Brescia in Lombardia.\nGeografia fisica.\nTerritorio.\nGiace sulla riva destra del fiume Oglio, \u00e8 attraversato dal torrente Lanico. \u00c8 attraversato in tutto il suo territorio della strada statale 42 del Tonale e della Mendola, dalla quale si separano la strada per l'Altipiano del Sole e quella per Cividate Camuno, sull'altra sponda dell'Oglio.\nClima.\nI dati provenienti dalla stazione meteorologica di Breno indicano, in base alla media trentennale di riferimento 1961-1990, che la temperatura media del mese pi\u00f9 freddo, gennaio, si attesta a -1,0\u00a0\u00b0C, mentre quella del mese pi\u00f9 caldo, luglio, \u00e8 di +20,5\u00a0\u00b0C.\nOrigini del nome.\nSecondo Lino Ertani il nome del comune potrebbe derivare dai termini \"agn\" (acqua) e \"mal\" (monte).\nStoria.\nL'attuale abitato di Malegno \u00e8 fondato da due nuclei: Malegno e Lanico.\nTracce di antiche attivit\u00e0 umane sono rappresentate dalle due statue stele, dette \"di Bagnolo\", localit\u00e0 ad ovest di Malegno.\nNell'XI secolo \u00e8 fondato l'Ospizio, affidato nell'841 dal vescovo di Brescia Ramperto al monastero benedettino di S.Faustino di Brescia.\nLa prima citazione del nome Malegno risale al 1156 in occasione della rissa tra gli abitanti di Lozio e Borno che, recandosi in processione a Cividate Camuno, si scontrarono all'altezza di Malegno.\nSia nel 1363 che nel 1397 Malegno \u00e8 ricordato come paese ghibellino.\nIl 17 settembre 1423 il vescovo di Brescia investe iure feudi dei diritti di decima nei territori di Monno, Cevo, Andrista, Grumello, Saviore, Cemmo, Ono, Sonico, Astrio, Malegno, Cortenedolo, Vione, Incudine e Berzo Demo a Bertolino della Torre di Cemmo.\nNel 1580 San Carlo Borromeo alloggi\u00f2 presso la famiglia Bonettini di Malegno, e rimprover\u00f2 il parroco don Bernardino Blanco poich\u00e9 s'interessava troppo delle liti tra i suoi parrocchiani.\nNel 1758 le acque del Lanico strariparono inondando il paese.\nTra il 1928 ed il 1947 Malegno viene unita a Cividate Camuno nel comune di Cividate Malegno.\nFeudatari locali.\nFamiglie che hanno ottenuto l'infeudazione vescovile dell'abitato:\nFamigliaDella Torr dal 1496\nSimboli.\nNel 1971 la giunta comunale adott\u00f2 liberamente questo stemma riprendendo un emblema scolpito sul portale di una residenza rinascimentale del paese, probabilmente relazionato alla presenza dell'ordine religioso degli Umiliati (1201-1571) che aveva come proprio simbolo un agnello pasquale.\nMonumenti e luoghi d'interesse.\nArchitetture religiose.\nLe chiese di Malegno sono:\nSociet\u00e0.\nTradizione e folclore.\nGli sc\u00fct\u00fcm sono nei dialetti camuni dei soprannomi o nomiglioli, a volte personali, altre indicanti tratti caratteristici di una comunit\u00e0. Quello che contraddistingue gli abitanti di Malegno \u00e8 \"Cr\u00e0pe de l\u00e9gn\" (teste di legno), \"Malign\u00f9\", \"Get\u00f9\"\nCultura.\nEventi.\n\"Mites Terram Possident\" \u00e8 un premio per la solidariet\u00e0 e la pace che ogni anno il comune di Malegno assegna il 30 novembre nell\u2019ambito delle manifestazioni per la festa patronale di Sant'Andrea. Si tratta di un premio istituito nel 2005, che viene assegnato a \u00abpersone, associazioni, istituti, organizzazioni particolarmente distintisi per l\u2019impegno in progetti ed azioni di solidariet\u00e0 e pace o in atti concreti di generosit\u00e0 e bont\u00e0 umana, a livello mondiale, nazionale e locale\u00bb. Il premio consiste in una somma di denaro pi\u00f9 un manufatto raffigurante lo stemma del comune di Malegno (aderente al coordinamento nazionale degli enti locali per la pace) ed il suo motto \"Mites Terram Possident\".\nSport.\nSede di partenza della cronoscalata automobilistica Malegno-Borno."}
{"id": "29224", "revid": "508036", "url": "https://it.wikipedia.org/wiki?curid=29224", "title": "Malonno", "text": "Malonno (\"Mal\u00f2n\" in dialetto camuno) \u00e8 un comune italiano di abitanti, della Val Camonica, provincia di Brescia in Lombardia.\nGeografia fisica.\nTerritorio.\nTre torri gentilizie, con muratura in pietra irregolare, bei portali, alcuni pi\u00f9 complessi e lavorati, altri con semplici architravi in granito, arcate ed involti, resti un po' trascurati di case importanti o di chiara struttura contadina, un interessante forno fusorio, si trovano nel centro storico di Malonno.\nSulla costa sulla quale poggia il villaggio vi era un esteso filone di ferro, che ha una direzione da ovest ad est, quasi orizzontale, partendo dalla localit\u00e0 Vago presso Paisco.\nStoria.\nIl primo nucleo abitato sorse probabilmente dove ora insite in bel borgo di Lava, che rimase per secoli, fino al 1500, il centro religioso pi\u00f9 importante della zona. Dopo l'anno mille il Vescovo di Brescia subentr\u00f2, mediante scambi territoriali, infeudamenti e acquisizioni, in vaste propriet\u00e0 in terra camuna, ricevette i vari benefici e privilegi col titolo di Duca di Val Camonica, nel 1193, a sua volta invest\u00ec di un vasto feudo un ramo della famiglia D\u00f2mini di Vione e i Magnoni, che furono dunque la parte guelfa della nobilt\u00e0 locale.\nI ghibellini (seguaci invece dell'impero) erano guidati dai Federici che, ricevendo vaste investiture dallo stesso Imperatore Federico Barbarossa (da cui sembra abbiano preso il nome) estesero la loro presenza in tutta la Val Camonica legandosi anche con altre potenti famiglie locali: a Malonno vennero stretti rapporti diretti, anche di parentela, con i Celeri di Lovere. Coi Celeri e con i Girardi (che si stabilirono a Malonno tra il XIII e XIV secolo), alcuni malonnesi parteciparono nel 1288 alla vasta rivolta guidata dai Federici che era scoppiata contro la guelfa Brescia e il suo vescovo che port\u00f2 al saccheggio di Pisogne ed Iseo.\nIl 15 maggio 1365 il vescovo di Brescia Enrico da Sessa investe iure feudi dei diritti di decima nei territori di Breno, Vione, Vezza, Sonico, Malonno, Berzo Demo, Astrio, Ossimo e Losine Giovanni e Gerardo del fu Pasino Federici di M\u00f9.\nLe pi\u00f9 antiche vicende della terra di Malonno, posta a cavallo della media e alta Val Camonica, sono contemporanee ad altri insediamenti preistorici nella lunga valle percorsa dal fiume Oglio. Alla pace di Breno del 31 dicembre 1397 i rappresentanti della comunit\u00e0 di Malonno, Giovanni Girardo da Scalve e il notaio Martino da Gandino, si schierarono sulla sponda ghibellina.\nLe famiglie malonnesi pi\u00f9 potenti e influenti, come era uso nel medio evo, nei XIV e XV secoli, si schierarono pi\u00f9 e pi\u00f9 volte dalla parte dei vincitori di turno cambiando disinvoltamente padrone e protettore riverendo, dopo la curia Bresciana, prima i Visconti, Duchi di Milano per poi passare al servizio della Serenissima Repubblica di Venezia, poi, seguendo le vicende delle varie guerre Veneto-Milanesi si avvicinarono ancora ai Visconti e agli Sforza, ritornarono sotto la Repubblica di Venezia per un breve periodo poi ripassarono nuovamente ancora dalla parte dei milanesi e infine, dopo la pace di Lodi si affrancarono definitivamente alla Repubblica di San Marco, alle sue truppe, ai suoi tribunali e ai suoi delegati.\nSotto il lungo e relativamente tranquillo periodo di dominazione veneta, per la prima volta, si redassero precise e meticolose relazioni che descrivevano la vita locale, le risorse naturali e le attivit\u00e0 che venivano svolte. Nel suo famoso \"Catastico\" del 1610 il rettore veneto Giovanni da Lezze citava, per le terre di Malonno, le produzioni di castagne, biade e fieni ma lamentava la mancanza di vini e ricordava per\u00f2 soprattutto l'estrazione di minerali di ferro, dalle montagne circostanti, e l'esistenza di un grande forno fusorio nel paese di Malonno che era divenuto il borgo pi\u00f9 popoloso e importante del comune (di questo forno rimangono anche oggigiorno delle mura e delle dirette testimonianze orali e scritte).\nAttivit\u00e0 indotte alla fusione e lavorazione dei metalli erano la raccolta del legname e la notevole produzione di carbone che occupavano molti lavoranti locali. Il trasferimento della parrocchiale e del fonte battesimale da Lava a Malonno (divenuto, come gi\u00e0 scritto, l'abitato e la frazione pi\u00f9 popolosa della zona) fu stabilito nel 1565 dal vescovo di Brescia Bollani e confermato nel 1580 dal cardinale di Milano Carlo Borromeo nel corso della sua famosa visita apostolica.\nQuesta azione provoc\u00f2 tra le due fazioni una furibonda lite che si protrasse a lungo. Gli abitanti di Lava si rifiutarono di far battezzare i loro figli a Malonno ed, vista la loro ostinazione, ottennero, nel 1717, la presenza di un cappellano officiante nella loro frazione e nella loro chiesa. Gli straripamenti e le alluvioni provocate dall'Oglio in piena furono sempre delle calamit\u00e0 funeste per il territorio malonnese e le pi\u00f9 nefaste di queste disgrazie sono ricordate nel 1471 e nel 1614.\nLe limacciose acque del principale fiume della Val Camonica e di alcuni torrenti locali, enormemente ingrossati da giorni e giorni di pioggia continua, seppellirono, sotto grandi masse di detriti e di fango parte dell'abitato di Malonno che si era espanso anche nella parte pi\u00f9 vicina all'alveo del fiume.\nFurono i Celeri, nella prima met\u00e0 del Seicento, a finanziare i lavori di arginatura e deviazione del tumultuoso torrente Franch\u00ec che nelle sue ricorrenti inondazioni aveva pi\u00f9 volte provocato distruzioni, lutti e danni.\nNel 1630 gli abitanti di Malonno erano stimati in circa 1500, ma, in quell'infausto anno e l'anno successivo, la peste (quella ricordata dal Manzoni), portata in valle dal passaggio delle truppe dei Lanzichenecchi che erano calati dalla Valtellina e dal passo dell'Aprica, li ridusse di quasi la met\u00e0. Verso la met\u00e0 del XVII secolo Malonno ebbe un periodo economico particolarmente florido e le principali famiglie locali vollero dimostrare la loro potenza ed esternare le proprie ricchezze divenendo protagoniste della costruzione di nuove ampie abitazioni che, come era uso in quei tempi, erano corredate sempre da fienili, stalle e carbonili.\nDal 1650 inizi\u00f2 anche la realizzazione di un ponte in pietra sull'Oglio che and\u00f2 a sostituire quello precedente in legno che era stato danneggiato da una piena. Come per altre antiche e gloriose famiglie camune, nel XVIII secolo si estinse e scomparve la ricca e storica casata del Cel\u00e8ri.\nIn molte propriet\u00e0 e benefici di questa famiglia, che aveva fatto gran parte della storia di Malonno, succedettero i Martinengo, che avevano gi\u00e0 vasti possessi in alta Val Camonica ed appartenevano al gruppo ristretto delle pi\u00f9 importanti famiglie di Brescia. A Malonno divenne molto nota la controversa e bieca figura di Marc'Antonio Martinengo, famoso sia in zona che in citt\u00e0 per le sue bravate, le sue sfide e per i suoi duelli che per lungo tempo entrarono nella cronaca e vennero anche tramandati nelle \"b\u00f2te\" (storie o leggende popolari).\nAi Martinengo succedettero, in molte e vaste propriet\u00e0 malonnesi, i Corazzina. Nel 1797 tutta la Val Camonica fu investita dal turbine delle truppe di invasione francesi e i nuovi dominatori che si dimostrarono subito non certo i liberatori dalla tirannide o gli alfieri e apportatori delle idee della Rivoluzione francese di un decennio prima ma solo conquistatori e predatori.\nFu un breve ma pesante e triste periodo storico: l'invasore impose le sue nuove regole amministrative (alcune positive altre assurde per le nostre valli alpine) e ober\u00f2 di nuove tasse e balzelli le locali industrie estrattive e di lavorazione del metallo. Venne estesa la leva obbligatoria e molte furono le depredazioni, le violenze e i saccheggi che gravarono su una stremata popolazione resa poverissima e al limite della sopravvivenza.\nLe pesanti imposizioni e obblighi di sostentamento per le numerose truppe acquartierate in zona, le insopportabili nuove imposte sui materiali ferrosi, portarono nel breve volgere di pochi anni, ad una netta recessione generale e la fiorente industria del ferro, del carbone e dei semilavorati non si riprese pi\u00f9. Dopo la sconfitta di Napoleone e il Congresso di Vienna le terre della Serenissima vennero assorbite dall'impero austriaco nel Regno Lombardo-Veneto ma anche sotto la dominazione austriaca la miseria rest\u00f2 molto diffusa tanto che gran parte dei bambini disertava la scuola, appena insediata, per lavorare nelle attivit\u00e0 dell'agricoltura e dell'allevamento, uniche risorse rimaste ai residenti.\nCon l'unit\u00e0 d'Italia, ci fu la difficile e complicata creazione del \"Comune di Malonno\", che amministrativamente dovette comunque tenere conto della presenza e delle esigenze, nonch\u00e9 del campanilismo, delle numerose frazioni sparse su una vasta e disagiata zona montana.\nNel 1888 vi fu in primo organico censimento voluto per dare una fisionomia al neonato Regno d'Italia e da questa relazione risultava che a Malonno erano ben 24 le \"Contrade\" (cio\u00e8 le frazioni) e circa 2500 abitanti. L'attivit\u00e0 principale restava sempre, alla fine del XIX secolo e all'inizio del XX, una povera e faticosa agricoltura di montagna, ristretta nei piccoli appezzamenti coltivati a conduzione familiare e l'altrettanto faticoso allevamento del bestiame (sia grosso che minuto) che comunque non permettevano, alla quasi totalit\u00e0 della popolazione residente, una vita tranquilla e dignitosa ma solo una sopravvivenza minata da una diffusa e costante miseria e molta fame.\nMolti, in quegli anni, furono perci\u00f2 coloro che, abbandonando i borghi delle nostre valli e trasformatisi in emigranti, lasciarono l'ingrata terra natia per cercare lavoro lontano e all'estero, specialmente Francia, Belgio e nella vicina Svizzera. Alcuni malonnesi (come moti altri camuni e italiani) emigrarono anche nelle lontanissime America e Australia. Nella prima guerra mondiale (1914-1918) la linea del fronte (al Tonale) non era molto lontana dalle terre malonnesi e il grande conflitto, oltre che cambiare il volto della zona divenne anche un'occasione primaria (e fu una delle grandi rivoluzioni in tutta Europa in quell'inizio del Novecento) per le donne di uscendo (in parte) dal ristretto ambito della famiglia e della casa, poich\u00e9 gli uomini validi erano in trincea.\nMolte giovani dell'alta Valle iniziarono cos\u00ec a lavorare anche per il genio militare preparando trincee, casematte e rifugi. Molte furono anche le strade che in quegli anni vennero ampliate, ammodernate e tracciate e molte delle frazioni del comune vennero collegate pi\u00f9 direttamente: molti sentieri e mulattiere, che potevano avere interesse militare, vennero trasformate in carreggiabili e diedero lavoro e salari a molti uomini e molte donne che fino ad allora avevano svolto solo il lavoro dei campi e delle stalle.\nNel periodo fascista inizi\u00f2 l'attivit\u00e0 produttiva lo stabilimento posto in localit\u00e0 Forno d'Allione, al confine con i comuni di Berzo Demo e Cedegolo, che diventer\u00e0, per svariati decenni, un punto di riferimento importante e di occupazione per molte famiglie locali fino alla mesta e inevitabile chiusura totale negli anni novanta. Sulla stessa area, dopo un lungo periodo di inattivit\u00e0, \u00e8 stato creato un piccolo polo artigianale che ha destato l'attenzione di alcuni piccoli impresari locali. Negli anni sessanta, come ovunque, prese consistenza un diffuso boom edilizio che, anche a Malonno, cambi\u00f2 radicalmente il volto di tutta la zona.\nI piccoli nuclei abitati posti alle quote pi\u00f9 elevate e lontani dalla principali vie di comunicazione e collegamento come le varie sparse frazioni montane, in parte si svuotarono mentre il capoluogo raggiunse le attuali vaste dimensioni in parte anche dovute alla nascita di varie attivit\u00e0 commerciali e a piccole industrie locali.\nFeudatari locali.\nFamiglie che hanno ottenuto l'infeudazione vescovile dell'abitato:\nMonumenti e luoghi d'interesse.\nArchitetture religiose.\nLe chiese di Malonno sono:\nSociet\u00e0.\nTradizioni e folclore.\nGli sc\u00fct\u00fcm sono nei dialetti camuni dei soprannomi o nomiglioli, a volte personali, altre indicanti tratti caratteristici di una comunit\u00e0. Quello che contraddistingue gli abitanti di Malonno \u00e8 \"B\u00e8ne\" oppure \"M\u00e0cc dele b\u00e8ne\".\nUna nenia popolare in dialetto camuno recita:\nGeografia antropica.\nFrazioni.\nMoscio (M\u00f2sh) m.830, piccolo agglomerato urbano ad O di Malonno. Deriva da \"mosh\" = palude o dal suo sinonimo \"mosa\". sc\u00fct\u00fcm: \"Veneti\"\nNazio (Nash) m.920, frazione a SO di Malonno. Su territorio comunale sono identificabili: \"C\u00e0p de Nash\" (Campo di Nazio) a m.1550, \"D\u00f2sh de Nash\" (Dosso di Nazio) a m.1214 e \"Camp\u00e8l de Nash\" (Campello di Nazio) a m.1842. Deriverebbe dal vocabolo \"nas\" o \"nash\" = naso, dalla conformazione del terreno, ma \u00e8 pi\u00f9 probabile da \"nash\" = tasso, albero alpestre molto simile all'abete. Comunque qualcuno vorrebbe farlo derivare dalle parole \"neo as\" = nuovo metallo per la localizzazione di antiche miniere. \nInfrastrutture e trasporti.\nStrade.\nAd oriente dell'abitato di Malonno scorre la Strada statale 42 del Tonale e della Mendola, che attraversa tutta la piana in direzione di Edolo.\nFerrovie.\nLa stazione di Malonno si trova in centro all'abitato, nei pressi del municipio. Fa parte della linea ferroviaria Brescia-Iseo-Edolo.\nAmministrazione.\nUnione di comuni.\nMalonno fa parte dell\"'Unione Alpi Orobie Bresciane\", assieme ai comuni di Corteno Golgi, Edolo, Paisco Loveno e Sonico. \nL'unione di comuni, che ha sede a Edolo."}
{"id": "29226", "revid": "1632387", "url": "https://it.wikipedia.org/wiki?curid=29226", "title": "Manerba del Garda", "text": "Manerba del Garda (\"Manerba\" in dialetto gardesano) \u00e8 un comune italiano di abitanti della provincia di Brescia in Lombardia.\nGeografia fisica.\nTerritorio.\n\u00c8 uno dei comuni del comprensorio della Valtenesi.\nDel territorio comunale fa parte l'Isola di San Biagio (di propriet\u00e0 privata), conosciuta anche come \"Isola dei Conigli\" e lo Scoglio dell'Altare.\nGeografia antropica.\nStrade di Manerba.\n\u00c8 suddiviso nelle sette frazioni di Solarolo, Montinelle, Balbiana, Pieve, Trevisago, Campagnola e Gardoncino.\nStoria.\nLa leggenda narra che Manerba fu eretta in devozione alla dea Minerva. Ella venne a nascondersi in questa valle, importante e suggestivo centro della Valtenesi, dove piant\u00f2 i suoi ulivi (dei quali era la protettrice) e insegn\u00f2 molte delle sue arti. In suo onore fu costituito un tempio che per\u00f2 venne distrutto dai Barbari.'\nMolti studiosi credono che il toponimo di Manerba derivi da \"Minerva arx\". Altri invece fanno risalire tale nome ai galli cenomani (il termine deriverebbe dall'unione di \"mon\", che significa uomo d'armi, ed \"erb\", zona militare). Il toponimo indicherebbe, in questo caso, \"un luogo fortificato residenza del capo\": ci\u00f2 \u00e8 plausibile dato che dall'alto della Rocca del paese risultava agevole difendersi da qualunque attacco.\nLa presenza dell'uomo sul Lago di Garda risale alla Preistoria, pi\u00f9 precisamente al Tardo Neolitico (circa 4000 a.C.): sotto la Rocca, infatti, sono stati ritrovati resti di un villaggio del Mesolitico.\nLa zona faceva parte fin dall'epoca longobarda della corte del Monastero di San Colombano del Priorato di Bardolino e della prioria di Solarolo, dipendente dall'Abbazia di San Colombano di Bobbio (PC) e del grande feudo monastico di Bobbio. I monaci evangelizzarono il territorio favorendo l'espansione dei commerci, dell'agricoltura (specie la vite e l'olivo), del sistema di pesca, e della cultura, introducendo importanti innovazioni ed aprendo vie commerciali.\nLe popolazioni che si succedettero nei secoli furono accomunate dalla stessa consapevolezza: il collegamento con le vie di comunicazione terrestri e fluvio-lacuali della regione poneva il territorio in una posizione favorevole in tempo di pace, ma molto pericolosa in caso di un'eventuale guerra. Questo spiega la presenza, in Valtenesi, di castelli risalenti al XIII secolo, alcuni dei quali eretti su fortilizi romani. La torre del Castello di Manerba era il punto di convergenza di una raggiera che collegava le torri di tutti i comuni del territorio.La torre interna principale, detta Maschio, racchiudeva una cisterna per la raccolta dell'acqua piovana, e altri ambienti di ancora incerta funzione. Questi castelli avevano la funzione principale di proteggere e tenere al riparo le popolazioni locali, che si recavano all'interno della cinta muraria.\nDal XVI secolo Manerba divenne rifugio di banditi e fuorilegge, obbligando la Serenissima Repubblica di Venezia alla completa distruzione delle mura nel 1574. La citt\u00e0, insieme agli altri comuni della Valtenesi entra a far parte del pi\u00f9 ampio organismo della \"Comunit\u00e0 di Riviera\", che diviene dominio di Venezia dopo il conflitto con i Visconti, e prende cos\u00ec il nome di \"Magnifica Patria\", all'interno della quale si trovava la Quadra della Valtenesi, con Manerba come riferimento principale.\nCon la fine della Repubblica di Venezia nel 1796 tutto il territorio della Riviera si vede coinvolto nelle vicende della Rivoluzione francese e del dominio napoleonico.\nDi particolare importanza fu anche il passaggio di Garibaldi sul suolo di Manerba per raggiungere l'osservatorio della Rocca.\nSociet\u00e0.\nNegli ultimi cento anni, a partire dal 1911, si \u00e8 assistito \"ad un raddoppio\" della popolazione residente."}
{"id": "29228", "revid": "1534111", "url": "https://it.wikipedia.org/wiki?curid=29228", "title": "Marcheno", "text": "Marcheno (\"March\u00e9\" in dialetto bresciano) \u00e8 un comune italiano di abitanti della provincia di Brescia, nella media Val Trompia, in Lombardia.\nGeografia fisica.\nMarcheno \u00e8 comune montano della Val Trompia, a circa 22\u00a0chilometri a nord da Brescia.\nFa parte della Comunit\u00e0 Montana della Val Trompia e del Distretto industriale Val Sabbia-Val Trompia, specializzato nella fabbricazione di prodotti in metallo e, in particolare, nell'antichissimo settore armiero.\nSi raggiunge percorrendo la strada provinciale 345 delle Tre Valli, che si snoda per circa 50\u00a0chilometri da Brescia al \nManiva. Prima dell'ingresso in Brozzo, sulla provinciale \u00e8 posto il cartello (della comunit\u00e0 montana locale) che avverte dell'ingresso nell'alta valle.\nFrazioni: Brozzo e Cesovo.\nLe localit\u00e0 sono: Aleno, Madonnina, Piazza, Parte, Rovedolo, Croce, Caregno, Marcheno Sopra, Prevesto, Ren\u00e0t, Marsegne, Pian\u00f9, Clos, Cerreto, Lusine, Prade. Dalla localit\u00e0 turistica Caregno, altopiano posto a 1000 m, partono diversi sentieri verso il monte Guglielmo che rientrano, sin quasi verso la cima, all'interno del comune.\nBrozzo \u00e8 collegato a Cesovo anche da un sentiero assai agibile che prosegue verso Caregno. Lungo la strada di montagna che collega Cesovo e Cimmo di Tavernole sul Mella vi \u00e8 la localit\u00e0 Perdone (\"Perd\u00f9\"). Nella zona est del comune si stacca la valle Vandeno (\"Vand\u00e8\"), percorsa dal torrente omonimo, che porta nella zona Sonclino/Sant'Emiliano. Qui, situato poco a nord del monte Sonclino, sorge la Punta dei 4 Comuni (dosso dei Quattro Comuni) ovvero un'anticima al cui vertice convergono i confini di Marcheno, Casto, Sarezzo, Lumezzane.\nMarcheno \u00e8 attraversato dal fiume Mella.\nDal punto di vista artistico di particolare pregio \u00e8 il santuario della Madonnina situato sull'antica strada valeriana (ora via Madonnina) e costruito nel primo decennio del '600, mentre la cappellina antistante risale al '400.\nNell'anno del Giubileo (2000) nel versante est \u00e8 stata installata una grande croce (illuminata di notte), poco sotto la Punta Carneda (984 m).\nStoria.\nIl territorio di Marcheno fu abitato in tempi antichi.\nLo dimostrano dei reperti individuati nel 1975, in localit\u00e0 Rocca (frazione Prevesto), sulla sponda sinistra del fiume Mella tra il capoluogo e Brozzo che risalivano alla prima et\u00e0 del ferro tra l'VIII e il VII secolo a.C.\nGli stessi insediamenti furono abitati anche in epoca romana. Dopo la caduta dell'impero romano, Marcheno si trov\u00f2 sotto la giurisdizione della Pieve di S. Giorgio di Inzino, da cui ottenne l'autonomia verso la fine del XIV secolo.\nIn quel secolo e in quello successivo era Aleno il centro del Comune, come testimoniano un estimo delle quadre del territorio bresciano del 1389 e un codice malatestiano del 1418. Aleno ha comunque sempre mantenuto una centralit\u00e0 tra le localit\u00e0, conseguenza del suo passato di antico capoluogo.\nNei decenni successivi la frazione di fondovalle divenne fondamentale sia dal punto di vista amministrativo (Comune), sia religioso (Parrocchia).\nNel 1552 viene consacrata la chiesa parrocchiale di San Michele.\nL'organizzazione amministrativa napoleonica sanc\u00ec la fusione del Comune di Cesovo con quello di Brozzo e la separazione di Brozzo e Marcheno in due Distretti diversi.\nNel periodo della dominazione austriaca i due Comuni tornarono a far parte dello stesso Distretto (quello di Gardone), ma furono nuovamente inseriti in mandamenti diversi dopo l'unificazione italiana.\nNel 1890 sorge a Marcheno la prima latteria sociale.\nTra il dicembre 1903 e il luglio 1904 a Marcheno si provvede all'acquisto di nuove campane.\nDal luglio 1907 \u00e8 aperto il nuovo Asilo Infantile \"Principe Umberto\".\nNel 1927 la definitiva unificazione in uno stesso Comune.\nIl Comune di Marcheno \u00e8 gemellato con Blinisht. Cesovo e Brozzo hanno chiese attive e Brozzo \u00e8 parrocchia distinta da quella del capoluogo (la parrocchia di Cesovo \u00e8 stata autonoma sino al 2018).\nL'1 e 2 giugno 2013 \u00e8 stato sede dell'adunata sezionale degli Alpini dell'intera provincia di Brescia.\nEconomia.\nArtigianato.\nNel settore dell'artigianato \u00e8 molto diffusa e rinomata la produzione artigianale di armi.\nInfrastrutture e trasporti.\nFra il 1906 e il 1934 Marcheno ospit\u00f2 una fermata della tranvia della Val Trompia."}
{"id": "29229", "revid": "57872", "url": "https://it.wikipedia.org/wiki?curid=29229", "title": "Avegno", "text": "Av\u00e9gno (\"Av\u00ebgno o A\u00ebgno\" in ligure) \u00e8 un comune italiano sparso di abitanti della citt\u00e0 metropolitana di Genova in Liguria. La sede comunale \u00e8 situata nella localit\u00e0 di Molino Nuovo.\nGeografia fisica.\nIl territorio comunale di Avegno \u00e8 situato lungo l'alta valle del torrente Recco, ad est da Genova, costeggiando la strada provinciale 333 di Uscio che dalla costa del Golfo Paradiso (Recco) s'inerpica verso il colle Caprile (470 m) dove \u00e8 possibile, valicando il crinale, discendere verso Gattorna (frazione di Moconesi) e quindi la val Fontanabuona.\nI principali corsi d'acqua del territorio sono il torrente Recco e il rio Arbora, tributario del primo. La morfologia del territorio \u00e8 prevalentemente collinare e le sue vette maggiori sono: il monte Borgo (732 m), il monte Bello (712 m), il monte Cornua (687 m), il monte Orsena (614 m e nella cui sommit\u00e0 \u00e8 situato il santuario della Madonna di Caravaggio nel territorio comunale rapallese), il monte Cassinea (612 m), il monte del Pr\u00e8 (556 m), il monte San Pietro (388 m).\nStoria.\nLa prima citazione ufficiale e scritta su Avegno risalirebbe al XIII secolo dove in un antico documento \u00e8 attestata la presenza della locale chiesa parrocchiale di San Pietro. Il territorio divenne in seguito feudo della famiglia Malaspina.\nFacente parte dei domini della Repubblica di Genova e soggetto territorialmente alla municipalit\u00e0 di Uscio, nel capitaneato di Recco (anche se il compito di governo fu pressoch\u00e9 gestito dalla varie comunit\u00e0 religiose parrocchiali locali), fu solo con la dominazione francese di Napoleone Bonaparte che Avegno acquis\u00ec una propria autonomia amministrativa.\nDal 2 dicembre 1797 rientr\u00f2 nel dipartimento del Golfo del Tigullio, con capoluogo Rapallo, all'interno della Repubblica Ligure. Dal 28 aprile 1798 Avegno venne inserito nel V cantone, con capoluogo Uscio, della giurisdizione della Frutta e dal 1803 centro principale del VI cantone della Frutta nella giurisdizione del Centro. Annesso al Primo Impero francese, dal 13 giugno 1805 al 1814 fece parte del dipartimento di Genova.\nNel 1815 fu inglobato nel Regno di Sardegna, cos\u00ec come stabil\u00ec il congresso di Vienna del 1814, e successivamente nel Regno d'Italia dal 1861. Dal 1859 al 1926 il territorio fu compreso nel VI mandamento di Recco del circondario di Genova facente parte dell'allora Provincia di Genova.\nAl 1877 \u00e8 risalente l'aggregazione della frazione di Salto dopo il suo distacco dal territorio di Uscio.\nDal 1973 al 30 aprile 2011 ha fatto parte della Comunit\u00e0 montana Fontanabuona.\nSimboli.\nLo stemma comunale di Avegno \u00e8 rappresentato con la raffigurazione nel centro e in campo blu di una campana d'argento, simbolo della celebre attivit\u00e0 economica legata alla produzione locale di campane delle fonderie Picasso. Il simbolo \u00e8 sormontato da una croce rossa in campo d'argento richiamante il vessillo di San Giorgio della Repubblica di Genova.\nLo stemma \u00e8 stato concesso con il decreto n\u00ba 3307 del Presidente del Consiglio dei ministri datato al 19 novembre del 1977.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti ad Avegno sono .\nCultura.\nIstruzione.\nMusei.\nIl museo delle campane, inaugurato e aperto al pubblico dall'8 settembre 2012, \u00e8 ospitato nei locali dell'antica e storica fonderia della famiglia Picasso, attivit\u00e0 che dal 1594 ha sempre legato nei secoli il nome di Avegno alle produzioni di campane.\nGeografia antropica.\nIl territorio comprende le tre frazioni storiche di Salto, Testana e Vescina, riconosciute dalla comunit\u00e0 e dallo statuto comunale per un totale di 10,93\u00a0km2; tra le altre localit\u00e0, Molino Nuovo \u00e8 la sede del municipio, nel fondovalle del torrente.\nConfina a nord con i comuni di Uscio e Tribogna, a sud con Recco, ad ovest con Sori e ad est con Rapallo.\nFrazioni.\nSalto.\nUbicata a 300 m di altitudine comprende i quartieri di Posato, Maggiolo, Ponte di Salto e Chiesa; la frazione, distante dal capoluogo comunale di Molino Nuovo circa 2\u00a0km, \u00e8 raggiungibile dalla strada provinciale 333 di Uscio. Il nome deriverebbe dalla parola latina \"Saltus\", toponimo genericamente usato per indicare gli abitanti del luogo. La locale chiesa parrocchiale \u00e8 dedicata a sant'Antonio.\nTestana.\nUbicata a 279 m di altitudine fu anticamente citata con il toponimo \"Arbore\", molto probabilmente dal nome del torrente Arbora che qui scorre nella valle; la frazione, distante dal capoluogo comunale circa 3\u00a0km, \u00e8 raggiungibile dalla strada provinciale 333 e quindi proseguendo su un'apposita deviazione. La locale chiesa parrocchiale \u00e8 dedicata a santa Margherita.\nVescina.\nUbicata a 250 m di altitudine viene talvolta citata con il toponimo in lingua ligure \"Vexina\" e comprende i quartieri di Casareto, Camoglino, Chiesa e Steneri; la frazione, la pi\u00f9 piccola del territorio avegnese e distante dal capoluogo comunale circa 2\u00a0km, \u00e8 raggiungibile dalla strada provinciale 333 e quindi proseguendo su un'apposita deviazione. La locale chiesa parrocchiale \u00e8 dedicata a san Lorenzo.\nEconomia.\nL'economia del comune si basa essenzialmente sull'agricoltura e l'artigianato locale. Inoltre sono presenti imprese operanti nel settore alimentare e nel campo dei cosmetici. Le seconde case presenti nel territorio attirano i villeggianti contribuendo allo sviluppo del turismo.\nNel territorio comunale operavano le fonderie di campane Picasso, il cui nucleo originario era presente gi\u00e0 dal XVI secolo e una delle pi\u00f9 antiche in Italia.\nInfrastrutture e trasporti.\nStrade.\nIl centro di Avegno \u00e8 attraversato dalla strada provinciale 333 di Uscio la quale permette il collegamento stradale a nord con Uscio e a sud con Recco, e quindi con la costa del Golfo Paradiso nella riviera di levante.\nMobilit\u00e0 urbana.\nDa Recco un servizio di trasporto pubblico locale gestito dall'AMT garantisce quotidiani collegamenti bus con Avegno e per le altre localit\u00e0 del territorio comunale.\nAmministrazione.\nGemellaggi.\nAvegno \u00e8 gemellata con:\nAltre informazioni amministrative.\nAvegno fa parte dell'Unione dei comuni della Valle del Tempo.\nSport.\nCalcio.\nLa principale squadra di calcio del comune \u00e8 l'A.S.D. Camogli-Avegno Golfo Paradiso militante nel girone B di Promozione dopo la fusione nel 2012 con la societ\u00e0 Camogli Calcio. Precedentemente infatti l'Avegno Calcio partecipava nei campionati inferiori, ma la volont\u00e0 di unire le forze dell'area del Golfo Paradiso ha portato a questa prima unione. Attualmente anche il Camogli Avegno a sua volta si \u00e8 unito al Golfo Paradiso di Sori e al Pro Recco, dando vita nel 2015 alla Associazione Sportiva Dilettantistica Golfo Paradiso Pro Recco Camogli Avegno fornendo cos\u00ec alla nuova societ\u00e0 l'iscrizione al torneo di promozione.\nNote.\n11: http://www.ambienteinliguria.it/lirgw/eco3/ep/linkPagina.do?canale=/Home/015Territorio/010rifiuti/030raccoltadifferenziata/010datistatisticiraccolta"}
{"id": "29230", "revid": "84184", "url": "https://it.wikipedia.org/wiki?curid=29230", "title": "Marmentino", "text": "Marmentino (\"Marmint\u00ec\" in dialetto bresciano) \u00e8 un comune italiano di abitanti della provincia di Brescia, nell'alta Val Trompia in Lombardia.\nStoria.\nUn documento del 19 settembre 1240 attesta che la chiesa dei Santi Cosma e Damiano si trovava in una situazione economica disastrosa, a causa della negligenza dei rettori che avevano contratto parecchi debiti. La gravit\u00e0 della situazione rese pertanto indispensabile un deciso intervento di radicale rinnovamento della chiesa, volto a sostituire quegli ecclesiastici che si erano dimostrati inadeguati. L'incarico venne affidato ad Azzone di Torbiato, il quale ordin\u00f2 che i beni mobili della chiesa di Marmentino (pecore, buoi, mucche, porci e fieno) fossero venduti, in modo tale che con il ricavato potessero essere saldati i debiti.\nNel 1281 Bovegno intent\u00f2 una causa nei confronti del comune di Marmentino, poich\u00e9 questi si rifiutava di partecipare alle spese per la conservazione della pieve matrice di S.Giorgio (Bovegno), cui Marmentino era sottoposto.\nIl 19 aprile 1545 mons. Donato Savallo, rettore di Marmentino ed arciprete della cattedrale di Brescia, ritrova le reliquie insigni che si ritenevano donate da papa Alessandro III transitante per Marmentino fuggendo dall'imperatore Federico Barbarossa, e le colloca devotissimamente sotto l'altar maggiore della chiesa parrocchiale dei SS.Cosma e Damiano.\nIl Podest\u00e0 di Brescia Giovanni Da Lezze, nel 1610, ricorda come l'alta valle sia povera, come a Marmentino i cui abitanti \"attendono \u00e0 bestiami\" o \"lavorano per i boschi per le legne da far carbone nelle terre vicine et per lo pi\u00f9 sono poveri.\"\nUn capitolo a parte nella voce emigrazione dalla valle, proprio per la specificit\u00e0 del loro lavoro, sarebbero stati i minatori di Marmentino, protagonisti tra met\u00e0 Ottocento e Novecento di vere e proprie pagine di epica del lavoro praticamente in ogni angolo del pianeta.\nTra il 1892 ed il 1922 emigrano negli Stati Uniti da Marmentino 23 persone.\nIl leggendario passaggio di papa Alessandro III in Valle nel 1166.\nUn'antica leggenda nata sulla fine del Quattrocento inizio del Cinquecento narra che sul finire del 1166, precisamente nel mese di ottobre, pass\u00f2 sui monti del Bresciano e in Val Vestino il papa Alessandro III, esule da Roma, sostenitore dei liberi comuni, incalzato dagli imperiali dell'imperatore Federico I Barbarossa e contestato nella sua autorit\u00e0 da quattro antipapa. Questo racconto \u00e8 stato insistentemente riportato oralmente nei secoli dalla popolazione locale e trascritto dagli storici, ma ritenuto dai pi\u00f9 degli stessi privo di prove certe e concordanti, tra questi Cipriano Gnesotti, ecclesiastico storese, nella sue \"Memorie delle Giudicarie\" del 1700, ma il ripetersi della leggenda in tre zone geografiche ben distanti fra loro \u00e8 sorprendente.\nA Turano di Valvestino si rievoca, nell'ultima domenica del mese, la Festa del Perdono ove ogni persona, pentita e confessata, che abbia visitato la chiesa di San Giovanni Battista, vengono rimesse completamente tutte le colpe, questa cerimonia ecclesiastica fu istituita, secondo la tradizione, dal papa Alessandro III riconoscente dell'ospitalit\u00e0 e della protezione dei valligiani, nonostante la Valle fosse di fede ghibellina e soggetta alla famiglia Lodron, pure di fede imperiale, prima di riprendere il suo percorso, si ipotizza, in Val Sabbia passando, per qualcuno, da Capovalle o da Bocca Cocca-monte Cingolo Rosso. Secondo Attilio Mazza si pu\u00f2 supporre che tale Festa del Perdono sia piuttosto da collegare al Perdono d'Assisi del 1216 che si celebra il 2 agosto mentre Cipriano Gnesotti ipotizza che: \"cadendo in quest'ultima domenica la Consacrazione della Chiesa Rettorale, nella quale in allora sia concessa una indulgenza per chiamarvi que' popolani a farne l'anniversaria adorazione, e questa si chiama ancora Perdono. Di certo il concorso \u00e8 grande, e maggiore era tempo fa, quando vi concorreva la milizia nazionale. Bolla di indulgenza non si pu\u00f2 mostrare perita, credo, nell'incendio della canonica di Turano\"\nDel passaggio in Val Sabbia e Val Trompia di Alessandro III le cronache ricordano una lapide murata sulla parete della chiesa di Mura appartenete all'ex pieve di Savallo, mentre il 19 aprile 1545 mons. Donato Savallo, rettore di Marmentino ed arciprete della cattedrale di Brescia, ritrova le reliquie insigni che si ritenevano donate da papa Alessandro III transitante per Marmentino fuggendo dall'imperatore Federico Barbarossa, e le colloca devotissimamente sotto l'altar maggiore della chiesa parrocchiale dei SS.Cosma e Damiano. Il papa sembra don\u00f2 alla Chiesa una ricca pianeta dorata.\nMonumenti e luoghi d'interesse.\nAltro luogo di interesse e punto di ritrovo della comunit\u00e0, \u00e8 la botteghina di paese, in cui vengono venduti oltre i generi alimentari, anche prodotti di prima necessit\u00e0, come detersivi, sapone, carta igienica... \nLa botteghina inoltre \u00e8 a fianco della fermata della corriera, fulcro dei trasporti del paese."}
{"id": "29231", "revid": "1534111", "url": "https://it.wikipedia.org/wiki?curid=29231", "title": "Marone (Italia)", "text": "Marone (\"Mar\u00f9\" in dialetto bresciano) \u00e8 un comune italiano di abitanti della provincia di Brescia in Lombardia.\nGeografia fisica.\nTerritorio.\nMarone si trova sulla sponda orientale del lago d'Iseo a circa 200 m s.l.m.. Il territorio \u00e8 prevalentemente montuoso. Confina a nord con Toline, frazione del comune di Pisogne; a est con l'abitato di Zone e a sud con Sale Marasino.\nSono presenti due corsi d'acqua principali: i torrenti Bagnadore e Opol. Quest'ultimo discende dal Passo Croce di Marone ricevendo il ruscello Sestola, che presenta un canale sotterraneo molto importante per lo sviluppo industriale del paese.\nStoria.\nMarone, in epoca romana, era attraversato da un'importante strada romana consolare, la Via Valeriana, che metteva in comunicazione Brescia (lat. \"Brixia\") con la Val Camonica (lat. \"Vallis Camunnorum\") costeggiando il lago d'Iseo (lat. \"Sebinus lacus\").\nAlcuni reperti archeologici rinvenuti presso i resti di una villa romana in localit\u00e0 \"C\u00f2 de Ela\" potrebbero dimostrare il fatto che i primi insediamenti siano avvenuti in epoca romana. \nDurante il periodo medievale, gli abitanti si insediarono in localit\u00e0 pi\u00f9 difendibili, lontane dal lago e dai torrenti, come Pregasso, dove nel X secolo era presente un castello che fu poi distrutto da un incendio.\nMarone divenne capoluogo dalla seconda met\u00e0 del cinquecento, quando inizi\u00f2 il suo sviluppo come centro industriale.\nEconomia.\nFin dal XVI secolo Marone \u00e8 stato considerato uno dei centri industriali pi\u00f9 importanti del lago d'Iseo. Tra XVI e XVII secolo sono attestate agricoltura, olivicoltura, fusione e lavorazione del ferro, follatura della lana. Attualmente le attivit\u00e0 prevalenti sono la lavorazione della lana, la produzione dei feltri e l'estrazione di dolomite.\nIn tempi recenti, a partire dagli anni 10 del 2000, si \u00e8 diffusa l'olivicoltura da cui si produce il tipico Olio d'oliva lombardo. Il comune fa inoltre parte dell'associazione nazionale \"Citt\u00e0 dell'olio\" dal 2001."}
{"id": "29232", "revid": "15756", "url": "https://it.wikipedia.org/wiki?curid=29232", "title": "Mazzano", "text": "Mazzano (\"Maz\u00e0\" in dialetto bresciano) \u00e8 un comune italiano di abitanti della provincia di Brescia in Lombardia.\nStoria.\nNel 1861, alla costituzione del Regno d'Italia, Mazzano aveva una popolazione di 1256 abitanti.\nFu inserito nel \"Mandamento IV di Rezzato\", a sua volta appartenente al Circondario V di Brescia della provincia avente medesimo capoluogo.\nCon il Regio Decreto 11 marzo 1928, n. 549, a Mazzano fu aggregato il territorio del soppresso comune di Ciliverghe, che da allora, insieme a Molinetto, ne divenne frazione.\nA seguito della Caduta della Repubblica Sociale Italiana, avvenuta il 25 aprile 1945, all'amministrazione si insedi\u00f2 il \"Comitato di Liberazione Nazionale di Mazzano\". .\nInfrastrutture e trasporti.\nLa frazione di Mazzano pot\u00e9 avvalersi in passato di due importanti collegamenti su ferro per la mobilit\u00e0 delle persone e delle merci, la ferrovia Rezzato-Vobarno, attiva fra il 1897 e il 1968, e la tranvia Brescia-Vestone-Idro, operante fra il 1881 e il 1932 linea che correva parallela al corso del Naviglio grande bresciano e al fiume Chiese pi\u00f9 a nord.\nAmministrazione.\nDi seguito l'elenco dei sindaci eletti direttamente dai cittadini (dal 1995):\nGemellaggi.\nIl Comune di Mazzano \u00e8 gemellato con il comune francese di Saint-Germain-des-Foss\u00e9s, situato nell'Allier (Alvernia), a dieci chilometri da Vichy. Il giuramento di fraternit\u00e0 che ha sancito l'ufficializzazione del gemellaggio si \u00e8 tenuto nell'ottobre 2002 a Saint-Germain-des-Foss\u00e9s ed il 25 aprile 2003 a Mazzano.\nNel 2010 l'amministrazione comunale, guidata dal sindaco Maurizio Franzoni, non ha confermato la commissione comunale per il gemellaggio.\nSport.\nHa sede nel comune la societ\u00e0 di calcio Polisportiva Ciliverghe A.S.D., militante in Serie D, che gioca nello stadio comunale di Mazzano sito in via Mazzini\nA partire dal 1986 a Mazzano si svolge una marcia di regolarit\u00e0 in montagna patrocinata della FIE (Federazione Italiana Escursionismo), organizzata dalla Direzione Sportiva Alpini di Mazzano sotto l'egida della Federazione Italiana Escursionismo . La gara \u00e8 stata, nelle 33 edizioni precedenti, prova di campionato regionale e in alcune occasioni prova di campionato italiano.\nCorsa campestre (cross country) dal 2012 nella frazione di Ciliverghe si svolge una importante corsa campestre giovanile della FIDAL (Federazione Italiana Di Atletica Leggera) denominata B.Est cross country, dove B.Est rappresenta Brescia est ovvero la sua collocazione geografica. La gara \u00e8 organizzata del G.S. Atletica Rezzato sotto l'egida della Federazione Italiana Di Atletica Leggera ed \u00e8 patrocinata dai comuni di Mazzano, Rezzato, Botticino, Nuvolera e Nuvolento. Nelle prime tre edizioni la gara si \u00e8 svolta presso il parco extraurbano di Ciliverghe, dal 2015 ad oggi la corsa campestre \u00e8 stata spostata nel parco della settecentesca Villa Mazzucchelli. Nel 2019 la gara ha assegnato le maglie di campioni provinciali."}
{"id": "29233", "revid": "116944", "url": "https://it.wikipedia.org/wiki?curid=29233", "title": "Milzano", "text": "Milzano (\"Mels\u00e0\" o \"Mils\u00e0\" in dialetto bresciano) \u00e8 un comune italiano di abitanti della provincia di Brescia in Lombardia.\nSociet\u00e0.\nLingue e dialetti.\nNel territorio di Milzano, accanto all'italiano, \u00e8 parlata la Lingua lombarda prevalentemente nella sua variante di dialetto bresciano."}
{"id": "29236", "revid": "1543377", "url": "https://it.wikipedia.org/wiki?curid=29236", "title": "Monte Isola", "text": "Monte Isola (\"Munt\u00eczola\" in bresciano), comunemente riportata come Montisola, \u00e8 un comune italiano di abitanti della provincia di Brescia in Lombardia, che copre l'isola omonima del lago d'Iseo. Con un'area totale di 4,5\u00a0km\u00b2, \u00e8 l'isola lacustre pi\u00f9 grande d'Italia e tra le pi\u00f9 estese d'Europa.\nGeografia fisica.\nTerritorio.\nLa vegetazione comprende numerosi ulivi che fanno da contorno alla costa meridionale fra Peschiera Maraglio e Sensole (dal latino \"Sinus olis\", che significa \"insenatura dell'olio\"), mentre specie arboree tipicamente alpestri caratterizzano il nord e le parti pi\u00f9 elevate del monte.\n\u00c8 pensiero comune che Monte Isola sia l'isola lacustre pi\u00f9 grande d'Europa; tuttavia tale idea \u00e8 errata: essa \u00e8 l'isola lacustre pi\u00f9 grande d'Italia. In Europa vi sono numerose isole lacustri di maggior superficie, come Hurissalo (in Finlandia) con 172 km\u00b2 o Mantsinsaari (Russia) sul Ladoga con 102\u00a0km\u00b2.\nIl punto pi\u00f9 alto di Monte Isola si deve all'altezza del suo monte, che raggiunge i 600 m s.l.m..\nOrigini del nome.\nNonostante sia sovente considerato solo il nome del comune, essa \u00e8 l'unico toponimo corretto in italiano. Tale toponimo era utilizzato infatti per indicare la maggiore isola sebina, decenni prima della creazione del comune.Alternativamente si trova con i toponimi Monte d'Isola oppure Isola di Peschiera. Spesso viene utilizzato anche il nome dialettale italianizzato Montisola, tale pratica tuttavia \u00e8 da ritenersi un lombardismo e pertanto scorretta, mentre \u00e8 corretto l'uso del termine Mont'Isola.\nStoria.\nCompletamente boscosa nell'antichit\u00e0, Montisola possedeva un tempio pagano sulla sua cima. \nSull'isola \u00e8 attestata la presenza di ville d'epoca romana.\nNel V secolo d.C. fu cristianizzata dal vescovo bresciano San Vigilio. \nLa prima fonte storica si riferisce all'abitato di Perschiera Maraglio ed \u00e8 \u00ab\"Pescaria Insulae Curtis\"\u00bb in un documento datato 905 del Monastero di Santa Giulia, per cui si contano quattro case, della terra arabile, vigne, un bosco, un porto e dei poderi.\nIn seguito i cluniacensi vi insediarono un monastero e avviarono, intorno all'anno mille, la fabbricazione di reti, che prosper\u00f2 lungo i secoli successivi. L'isola vide dapprima nascere borghi agricoli nelle posizioni pi\u00f9 elevate e, in epoca successiva, borghi di pescatori lungo la costa. \nVerso il secolo XIII, a difesa del territorio bresciano, gli Oldofredi vi costruirono un castello (ora rocca Martinengo, di propriet\u00e0 privata). \nFu infine trasformata in feudo dalla Repubblica di Venezia.\nTradizione di una delle frazioni dell'Isola \u00e8 la festa di Santa Croce di Carzano in cui tutto il paese viene addobbato con fiori fatti a mano e rami di pino; la festa ebbe origine nel 1836 per celebrare la fine di un'epidemia di colera.\nFino al 1928 Montisola contava due comuni: Siviano e Peschiera Maraglio. A seguito della fusione avvenuta nel 1929 il comune \u00e8 stato denominato Monte Isola, formato da diverse localit\u00e0: Siviano (sede comunale con le scuola elementare e media e l'ufficio postale), Carzano, Novale, Porto di Siviano, Masse, Sinchignano, Olzano, Sensole, Peschiera Maraglio, Senzano, Menzino, Cure.\nMonte Isola ha una secolare tradizione nella fabbricazione delle reti da pesca e nella costruzione delle barche in legno. Fino agli anni settanta del Novecento si trattava infatti di uno dei principali produttori mondiali di reti da pesca, ma successivamente ha subito la schiacciante concorrenza dei fabbricanti industriali giapponesi; ancora oggi, tuttavia, \u00e8 possibile vedere quanto resta di quella nobile tradizione artigianale, soprattutto nella localit\u00e0 di Peschiera Maraglio.\nCultura.\nCucina.\nUna caratteristica locale consiste nello stendere a seccare al sole i persici, gli agoni (localmente, ma impropriamente, chiamati sardine) e le alborelle sugli archi di legno; la tradizione di seccare il pesce al sole su appositi sostegni sopravvive persino nel cognome \"Archetti\", il pi\u00f9 diffuso in tutta l'isola.\nMonte Isola non ha solo una cucina di pesce, nelle frazioni collinari infatti (in particolare a Masse e Cure) si produce un salame a grana grossa.\nGeografia antropica.\nEcco l'elenco completo delle localit\u00e0:\nEconomia.\nTurismo.\nNel 2019 Monte Isola \u00e8 stata eletta come terza migliore localit\u00e0 turistica europea. Il comune \u00e8 associato al club I borghi pi\u00f9 belli d'Italia.\nDal 18 giugno 2016 al 3 luglio 2016 \u00e8 stata realizzata un'installazione artistica di land art chiamata The Floating Piers, realizzata da Christo e Jeanne-Claude, che consisteva di una rete di pontili galleggianti aperti al pubblico che collegavano Sulzano, Montisola e l'isola di San Paolo."}
{"id": "29237", "revid": "76069", "url": "https://it.wikipedia.org/wiki?curid=29237", "title": "Monticelli Brusati", "text": "Monticelli Brusati (\"Montes\u00e8i\" in dialetto bresciano, \"Muntas\u00e8l\" in dialetto locale) \u00e8 un comune italiano di abitanti della provincia di Brescia in Lombardia.\nSituato a 19\u00a0km dal capoluogo provinciale, Monticelli Brusati si adagia sulle prime propaggini delle Prealpi. In virt\u00f9 della sua peculiare posizione geografica, a cavallo tra le Prealpi Bresciane e le colline della Franciacorta, il territorio di Monticelli Brusati rientra sia nel Consorzio Franciacorta che nella Comunit\u00e0 montana del Sebino Bresciano.\nLa particolarit\u00e0 di Monticelli Brusati \u00e8 quella di essere composto da ben 14 frazioni di origine medievale: Villa, Bozze, Calchera, Costa, San Zenone, Fontana, Parmezzana, Calzana, Dosso, Colombaia, Baiana, Foina, Gaina e Torre.\nGeografia fisica.\nIl territorio di Monticelli Brusati \u00e8 costituito da una serie di colline moreniche che separano il bacino meridionale del Sebino dalla bassa Valtrompia. Queste colline furono plasmate da un ghiacciaio nell'era quaternaria. Di conseguenza, il territorio \u00e8 formato da rocce di antichissima origine calcarea e materiali alluvionali di diverso tipo, che uniti alla ricchezza di sorgenti e torrenti rendono il terreno molto adatto alla viticoltura.\n\u00c8 possibile apprezzare l'azione erosiva esercitata dai torrenti sui calcari mesozoici percorrendo il sentiero delle cascate di Gaina, che si snoda attraverso una piccola gola scavata da un torrente e ricca di cascatelle.\nL'altitudine massima sul livello del mare \u00e8 di 685 metri, mentre la minima \u00e8 di 254 metri. Due importanti rilievi sono il monte Delma (385 m) e il monte della Madonna della Rosa (382 m), attorno al quale si sviluppa il centro del paese (275 m).\nOrigini del nome.\nIl toponimo del paese \u00e8 composto da due parti: Monticelli e Brusati.\nLa prima parte, che fa riferimento ai rilievi collinari tipici della zona prealpina, \u00e8 la pi\u00f9 antica ed \u00e8 documentata sia in forma singolare che plurale. La prima attestazione \u00e8 infatti del 998, anno in cui l'imperatore Ottone III conferm\u00f2 a un certo Rogerio di Bariano i beni da lui posseduti in diverse localit\u00e0, tra cui \"Montecellum\". \u00c8 interessante sottolineare come l'alternanza tra la forma singolare Monticello e la forma plurale Monticelli resista tutt'ora nella contrapposizione tra la forma dialettale e quella italiana (Muntas\u00e8l/Monticelli).\nLa seconda parte del toponimo si riferisce invece all'antica famiglia nobiliare dei Brusati. I Brusati si sarebbero stabiliti a Monticelli a met\u00e0 dell'XI secolo, per poi esserne scacciati nel 1410. Questa potente famiglia, tra i cui esponenti ricordiamo Tebaldo Brusato, non sarebbe altro che il ramo bresciano della famiglia Mozzi, di origine bergamasca. Giovanni Mozzi, detto il Brusato, signore di Volpino, fu colui che nel 1126 cedette a Bergamo i castelli situati nell'alto lago d'Iseo, dando vita alla rivalit\u00e0 dell'epoca comunale tra Bergamo e Brescia. I fratelli del Brusato, Oprando e Alberto, erano chiamati \"de Monticello\", probabilmente in virt\u00f9 dei loro possedimenti nel territorio monticellese. Tuttavia, fu solo a met\u00e0 del XIV secolo che il cognome Brusati inizi\u00f2 ad apparire pervasivamente nei documenti legati a Monticelli, ad esempio in un testamento del 1325 riguardante la propriet\u00e0 di Castelveder.\nStoria.\nLe prime attestazioni storiche di Monticelli Brusati sono piuttosto tarde e risalgono al periodo tra la fine del X secolo e l'inizio dell'XI secolo. Non sono state rinvenute tracce archeologiche di insediamenti preistorici, celtici o romani sul territorio monticellese, anche se il nome di alcune frazioni potrebbe suggerire un'origine romana (ad esempio Calzana). \nUn ostacolo alla ricerca storica su Monticelli Brusati \u00e8 rappresentato dalla genericit\u00e0 del suo nome (la seconda parte del toponimo fu paradossalmente aggiunta solo dopo la cacciata della famiglia Brusati). Il toponimo Monticello/Monticelli \u00e8 infatti molto comune in Italia (e di conseguenza nei documenti storici), rendendo dunque complessa l'identificazione certa della Monticelli franciacortina.\nUna Monticelli con caratteristiche probabilmente compatibili col paese franciacortino \u00e8 menzionata in due precetti imperiali, uno del 998 e uno del 1022, e in un'alienazione fondiaria tra privati del 1037. La prima attestazione certa di un Brusati a Monticelli si trova in un testamento del 1325. Questo documento menziona anche il ricetto di Monticelli, ossia Castelveder. I Brusati furono una potente famiglia guelfa che possedette numerosi terreni e propriet\u00e0 a Monticelli tra la met\u00e0 dell'XI secolo e l'inizio del XV secolo.\nLa presenza della famiglia Brusati a Monticelli ostacol\u00f2 la penetrazione del priorato cluniacense di Rodengo, che fu molto limitata rispetto ai paesi limitrofi, come Ome. Ci\u00f2 ha contribuito alla scarsit\u00e0 di notizie storiche su Monticelli Brusati, in quanto all'epoca solo gli enti ecclesiastici registravano meticolosamente tutto ci\u00f2 che accadeva nei propri possedimenti.\nIl XV secolo fu fondamentale per la storia di Monticelli Brusati. Innanzitutto, nel 1410 fu definitivamente scacciata la famiglia Brusati. Nel 1426 Brescia si diede alla Repubblica di Venezia, inizi\u00f2 cos\u00ec un lungo periodo di guerra che culmin\u00f2 nel biennio 1438-39 con la pressoch\u00e9 totale distruzione di Castelveder ad opera delle forze milanesi del Piccinino. Infine, nel 1471 si costitu\u00ec la prima assemblea vicinale di Monticelli Brusati.\nTra il 1426 e il 1797 Monticelli Brusati fu territorio veneziano e godette di una relativa tranquillit\u00e0. Amministrativamente il territorio monticellese faceva parte della Quadra di Gussago e godeva di molte esenzioni fiscali. Dopo la parentesi napoleonica, nel 1815 il paese fu incorporato nel Regno Lombardo-Veneto. Nel 1833 Monticelli sub\u00ec una breve occupazione da parte delle forze austriache del generale Radetzky, evento ancora ricordato in paese per la leggenda del pozzo del Santuario. Nel 1859, come conseguenza della battaglia di Solferino e San Martino, la Lombardia e Monticelli Brusati entrarono a far parte del Regno d'Italia.\nPer quanto riguarda la storia recente, a fine XX secolo Monticelli Brusati ha sperimentato un notevole boom demografico, che lo ha portato nel 1991 ad essere il comune franciacortino con il maggior incremento demografico decennale (27,1%).\nEconomia.\nViticoltura.\nIl territorio di Monticelli Brusati \u00e8 sempre stato votato alla viticoltura. Gi\u00e0 nel 1610 il rettore veneto Giovanni Da Lezze affermava che a Monticelli Brusati si produceva un \"vin dolce perfettissimo\". Nel 1852 lo storico iseano Gabriele Rosa sosteneva che \"il vino di Monticello sta in cima a tutti per valore e la bont\u00e0\u201d. \nNella seconda met\u00e0 dell'Ottocento il Cavaliere di Gran Groce Luigi Rossetti costru\u00ec in localit\u00e0 Fratta quella che all'epoca era la cantina pi\u00f9 grande della Franciacorta. Profonda 25 metri e dotata di quattro tronchi di galleria disposti a croce greca, nel 1870 la cantina poteva accogliere ben 6000 ettolitri di vino .\nNel 1993 Monticelli Brusati occupava il quinto posto in Franciacorta per superficie coltivata a vite, con un totale di 130 ettari (nonch\u00e9 il primo posto per ettari coltivati a ulivo). Le caratteristiche del territorio di Monticelli Brusati lo rendono adatto sia alla produzione dello spumante Franciacorta DOCG che alla produzione del vino bianco e rosso Curtefranca DOC e IGT Sebino.\nLe cantine che attualmente operano nel territorio di Monticelli Brusati sono le seguenti:\nSport.\nLo sport a Monticelli Brusati \u00e8 promosso principalmente dall'ASD La Sportiva. L'associazione nacque nel 1973 come gruppo podistico (il logo raffigura infatti un podista con i cinque cerchi olimpici intrecciati), per poi ampliarsi e abbracciare un ventaglio pi\u00f9 ampio di sport, come il calcio e il basket.\nLa partecipazione della squadra di pallavolo della Sportiva al campionato nazionale di serie B1 nella stagione 2014-15 \u00e8 probabilmente il maggiore successo raggiunto dall'associazione nel corso della sua storia.\nNel 2021 la squadra di calcio dell'ASD Sportiva si \u00e8 fusa con quella dell'U.S.O. Ome, dando vita alla Sportiva Ome .\nPer quanto riguarda il ciclismo, \u00e8 attiva l'ASD Monticelli Bike."}
{"id": "29238", "revid": "536103", "url": "https://it.wikipedia.org/wiki?curid=29238", "title": "Montichiari", "text": "Montichiari (IPA: , \"Muntici\u00e0r\" in dialetto bresciano) \u00e8 un comune italiano di abitanti della provincia di Brescia in Lombardia. \nDopo il capoluogo Brescia e Desenzano del Garda \u00e8 il comune pi\u00f9 popoloso della provincia ed il settimo per dimensione territoriale. Montichiari dista circa 18 km da Brescia, capoluogo della provincia, e circa 95 da Milano, capoluogo della regione.\nGeografia fisica.\nTerritorio.\nMontichiari sorge in un territorio pianeggiante, con scarsi rilievi collinari, che pu\u00f2 essere suddiviso in tre grandi parti: una centrale limitata alla zona in cui le acque del Chiese (sin dalla glaciazione di Wurm, X millennio a.C.) rendono maggiormente fertile il terreno e altre due, (una pi\u00f9 ad est e l'altra pi\u00f9 ad ovest) di origine glaciale, caratterizzate da rilievi e dalla maggiore assenza d'acqua. Il suo territorio confina ad est con Castiglione delle Stiviere (MN), a nord-est e nord con Calcinato, a nord-ovest con Castenedolo, a ovest con Ghedi a sud-ovest con Calvisano e a sud-est con Carpenedolo.\nL'altitudine della citt\u00e0 oscilla tra 71 m e 149 m s.l.m. (di norma, come altitudine media, viene preso il dato registrato nei pressi del comune che \u00e8 di 104 m s.l.m.)\nA seguito dell'Ordinanza del Presidente del Consiglio dei Ministri n. 3274 del 2003, ritoccata dalla giunta regionale n. 2129 del 21 luglio 2014, Montichiari \u00e8 stata posta nella zona 3 (\"sismicit\u00e0 bassa che pu\u00f2 essere soggetta a scuotimenti modesti\").\nOrografia.\nDel territorio fanno parte sei colline di origine morenica (presenti nello stemma): San Pancrazio, Generale, San Giorgio, San Zeno, Santa Margherita e Rotondo. \nIdrografia.\nIl corso d'acqua pi\u00f9 rilevante che scorre a Montichiari \u00e8 il fiume Chiese che nasce nel Trentino presso la Val di Fumo. Le sue acque sono da sempre utilizzate per l'irrigazione dei campi e delle colture, ma anche nei processi industriali. Dal '900, per\u00f2, in seguito alla continua diminuzione delle acque nel letto del fiume in estate, dovuta alla siccit\u00e0 e al massiccio utilizzo, si \u00e8 fatto ricorso ai bacini d'acqua sotterranei presenti nel sottosuolo della citt\u00e0 (in particolare nella frazione di Novagli). Proprio in questa frazione si attu\u00f2, sin dal XV secolo, un intenso disboscamento per bonificare i terreni (Novagli deriva appunto da questo \"rinnovamento\" della terra detto, in origine, \"Novalia\").\nDal XV secolo prese il via un lento programma di costruzione di canali per tutto il territorio monteclarense, partendo dalla zona posta pi\u00f9 a nord fino a quella pi\u00f9 meridionale, che, ancora nel XVII secolo, era per\u00f2 arida o paludosa. La sponda sinistra al Chiese (quella pi\u00f9 ad est) fu la prima ad essere interessata dalla costruzione di canali come il Vaso Reale che copre una superficie di 145 ettari nella parte pi\u00f9 a sud-est della citt\u00e0, o come il Vaso Bagatta (successivamente diviso in 6 sottogruppi e costruito nel 1749) che irriga una superficie di oltre ettari nella parte a nord-est. Da met\u00e0 del '700 i canali fecero la loro comparsa anche nella sponda di destra (Vaso di Santa Giovanna di circa 800 ettari, il Vaso di Canalone di 572 e il Vaso di Seriola Nuova della stessa superficie del precedente).\nClima.\nMontichiari si trova nella zona climatica E (2.399 GG), caratterizzata un clima caldo e temperato, afoso d'estate, e con piovosit\u00e0 diffusa durante tutto l'anno.\nOrigini del nome.\nMonsignor Angelo Chiarini, storico della citt\u00e0 di Montichiari, fa risalire la nascita del comune al 23 aprile 1167, con l'investitura feudale dei cittadini di Montichiari da parte dei conti Longhi. Ancora prima della fondazione il territorio veniva chiamato: \"Montis Clari\" (1099). Nel tempo esso subir\u00e0 diverse trasformazioni seguendo l'evoluzione dell'italiano: \"Monteclario\" (1101), \"Monteclaro\" (XIII secolo), \"Montechiaro\" (XVI secolo), \"Montechiaro sul Chiese\" (1877) ed infine Montichiari. Se chiara risulta l'evoluzione del nome del comune, parzialmente oscura \u00e8 invece la sua etimologia. Tradizionalmente, il nome Montichiari viene fatto derivare dall'antico nome romano \"Minervium\", dato che venne eretto (sull'attuale colle san Pancrazio) un tempio in onore di Minerva. \u00c8 forse pi\u00f9 probabile, come sostiene Angelo Chiarini, che il termine derivi dall'unione del termine latino \"montes\", nel volgare \"montis\" (\"colli\"), e di \"clari\" (termine che pu\u00f2 assumere sia il significato di \"privo di alberi\" sia quello di \"chiaro\", in riferimento al colore di una creta particolarmente chiara che sorgeva nei pressi del primo luogo abitato). L'ambiguo utilizzo del plurale (\"Montis Clari\" e, poi, \"Montichiari\") e del singolare (\"Montechiaro\") potrebbe dipendere \u00abdall'essersi attribuito talvolta il nome alle varie alture vicine, invece che ad una sola\u00bb.\nStoria.\nPreistoria.\nLa posizione favorevole alla vita umana di Montichiari ha attratto, sin dal paleolitico, gruppi di nomadi come testimoniato da alcuni ritrovamenti di strumenti litici presso monte Rotondo (uno dei sei colli di Montichiari) risalenti a circa anni fa.\nIn seguito al termine della glaciazione di Wurm e al progressivo aumento della temperatura media globale, inizia a diffondersi tra gli uomini la vita sedentaria, ancora di sussistenza, presso luoghi fertili e facilmente coltivabili (come le pianure) e con un abbondante presenza di acqua (come nei pressi di fiumi o laghi). La Bassa Bresciana, compreso il territorio monteclarense, fu sempre luogo di migrazioni e di nuovi stanziamenti umani (met\u00e0 V millennio a.C.).\nEt\u00e0 antica.\nEt\u00e0 del bronzo e l'occupazione dei Celti.\nAncora prima dell'influenza celtica o romana, a Montichiari (in particolare sul monte Rotondo e nella parte nord del colle san Pancrazio) il Gruppo Archeologico Monteclarense (GAM) ha rinvenuto oggetti in bronzo, falci e asce (1877), e frammenti di oggetti fittili di possibile influenza terramaricola (1878). Il rinvenimento, nel 1932, di un'ascia in bronzo nel letto del fiume Chiese ha dato un'ulteriore conferma la presenza di un importante insediamento umano della tarda et\u00e0 del bronzo (XIV-XIII secolo a.C.) all'incirca situato presso l'attuale parco del castello Bonoris.\nLa sopravvivenza di questo macro-insediamento si situa probabilmente fino alla conquista celtica della pianura Padana posta, dagli storici romani, nel 388 a.C. Questo popolo entra presto in contatto con gli Etruschi, con cui instaurano un intenso scambio commerciale ed, inevitabilmente, anche una reciproca influenza culturale: i ritrovamenti di questo periodo nei comuni limitrofi a Montichiari (Castiglione delle Stiviere e Calvisano) variano da reperti celtici (spesso tombe e corredi funerari) ad etruschi (per lo pi\u00f9 vasellame).\nEt\u00e0 romana.\nLa dominazione celtica fu per\u00f2 breve; gi\u00e0 dal III secolo a.C. i Romani si interessarono ad acquisire nuovi domini nel nord con la fondazione di colonie prima di carattere militare e poi anche di carattere economico (nel tentativo di distribuire terreni ai nullatenenti che, con la conquista della penisola italiana, erano notevolmente aumentati).\nEt\u00e0 medievale.\nGli Ostrogoti e i Longobardi (493-774).\nNel 493 d.C. gli Ostrogoti di Teodorico conquistarono la penisola italiana. Della dominazione dei goti (e poi dei bizantini, che riuscirono a riconquistare la penisola fino al 568) non restano prove tangibili se non una lapide funeraria che sarebbe una conferma della presenza di un centro abitato:\nAgli inizi di aprile del 568 (dopo varie altre incursioni), l'intero popolo dei Longobardi sconfisse i bizantini e migr\u00f2 in pi\u00f9 parti della penisola italiana. Lo storico dei Longobardi, Paolo Diacono (VIII secolo), scrive nella sua \"Historia Langobardorum\" che nel bresciano si stabil\u00ec un gran numero di longobardi del ceto nobiliare. La sua affermazione trova riscontro in molte citt\u00e0 bresciane: numerosi infatti sono i centri abitati, durante il periodo longobardo (569-774), tra i quali figura Montichiari. Anche se non si hanno documenti scritti di un centro abitato (Paolo Diacono non fa menzione di Montichiari), dal 1998 alcuni scavi, presso una necropoli longobarda sul monte San Zeno, hanno rinvenuto oltre 300 tombe. Un'altra parziale conferma si pu\u00f2 trovare in ambito linguistico: parole tipicamente della bassa bresciana (alcune passate poi nel vocabolario italiano) hanno un'origine longobarda.\nFederico II.\nNel 1237 il comune fu assediato per due mesi dall'imperatore Federico II e nel 1260 fu messo a ferro e fuoco dal conte di Fiandra. Nel 1357, il conte Lando, con Ugolino Gonzaga e le forze della lega antiviscontea, giunsero nel territorio di Brescia per distogliere le genti di Bernab\u00f2 Visconti dalle operazioni militari contro Mantova. Presso Montichiari si scontrarono con un grosso contingente visconteo che presidiava il ponte sul Chiese e lo sconfissero, catturando il comandante visconteo. Diversi furono i conflitti che si susseguirono fino al 1426, quando la Serenissima Repubblica Veneta si insedi\u00f2 in queste terre sino al 1797.\nEt\u00e0 moderna.\nImportante \u00e8 stata anche la presenza di Napoleone Bonaparte a villa Monti-Prignacca di Borgosotto, dal 29 luglio al 1\u00ba agosto 1796. A Montichiari Napoleone, nel territorio della brughiera posta a nord-ovest del centro abitato, dopo vari sopralluoghi e indagini, fece edificare, a partire dal 1\u00ba marzo 1807, un'importante caserma militare che ricopriva l'estensione di circa un chilometro quadrato, ora completamente distrutta.\nLa citt\u00e0 di Montichiari si fece in seguito onore durante le battaglie di Solferino e San Martino per la costante opera di assistenza ai feriti prestata da tutta la popolazione.\nNel comune di Montichiari si trovano diversi edifici di notevole importanza, tra questi il castello che fu fatto edificare alla fine dell'Ottocento, al posto dell'antica rocca e della chiesa di San Tommaso, dal conte Gaetano Bonoris, come copia fedele del castello del Valentino posto nell'omonimo parco nella citt\u00e0 di Torino, che a sua volta fu costruito alla fine dell'Ottocento modellandolo sul castello di F\u00e9nis in Valle d'Aosta. L'interno \u00e8 completamente affrescato ripetendo gli stessi motivi presenti nel castello della Manta, avendo gli artigiani che hanno lavorato al castello monteclarense usato gli stessi cartoni predisposti per le pitture del castello piemontese.\nAll'ombra del castello Bonoris \u00e8 ubicato il piccolo ma prezioso Teatro Sociale, sempre intitolato al conte Gaetano Bonoris, che fu inaugurato il 18 ottobre 1890 con la messa in scena de \"Il Trovatore\" di Giuseppe Verdi.\nIl monumento di maggiore rilievo di tutto il comune \u00e8 per\u00f2 la pieve di San Pancrazio, posta sull'omonimo colle che si trova a sud dell'attuale centro storico. L'edificio, a tre navate e costruito in pietra, \u00e8 del XII secolo. Si affaccia sulla pianura padana con la sua semplice ma bella facciata rivolta a ovest; all'interno si trovano affreschi databili dal XII al XV secolo.\nDi notevole pregio poi il duomo con la sua imponente cupola, dedicato a Santa Maria Assunta, costruito in pi\u00f9 fasi e terminato nel XVIII secolo. Nel corso del XX secolo l'edificio, con solenne concelebrazione, \u00e8 divenuto \"basilica minore\". Al suo interno di grande valore la pala, rappresentante l'Ultima Cena, di Girolamo di Romano detto il Romanino posta sull'altare del SS. Sacramento, proveniente dalla precedente chiesa rinascimentale posta nello stesso luogo in cui fu edificato il Duomo. Interessante anche la pala dell'Ascensione della Vergine posta sull'altare maggiore, opera del Pirovano.\nDa ricordare, inoltre, tra le trenta chiese presenti sul territorio, la chiesa di San Pietro nel centro storico a pochi passi dal Duomo, la chiesa di Santa Maria del suffragio, la chiesa di Santa Cristina e il santuario de \"le Fontanelle\" posto a sud, vicino all'abitato di Carpenedolo, raggiungibile percorrendo la strada Asolana.\nEt\u00e0 contemporanea.\nNella vasta brughiera nei primi anni del Novecento si sono svolte importantissime competizioni motoristiche. Nel 1904 si disputa il primo circuito dove si registra la vittoria di Vincenzo Lancia di Torino. Visto l'enorme successo ottenuto, gli organizzatori si rimettono immediatamente in moto per organizzare la \"Settimana Automobilistica di Brescia\", che ha inizio il 10 settembre del 1905: la vittoria \u00e8 appannaggio di G. B. Raggio che si aggiudica tutte e tre le coppe in palio. Le gare proseguono con lo stesso successo anche negli anni 1906 e 1907. Poi una lunga pausa. Le corse riprendono nel 1921 con la disputa del 1\u00ba Gran Premio d'Italia, esattamente nella prima settimana di settembre; ai nastri di partenza, in una delle gare, anche il grande Enzo Ferrari che non termin\u00f2 la gara perch\u00e9 la sua traiettoria fu attraversata da una mandria di mucche. L'anno successivo per\u00f2 il Gran Premio trasloca a Monza e il silenzio dei motori cala di nuovo sulla brughiera fino al 1927, quando prende il via la prima Mille Miglia, \"la corsa pi\u00f9 bella del mondo\". Nel 1909, in localit\u00e0 Fascia d'Oro sempre nella brughiera, ha luogo il primo circuito aereo internazionale a cui partecipano i regnanti dell'epoca e importantissime personalit\u00e0 come Gabriele D'Annunzio, Franz Kafka e Giacomo Puccini.\nA Montichiari \u00e8 presente l'Aeroporto di Brescia-Montichiari, che un tempo faceva parte di un'unica struttura militare comprendente anche il vicino aeroporto di Ghedi. La propriet\u00e0 \u00e8 passata poi dall'Aeronautica Militare al demanio civile; l'aerostazione passeggeri \u00e8 stata inaugurata il 16 marzo 1999 alla presenza del Presidente del Consiglio Massimo D'Alema. Attualmente l'aeroporto \u00e8 la principale base di smistamento della posta aerea di Poste Italiane, ma non ospita voli civili di linea.\nSimboli.\nLo stemma di Montichiari \u00e8 stato concesso con decreto del presidente della Repubblica del 24 marzo 1994, in sostituzione del precedente decreto di riconoscimento del 28 maggio 1922.\nOnorificenze.\nSi fregia del titolo di citt\u00e0 a seguito del Decreto del presidente della Repubblica del 27 dicembre 1991.\nSociet\u00e0.\nTradizioni e folclore.\nPalio dei Novagli.\nNella frazione di Novagli si disputa dagli anni ottanta, con ricorrenza annuale, l'omonimo Palio. \u00c8 una corsa di asini con calesse che si svolge su un percorso circolare tra le case della frazione monteclarense.\nCultura.\nEventi.\nSpiedo di Borgosotto.\nLo \u201cSpiedo ecologico per le vie del borgo\u201d \u00e8 una tradizionale manifestazione gastronomica che ogni anno raduna oltre 3000 persone che in tale occasione prendono posto lungo le vie del quartiere storico di Borgosotto, per poter gustare il mega spiedo arrostito in maniera interamente ecologica, infatti la macchinetta viene fatta girare da sole forze motrici cinetiche/naturali ed ecologiche come i pedali di una bicicletta o di una ruota sulla quale si cammina a turno. \nCalcetto Saponato.\nMontichiari \u00e8 famosa nel bresciano e nell'alto mantovano per due tornei di calcetto saponato che si tengono con cadenza annuale nel centro del paese e nella frazione di Santa Giustina, rispettivamente nei mesi di giugno e luglio.\nI due tornei accolgono ogni edizione decine di squadre e centinaia di spettatori provenienti da tutta la provincia (e non solo). Ogni anno si registra un aumento delle iscrizioni, sintomo di un evento che attira sempre pi\u00f9 attenzioni.\nIn particolare, il torneo del centro vede la sua prima edizione nel 1999 grazie ad un gruppo di ragazzi che fonderanno qualche anno pi\u00f9 tardi la MSL (\"Montichiari Soaping League\"), organo sportivo che si occupa dell'organizzazione del torneo, della formazione professionale degli arbitri e del fornimento degli stessi ai tornei di calcetto saponato. \nPalio dei Novagli.\nNella frazione di Novagli si disputa dagli anni ottanta, con ricorrenza annuale, l'omonimo Palio. \u00c8 una corsa di asini con calesse che si svolge su un percorso circolare tra le case della frazione monteclarense.\nPatrono.\nNella ricorrenza annuale del 12 maggio si festeggia San Pancrazio, patrono di Montichiari. In tale occasione nella zona City viene allestito un piccolo Luna Park, nelle vie del centro si svolgono sfilate e bancarelle e alcune antiche ville signorili del quartiere Borgosotto aprono le porte alle visite del pubblico. Vengono inoltre effettuati degli spettacoli pirotecnici come i fuochi d\u2019artificio e il \u201cCastello in fiamme\u201d.\nGeografia antropica.\nIl centro storico.\nMontichiari ha un importante nucleo storico, posizionato al centro degli oltre 80\u00a0km\u00b2 che ne compongono la superficie. A raggiera, disposte in modo ordinato sul territorio, sono collocate le frazioni, importanti nuclei urbanizzati che fungono da \"sentinelle\" nella grande brughiera, quasi a volerne presidiare il territorio, oggi fortemente degradato, soprattutto a nord. Nel centro storico della citt\u00e0 trovano posto ben cinque piazze recentemente ristrutturate e pedonalizzate come piazza Santa Maria (gi\u00e0 piazza Garibaldi).\nLe cinque piazze sono cos\u00ec dislocate: ad est del Duomo si trova \"piazza Treccani degli Alfieri\" dove agli inizi del Novecento si svolgeva il secolare mercato del venerd\u00ec; a sud ovest, verso l'antico quartiere di Borgosotto si trova \"piazza Teatro\" dove trova posto il teatro sociale \"Gaetano Bonoris\"; a sud est si trova \"piazzetta San Rocco\" dove \u00e8 collocata la biblioteca intitolata a Giovanni Treccani degli Alfieri, l'ideatore ed il patrocinatore dell'enciclopedia Treccani, e la pinacoteca Pasinetti conosciuta come ex ospedale ed infine, a pochi passi da quest'ultima, si trova \"piazza Senatore Mario Pedini\" dove sorge il palazzo del Comune.\nRecentemente \u00e8 stata recuperata una struttura importante, palazzo Tabarino, in corso Martiri della Libert\u00e0 dove, fino al 1995 aveva sede il Municipio e che oggi ospita il Museo Lechi, sede della donazione artistica che i conti Luigi e Piero Lechi hanno fatto alla comunit\u00e0 monteclarense tra il 2005 e il 2008.\nQuartieri.\nI principali quartieri della citt\u00e0 sono:\nFrazioni.\nMontichiari comprende nel proprio territorio numerose frazioni: Breda Caterina, Bredazzane, Campagnoli Mattina, Campagnoli Sera, Carotte, Casuccio, Colombara Orlandini, Contrada Marcella, Contrada Bellandi, Dosso, Dugali di Sotto, Fascia d'Oro, Livellazzo, Luogo Nuovo, Madonnina, Novagli, Novagli Campagna, Novagli Sera, Parma, Pisetti, Polonini, Pozzo Cavato, Premoli, Ro, Sacca, San Giorgio, Sant'Antonio, Santa Cristina, Santellone, Santa Giustina, San Bernardino, Teotti, Terminoni, Trainini, Trivellini.\nAltre localit\u00e0 del territorio.\nFontanelle, nella quale \u00e8 situato il Santuario di Rosa Mistica.\nLo sviluppo urbanistico-demografico.\nMontichiari, nell'ultimo decennio, ha conosciuto una grande crescita demografica e urbanistica dovuta alla vastit\u00e0 del territorio. L'aumento della popolazione e dello spazio abitativo \u00e8 avvenuto in modo uniforme sia in centro che nelle frazioni.\nNel corso del XX secolo la brughiera di Montichiari, posta a nord-ovest del centro abitato, \u00e8 stata interessata da attivit\u00e0 di estrazione della ghiaia che ha portato alla formazione di cave di estrazione, attivit\u00e0 che continua ancora oggi. Dagli anni ottanta la presenza di queste cave ha favorito l'insediamento, che continua ancora oggi, di discariche di rifiuti di ogni tipologia (urbani, pericolosi, speciali e tossico-nocivi), per un totale di pi\u00f9 di 13.000.000 di m3.\nMolte le strutture di cui i monteclarensi si possono servire a partire dall'ospedale, dal Centro Fiera, dal Palazzetto dello sport (sorto nel 1993 e noto come PalaGeorge) e da una serie di musei che tutelano il patrimonio storico locale.\nIl 15 settembre 2007 \u00e8 stato aperto al pubblico l'edificio dell'ex ospedale dopo un importante e radicale restauro: qui hanno trovato sede la moderna biblioteca intitolata a Giovanni Treccani degli Alfieri e la Pinacoteca Antonio Pasinetti, costituita con un lascito degli eredi della famiglia del pittore nato a Montichiari nel 1863.\nIl velodromo \u00e8 stato inaugurato il 23 maggio 2009.\nInfrastrutture e trasporti.\nAutostrade.\nIl comune \u00e8 servito dall\u2019 Autostrada A21 racc Ospitaletto - Montichiari (Corda molle).\nStrade.\nLa localit\u00e0 \u00e8 interessata dal percorso della ex strada statale 236 Goitese (ora Strada provinciale Bresciana 236 Goitese) che nell'ambito del comune incrocia la ex strada provinciale 668 e serve la citt\u00e0 con svincoli a: Montichiari Ospedale (Novagli, Boschetti), \nZona industriale Arzaga, Borgosotto, \nBredazzane-S. Cristina-Santellone, Montichiari Fiera, \nZona industriale Ro - Zona industriale San Bernardino, Montichiari Aeroporto \ne infine Zona industriale Fascia d\u2019oro nord. Entrambe le arterie fanno parte della viabilit\u00e0 provinciale.\nLa Strada statale 668 Lenese mette in comunicazione Montichiari con Ghedi ad ovest (passando per Santellone) e altres\u00ec con il Lago di Garda a nord-est, delimitando la parte superiore del quartiere Chiarini. La Strada statale 236 Goitese annette il comune a Castenedolo e poi Brescia a nord, e a sud-est permette il collegamento fino a Mantova. Via Madonnina collega San Giorgio (frazione a sud) a Borgosotto e quindi Montichiari a Carpenedolo. Ad est, via Mantova (che raccoglie anche il traffico di via Trieste) annette Boschetti e Novagli al centro, e Montichiari a Castiglione delle Stiviere. Via Felice Cavallotti unisce il vero e proprio centro del comune a Calcinato, passando per Pascoli e Villaggio Manzoni. Calvisano \u00e8 annesso tramite la SP 19 che attraversa la frazione Bredazzane. \nNel 1882 a Montichiari fu inaugurata una stazione lungo la tranvia Brescia-Mantova-Ostiglia, relazione effettuata con mezzi a vapore e soppressa nel 1933. La tratta Brescia-Carpenedolo rimase tuttavia in esercizio quale tranvia elettrica suburbana, a cura della Provincia, fino al 1952. Fu soggetta anche all'eccidio di Trivellini nel 15 settembre 1944. \nAeroporto.\nIl territorio comunale ospita l'Aeroporto di Brescia-Montichiari, intitolato a Gabriele D'Annunzio, inaugurato nel marzo 1999 alla presenza dell'allora Presidente del Consiglio Massimo D'Alema.\nAmministrazione.\nDi seguito la lista dei sindaci eletti dal Consiglio Comunale (1946-1995):\nDi seguito la lista dei sindaci eletti direttamente dai cittadini (dal 1995):\nGemellaggi.\nMontichiari \u00e8 gemellata con:\nSport.\nHa sede nel comune la societ\u00e0 di calcio Voluntas Montichiari, la citt\u00e0 \u00e8 stata sede fino al 2003 della societ\u00e0 di basket Montichiari Sportiva. \nDalla stagione 2013-14 vi si \u00e8 trasferita la squadra di pallavolo femminile Promoball Volleyball Flero, che ha raggiunto la promozione in A1 e ha come sede di gioco il PalaGeorge.\nNel 2017 \u00e8 nata la societ\u00e0 di atletica leggera Atletica Montichiari. \nImpianti sportivi.\nA Montichiari \u00e8 presente un velodromo coperto, inaugurato nel 2009, con posti a sedere.\nAdiacente al velodromo \u00e8 collocato il PalaGeorge, struttura di posti a sedere, che ospita attivit\u00e0 sportive ed eventi musicali.\nHa sede nel comune, adiacente al quartiere Marcolini, lo stadio di calcio intitolato a \"Romeo Menti\", in disuso, che comprendeva posti a sedere. \nNel centro sportivo Montichiarello, limitrofo al quartiere Boschetti, sono presenti quattro campi da calcio in erba sintetica.\nAll'Aquatic Center Montichiari si trovano le piscine comunali, che offrono corsi di agonismo, fitness e formazione. \nIl tennis monteclarense \u00e8 dotato di ben cinque campi, di cui tre al coperto e due allo scoperto."}
{"id": "29239", "revid": "124006976", "url": "https://it.wikipedia.org/wiki?curid=29239", "title": "Montirone", "text": "Montirone (\"Muntir\u00f9\" o \"Montir\u00f9\" in dialetto bresciano) \u00e8 un comune italiano di abitanti della provincia di Brescia in Lombardia. Si trova nella pianura a sud di Brescia, a circa 12 chilometri a sud dal capoluogo.\nTra il 1927 e il 1955 fu aggregato al comune di Borgosatollo.\nGeografia fisica.\nIl territorio \u00e8 sostanzialmente pianeggiante ed \u00e8 irrigato da diverse seriole come il Naviglio Inferiore, la Molinara, la Gheda e la Pedrona.\nOrigini del nome.\nIl nome \u00e8 attestato come Monterione nell'XI secolo. Secondo la Marcato (1990) il toponimo deriverebbe dal termine \"monterone\" che non indicherebbe un monte vero e proprio ma un piccolo rilievo o un dosso, anche se un'etimologia dotta lo voleva derivato da un supposto \"mons Tironis\". Il rilievo in questione, comunque, potrebbe essere la motta sulla quale nel XIV secolo fu costruita la torre degli Emilj, l'attuale Villa Ventura.\nStando al Mazza (1986), il toponimo deriverebbe da monte di terra, quindi in riferimento al rilievo sopracitato, o anche dal latino \"Monterius\" (cacciatore).\nStoria.\nEpoca medievale.\nIl comune di Montirone \u00e8 gi\u00e0 riscontrabile nell\u2019estimo visconteo del 1385 riconoscibile tra i comuni della quadra di Ghedi e Calvisano, successivamente durante il periodo veneto fece parte della quadra di Ghedi. Il comune, che nel 1493 contava 100 abitanti per poi diminuire verso l\u2019inizio del \u2019600 contando 40 case e 80 abitanti (\"40 fuochi e 80 anime\");\nAlla fine del XIV secolo, il vescovo di Milano Tommaso Visconti risultava proprietario della zona e concesse al cancelliere visconteo Filippino Emili il feudo della \"Curia de Montirono\". L'Estimo Visconteo del 1385 cita la presenza di comune, appartenente alla \"quadra di Ghedi e Calvisano\".\nDurante la guerra fra Milano e la Repubblica di Venezia, Montirone rimase fedele alla prima e da qui, nel 1453, part\u00ec la minaccia dei milanesi a Brescia.\nL'epoca veneta.\nDurante l'epoca veneta, il comune fu inserito nella quadra di Ghedi. Nel 1504 il feudo fu donato da Venezia a Niccol\u00f2 Orsini, duca di Pitigliano. Tuttavia gli Emili mantennero delle propriet\u00e0 contribuendo a sviluppare l'agricoltura attraversa l'omonima cascina.\nDurante il periodo in cui fu redatto il \"Catastico Bresciano\" di Giovanni Da Lezze (1610), Montirone non godeva di autonomia municipale, inoltre era \"terra esente\" in quanto feudo del Vescovo di Brescia: l'amministrazione delle terre era affidata a un massaro. Nella Descrizione generale del 1764 \u00e8 citato nuovamente come comune.\nNel 1764 la famiglia Lechi fu investita dal Vescovo del feudo. Tale investitura fu confermata solamente nel 1775 con ducale 20 dicembre dalla magistratura feudale della Serenissima.\nEpoca napoleonia e asburgica.\nNel XVIII secolo Montirone assunse un grande sviluppo, grazie ai conti Lechi, vi furono la realizzazione del grande palazzo, dei canali e sistemi idraulici per il territorio. Venne riedificata la chiesa principale.\nTra i grandi mecenati si ricorda Faustino Lechi, il quale nel suo palazzo ospit\u00f2 Leopoldo Mozart con il figlio Wolfgang Amadeus Mozart.\nNel 1805 durante la campagna di Montichiari, Montirone in quanto possedimento dei conti Lechi, generali dell'esercito francese, diede ospitalit\u00e0 per tre giorni all'allora Imperatore di Francia Napoleone Bonaparte.\nStemma.\nLo Stemma di Montirone stando allo statuto comunale \u00e8 costituito da:\n\"\"D\u2019oro a tre fasce ondate d\u2019azzurro; sul tutto aquila di nero con becco, nervature, occhio e artigli d\u2019argento, coronata da corona antica a cinque punte, afferrante una ruota doppia a otto raggi inclinati di color arancio, affiancata a destra dalla lettera C e a sinistra dalla lettera M entrambe di rosso.\u201d\"\nL'utilizzo di questi simboli sta a indicare gli elementi principali presenti sul territorio e nella storia del comune: le bande gialle e d'azzurro simboleggiano i campi di grano e i canali, la ruota rappresente la Noira, ossia il sistema idraulico costruito nel XVIII secolo per apportare l'acqua alle fontane di palazzo Lecchi.\nMentre le iniziali C e M sono la locuzione \u201cComunitas Montironis\u201d.\nMonumenti e luoghi d'interesse.\nVilla di campagna dei conti Emili.\nPosta nella localit\u00e0 del Belleguardo, essi possedevano una casa di villeggiatura dotata di oratorio privato. Un edificio a corte dotato di portico con colonne in marmo che si apriva verso sud verso il centro cittadino. Sul tetto della villa \u00e8 ancora presente un campaniletto la cui campana serviva a scandire il lavoro nei campi. La chiesetta del XVIII secolo ancora esistente era intitolata a S. Gaetano.\nNel corso del tempo il complesso \u00e8 passato poi di propriet\u00e0 ai nobili F\u00e8. Ora in stato di abbandono l'edificio \u00e8 di propriet\u00e0 dell'adiacente azienda metallurgica Profilatinave.\nSociet\u00e0.\nLingue e dialetti.\nNel territorio di Montirone, accanto all'italiano, \u00e8 parlata la lingua lombarda prevalentemente nella sua variante di dialetto bresciano.\nFamiglie storiche e personaggi illustri.\nLegate all'abitato di Montirone sono riscontrabili principalmente due famiglie nobili, gli Emili e i Lechi:\nLa famiglia pi\u00f9 antica \u00e8 quella dei Conti Emilj:\nAltra importante famiglia legata al comune di Montirone \u00e8 quella dei Conti Lechi:\nInfrastrutture e trasporti.\nIl territorio comunale di Montirone \u00e8 percorso dall'autostrada A21 e dal raccordo Ospitaletto-Montichiari. I due caselli pi\u00f9 vicini sorgono entrambi a cavallo dei confini tra il comune e i suoi contermini: Brescia Sud, sulla A21, e Borgosatollo, sulla A21 racc.\nIl centro abitato \u00e8 attraversato dalla strada provinciale 24 Chiaviche-Cadimarco; da questa si dirama la SP 23 diretta a Borgosatollo.\nLa stazione di Montirone \u00e8 lo scalo della ferrovia Parma-Brescia a servizio del paese. La linea ferroviaria percorre la parte settentrionale del territorio comunale.\nBibliografia.\nPiccola Storia di Montirone, Rosanna Ferrari Stanga,1996, casa editrice \u201cLa Rosa\u201d.\nTipi e T\u00e9pe d\u00e8 Muntir\u00f9, Rosanna Ferrari Stanga,2005."}
{"id": "29240", "revid": "1437331", "url": "https://it.wikipedia.org/wiki?curid=29240", "title": "Mura (Italia)", "text": "Mura o Mura di Savallo (\"M\u00fcra\" o \"M\u00fcra de Sav\u00e0l\" in dialetto bresciano) \u00e8 un comune italiano di abitanti della provincia di Brescia in Lombardia.\nGeografia fisica.\nIl territorio comunale \u00e8 bagnato dalle acque del torrente Tovere, principale immissario del Laghetto di Bongi, un piccolo lago artificiale delimitato da una diga costruita nel 1917.\nIl comune appartiene alla Comunit\u00e0 Montana della Valle Sabbia.\nIl leggendario passaggio di papa Alessandro III in Val Sabbia nel 1166.\nUn'antica leggenda nata sulla fine del Quattrocento inizio del Cinquecento narra che sul finire del 1166, precisamente nel mese di ottobre, pass\u00f2 sui monti del Bresciano e in Val Vestino il papa Alessandro III, esule da Roma, sostenitore dei liberi comuni, incalzato dagli imperiali dell'imperatore Federico I Barbarossa e contestato nella sua autorit\u00e0 da quattro antipapa. Questo racconto \u00e8 stato insistentemente riportato oralmente nei secoli dalla popolazione locale e trascritto dagli storici, ma ritenuto dai pi\u00f9 degli stessi privo di prove certe e concordanti, tra questi Cipriano Gnesotti, ecclesiastico storese, nella sue \"Memorie delle Giudicarie\" del 1700, ma il ripetersi della leggenda in tre zone geografiche ben distanti fra loro \u00e8 sorprendente.\nA Turano di Valvestino si rievoca, nell'ultima domenica del mese, la Festa del Perdono ove ogni persona, pentita e confessata, che abbia visitato la chiesa di San Giovanni Battista, vengono rimesse completamente tutte le colpe, questa cerimonia ecclesiastica fu istituita, secondo la tradizione, dal papa Alessandro III riconoscente dell'ospitalit\u00e0 e della protezione dei valligiani, nonostante la Valle fosse di fede ghibellina e soggetta alla famiglia Lodron, pure di fede imperiale, prima di riprendere il suo percorso, si ipotizza, in Val Sabbia passando, per qualcuno, da Capovalle o da Bocca Cocca-monte Cingolo Rosso. Secondo Attilio Mazza si pu\u00f2 supporre che tale Festa del Perdono sia piuttosto da collegare al Perdono d'Assisi del 1216 che si celebra il 2 agosto mentre Cipriano Gnesotti ipotizza che: \"cadendo in quest'ultima domenica la Consacrazione della Chiesa Rettorale, nella quale in allora sia concessa una indulgenza per chiamarvi que' popolani a farne l'anniversaria adorazione, e questa si chiama ancora Perdono. Di certo il concorso \u00e8 grande, e maggiore era tempo fa, quando vi concorreva la milizia nazionale. Bolla di indulgenza non si pu\u00f2 mostrare perita, credo, nell'incendio della canonica di Turano\"\nDel passaggio in Val Sabbia e Val Trompia di Alessandro III le cronache ricordano una lapide murata sulla parete della chiesa di Mura appartenete all'ex pieve di Savallo, mentre il 19 aprile 1545 mons. Donato Savallo, rettore di Marmentino ed arciprete della cattedrale di Brescia, ritrova le reliquie insigni che si ritenevano donate da papa Alessandro III transitante per Marmentino fuggendo dall'imperatore Federico Barbarossa, e le colloca devotissimamente sotto l'altar maggiore della chiesa parrocchiale dei SS.Cosma e Damiano. Il papa sembra don\u00f2 alla Chiesa una ricca pianeta dorata."}
{"id": "29241", "revid": "1534111", "url": "https://it.wikipedia.org/wiki?curid=29241", "title": "Muscoline", "text": "Muscoline (\"Musculine\" in dialetto bresciano) \u00e8 un comune italiano di abitanti della provincia di Brescia in Lombardia.\nAmministrazione.\nIl sindaco attuale \u00e8 Giovanni Alessandro Benedetti e la sede del Comune (Piazza Roma) \u00e8 al centro nella frazione Chiesa, in cui l'edificio che domina \u00e8 la Chiesa Parrocchiale di Santa Maria Assunta (Via Chiesa)."}
{"id": "29242", "revid": "2183723", "url": "https://it.wikipedia.org/wiki?curid=29242", "title": "Nave (Italia)", "text": "Nave (\"N\u00e0e\" in dialetto bresciano) \u00e8 un comune italiano di abitanti della provincia di Brescia, nella Valle del Garza, in Lombardia.\nOrigini del nome.\nIl toponimo pare provenire dal latino medievale \"nava\", ovverosia \"conca\".\nStoria.\nInsediamenti risalenti al Neolitico superiore sono stati individuati alla sinistra del Garza, presso la localit\u00e0 Vh\u00f2. Tra di essi si sono trovati oggetti in pietra e ceramica con decorazioni del tipo Lagozza di Besnate. \u00c8 stata inoltre rinvenuta una necropoli romana risalente al I secolo, della quale sono state esplorate decine di tombe a cremazione e numerose epigrafi. In epoca romana, il luogo acquist\u00f2 rilevanza grazie dal passaggio della strada che collegava Brescia alla Val Sabbia e al Trentino, attraverso il valico di Sant'Eusebio.\nLa pieve della Mitria sorse nel IX secolo sui resti di un preesistente edificio pagano. Nel 1951 fu riportato alla luce un altorilievo raffigurante un nudo maschile che afferra un leone per le zampe anteriori. Secondo il Begni Redona (1982), il rinvenimento dimostrerebbe la presenza di un sacello connesso al culto mitraico, dalla quale deriverebbe il termine \"Mitria\" collegato popolarmente alla pieve stessa.\nLa lavorazione in zona del ferro e della carta risale all'XI secolo. La presenza del comune, all'interno del quale veniva eletti dei consoli, \u00e8 attestata dal \"Liber Poteris\" della repubblica comunale di Brescia del 1226. Dal 1270 fu attivo in contrada Campanile il convento domenicano di San Pietro martire, fondato dai fratelli Giovanni e Girardo de Bestino. Esso fu poi assorbito nel 1420 dagli agostiniani di San Giovanni de Foris di Brescia.\nStando all'Estimo Visconteo del 1385, il comune fungeva da capoquadra.\nNel 1401 il paese e i dintorni furono teatro di un'importante battaglia tra l'armata del \"rex romanorum\" Roberto il Bonario, supportato da Francesco da Carrara e dai guelfi bresciani, contro le forze viscontee in cui figuravano alcuni dei principali condottieri del tempo. L'obiettivo dell'imperatore era di revocare con la forza il titolo ducale, concesso troppo facilmente a Gian Galeazzo Visconti dal suo predecessore. L'esito della battaglia, tuttavia, gli fu sfavorevole e consent\u00ec ai ducali di attaccare Bologna.\nNel 1439, durante le battaglie fra la Repubblica di Venezia e i Visconti per il controllo del bresciano, il paese sub\u00ec la violenza delle truppe viscontee comandate dal Piccinino. Con il passaggio del territorio alla Serenissima, la municipalit\u00e0 fu inserita dapprima nella quadra di Lumezzane e in seguito torn\u00f2 ad essere capoquadra.\nNel luglio 1512 i francesi dell'Aubigny saccheggiarono barbaramente Nave, distintosi nel febbraio precedente, con Valerio Paitone, nella rivolta antifrancese repressa col rovinoso sacco di Brescia. Poco dopo un'epidemia colp\u00ec centinaia di navesi, cos\u00ec come avvenne anche nelle pesti del 1577 e del 1630.\nIl territorio fu coinvolto dalla guerra di successione spagnola. Dal 1701 al 1705, l'esercito franco-spagnolo prima e dalle truppe imperiali di Eugenio di Savoia in seguito, si acquartierarono presso il Garza e la sua valle.\nNel 1797, con l'istituzione dell'effimera Repubblica bresciana, Nave entr\u00f2 a far parte del \"Cantone della Garza occidentale\". Fu inoltre teatro dello scontro fra le truppe del neonato stato, affiancate da quelle francesi, e quelle controrivoluzionarie della Val Sabbia. Come conseguenza di questo scontro l'archivio comunale fu distrutto da un incendio. L'11 aprile i napoleonici saccheggiano Nave, spogliando degli arredi la parrocchiale del paese.\nNel 1859, dopo gli eventi della Seconda guerra di indipendenza italiana entr\u00f2 a far parte della provincia di Brescia del Regno di Sardegna, dal 1861 divenuto Regno d'Italia. Nel 1927 al comune fu aggregato il territorio del comune di Caino, soppresso con Regio Decreto 11 dicembre 1927, n. 2350). Nel 1956, il Decreto del Presidente della Repubblica 23 gennaio 1956, n. 88, ripristin\u00f2 l'autonomia municipale del comune cainese che fu quindi disaggregato.\nMonumenti e luoghi d'interesse.\nPieve della Mitria.\nSi tratta di una costruzione plebana dedicata all'Annunciata. L'attuale fabbrica fu ricostruita nella prima met\u00e0 del Duecento e ristrutturata alla fine del Quattrocento. Costituisce un incontro tra i gusti gotico e rinascimentale. Contiene affreschi che spaziano dal Duecento a tutto il Cinquecento, alcuni attribuiti al \"Maestro di Nave\". \u00c8 presente inoltre una Piet\u00e0 attribuita a Vincenzo Civerchio.\nIn precedenza sorgeva un edificio costruito nel IX secolo sulla strada romana per il valico di Sant'Eusebio. Il nome \"Mitria\" deriverebbe dal ritrovamento, nel 1951, dell'altorilievo \"Uomo che lotta con un animale\" (forse un leone), che fece ipotizzare un luogo sacro a Mitra. La base di un pilone \u00e8 un blocco di marmo del IV secolo che rappresenta una \"Fatica di Ercole\"; vi sono inoltre capitelli reimpiegati.\nParrocchiale di Santa Maria Immacolata.\nEdificata nel 1711-30 su disegno di Bernardo Fedrighini da Predore. Oltre alla pala del bolognese Franceschini, vi sono una tela di incerta attribuzione (Grazio Cossali o Antonio Gandino) e dipinti di Pietro Natali e Giulio Motta. Ai lati della parrocchiale due oratori, gi\u00e0 sedi di discipline.\nSantuario di Santa Maria in Conche.\nSulla cima di San Costanzo, dove nel XII secolo sorse un convento femminile. Di qui nel 1481 fu traslato a Brescia, nonostante la ribellione popolare, il corpo di San Costanzo.\nChiesetta di San Cesario diacono e martire.\nLa chiesa di San Cesario diacono e martire risale al XII secolo, ma parecchi frammenti indicano la probabile esistenza di una chiesa parrocchiale, forse del sec. VIII. A sua volta questa chiesetta altomedioevale deve essere sorta su un delubro pagano: supposizione plausibile per i ritrovamenti archeologici della zona.\nRisistemata nel Quattrocento, con un portico laterale nel quale sono frammenti di sculture del sec. VIII e un affresco di fine Quattrocento. Gli stipiti dell'abside sono fatti con parti di una grande iscrizione dedicata al tribuno M. Clodio.\nIl titolare della chiesa, il diacono Cesario di Terracina, \u00e8 invocato contro gli annegamenti, alludendo alla modalit\u00e0 di esecuzione del suo martirio. Infatti, la chiesa di San Cesario \u00e8 ubicata sulla sponda sinistra del torrente Garza, che \u00e8 sempre stato in passato impetuoso e pericoloso. Il culto del santo \u00e8 stato diffuso al nord dai monaci benedettini, quando, dal monastero di Montecassino, si trasferirono in varie regioni e bonificarono le terre dove venivano a trovarsi, fra le quali anche Nave, soggetta alle frequenti tracimazioni del Garza. Nella relazione fatta dal parroco in occasione della visita del vescovo G. F. Morosini, il 19 aprile 1648, si accenna all\u2019esistenza nella vecchia parrocchiale di una reliquia di S. Cesario, perfettamente conservata ancora nel 1732 e nel 1734. Attualmente il martire \u00e8 celebrato il secondo luned\u00ec del mese di settembre.\nPalazzo Micheletti.\nGi\u00e0 Paitoni, sorto tra Quattrocento e Cinquecento, fu residenza della famiglia Paitoni, alla quale appartenne Valerio, morto nella rivolta antifrancese del febbraio 1512.\nAltre architetture civili.\nSono presenti case di costruzione quattrocentesca in via Bologna 38, in contrada Civelle (Ca' Lasa) e in via Monteclana 32 e 103 e in via Grizzago 61 (casa Busseni e Montalbano)\nSport.\nAtletica.\nUna delle storiche societ\u00e0 bresciane di atletica leggera \u00e8 l'U.S. Audaces Nave. Sorta \"nei primi mesi dopo l'Insurrezione e che ha il significato di Avanzare Uniti Dovunque Audacemente Coraggiosi Emulandoci Sempre\" (dal bollettino parrocchiale \"Nave Nostra\", 1947).\nAll'inizio la societ\u00e0, guidata spiritualmente dal curato don Gino Maffolini, si occupa di varie discipline sportive, nei primi anni di vita si affilia al C.S.I.(Centro sportivo Italiano) partecipando con successo alle gare di corsa in montagna. Ora la societ\u00e0 \u00e8 affiliata alla FIDAL (Federazione Italiana di Atletica Leggera) e il campo di allenamento \u00e8 la pista dedicata ad Angelo Greotti, storico presidente della stessa societ\u00e0.\nCalcio.\nA.s.d. LA TAMENI 1994\nUfficialmente \u00e8 la squadra calcistica pi\u00f9 vecchia di Nave.\nIl sodalizio nacque nel 1994 grazie alla generosit\u00e0 dell'imprenditore locale Bruno Tameni, che finanzi\u00f2 il progetto di un gruppo di amici desiderosi di unire le forze e fondare una squadra che potesse essere competitiva nel segno del divertimento.\nFino alla stagione 2016-2017 ha militato nel Csi dove negli anni sono stati raccolti parecchi successi e trofei:\n- Coppa Leonessa 2006/2016/2017\n- Campionato 2013-2014 / 2015-2016\n- Provinciali 2015-2016\n- Regionale 2015-2016 / 2016-2017\n- Supercoppa 2016\n- Vice campione nazionale 2017\nPer poi cambiare federazione nella stagione 2017-2018 passando all'UISP.\nNaturalmente arrivano altri successi e altri trofei:\n- Campionato serie B 2018-2019\n- Coppa regionale 2018 / 2019\n- Supercoppa regionale 2019"}
{"id": "29243", "revid": "580", "url": "https://it.wikipedia.org/wiki?curid=29243", "title": "Niardo", "text": "Niardo (\"Gn\u00e0rt\" in dialetto camuno) \u00e8 un comune italiano di abitanti, della Val Camonica, provincia di Brescia in Lombardia.\nGeografia fisica.\nClima.\nI dati provenienti dalla stazione meteorologica di Breno indicano, in base alla media trentennale di riferimento 1961-1990, che la temperatura media del mese pi\u00f9 freddo, gennaio, si attesta a -1,0\u00a0\u00b0C, mentre quella del mese pi\u00f9 caldo, luglio, \u00e8 di +20,5\u00a0\u00b0C.\nGeografia antropica.\nFrazioni.\nLe frazioni del comune di Niardo sono:\nOrigini del nome.\nSi pensa che il nome derivi da un composto di \"warda\", preceduto dall'aggettivo \"nova\" (da cui il restringimento di no- in ni-). Tuttavia consente l'ipotesi di una derivazione da nome germanico (forse \"Niward\").\nStoria.\nNel XII secolo \u00e8 riportata una lotta tra Breno e Niardo per il possesso del monte Stabio.\nAgli inizi del Quattrocento il paese faceva parte della Repubblica di Venezia, dalla fine del XV secolo il paese divenne terra di conquista, prima arrivarono i Francesi e poi gli Spagnoli, i quali lasciarono una forte influenza di tipo architettonico, vedasi la piazza alcune chiese ed alcuni edifici. Portarono anche nel XVII secolo epidemie di peste.\nAgli inizi del Settecento il paese torn\u00f2 in mano a Venezia fino al 1797 con l'invasione di Napoleone.\nNel 1815 divenne parte del Regno Lombardo-Veneto. Il 1859 fu un anno di svolta per il paese, infatti dopo le vittorie dei piemontesi a San Martino e Solferino, il paese divent\u00f2 parte del Regno d'Italia.\nIl 24 agosto del 1987 alle ore 20.00, il paese fu colpito da una tremenda alluvione che provoc\u00f2 due morti.\nAntichi originari.\nQuesti sono i nomi degli \"Antichi Originari\"\nFeudatari locali.\nIl 3 dicembre 1374 il vescovo di Brescia Andrea de Aptis investe iure feudi dei diritti di decima nei territori di Niardo Milino Adami di Niardo.\nFamiglie che hanno ottenuto l'infeudazione vescovile dell'abitato:\nSimboli.\nLo stemma di Niardo si compone del colore verde e dell'immagine del santo patrono con la spada.\nMonumenti e luoghi d'interesse.\nArchitetture religiose.\nLe chiese di Niardo sono:\nAll'incrocio di via Molini e quella che veniva chiamata via delle Vigne era posta una santella dedicata al Diavolo che secondo la tradizione imprigionava lo spirito del demonio, nel dialetto niardese era chiamata \"Santela del Diaol\", verr\u00e0 abbattuta durante il rifacimento e allargamento di via Molini, nonostante la contrariet\u00e0 del parroco e dei niardesi.\nSociet\u00e0.\nTradizioni e folclore.\nGli sc\u00fct\u00fcm sono nei dialetti camuni dei soprannomi o nomiglioli, a volte personali, altre indicanti tratti caratteristici di una comunit\u00e0. Quello che contraddistingue gli abitanti di Niardo \u00e8 \"Halh\u00edhe\" (salsicce) o \"Bombe\".\nLa rivalit\u00e0 pi\u00f9 forte \u00e8 quella con Breno che riguarda anche l'ambito calcistico, altre sono quelle contro Ceto, Losine e Braone.\nRicorrenze.\nOgni anno Niardo celebra la solenne festa di Sant'Obizio, San Costanzo e del Beato Innocenzo da Berzo, la prima domenica di maggio. Nelle solenni celebrazioni i Corazzieri di Sant'Obizio scortano l'urna delle reliquie per le vie del paese.\nPremio Sant'Obizio.\nIn occasione dei festeggiamenti del patrono, il sindaco, dal 1980 a nome di tutti i cittadini decide di consegnare il premio Sant'Obizio verso coloro i quali hanno dimostrato un forte impegno durante l'anno trascorso a favore della comunit\u00e0 niardese ma non solo.\nUn impegno che pu\u00f2 riguardare svariati ambiti.\nCorazzieri di Sant'Obizio.\nLa storia dice che fu proprio il Santo guerriero nel XII secolo ad istituire questo gruppo di armati, in difesa della gente di Niardo e della Valle Camonica in genere, insidiata pericolosamente da bande di briganti e di banditi.\nDella Compagnia si persero poi le tracce fino al 1920 quando per rendere pi\u00f9 solenni esternamente le celebrazioni a glorificazione del Santo, il rev. Don Franco Betta, tenente colonnello degli alpini, pens\u00f2 di istituire la Compagnia delle Guardie d'Onore di Sant'Obizio per decorare le funzioni specialmente durante la Santa Messa solenne e la processione. E questo in sostituzione dei due Carabinieri che si era soliti richiedere e che non sempre era possibile ottenere.\nPaggetti.\nI Paggetti erano giovani di nobile famiglia, che servivano grandi principi e cavalieri, i fanciulli apprendevano le discipline per poi essere promossi a posizioni per la maggior parte militari. Caratterizzati da un abbigliamento tipici del mantello di velluto, ha mantenuto l'essenza di questo spirito e con il desiderio di esaltare la devozione al santo patrono Obizio, Don Franco Betta ricrea i Paggi a Niardo nel gruppo che sostiene il corpo delle Guardie d'onore, diventando un corpo unico al servizio della chiesa.\nInfrastrutture e trasporti.\nStrade.\nAi piedi del comune di Niardo scorre la Strada statale 42 del Tonale e della Mendola.\nFerrovie.\nLa stazione di Niardo-Losine faceva parte della linea ferroviaria Brescia-Iseo-Edolo, ma oggi \u00e8 stata soppressa.\nCentrale idroelettrica.\nNiardo \u00e8 sede di una centrale idroelettrica di propriet\u00e0 Enel che utilizza l'acqua del torrente Re per produrre energia.\nNel 1910 la Societ\u00e0 Elettrica della Valle Camonica Elva inizia ad edificare la centrale idroelettrica dando vita ad un progetto di qualche anno prima.\nLa centrale utilizza le acque del torrente Re che vengono captate ad un'altezza di 1070\u00a0m e vengono condotte da un canale a una diga sita a 1000\u00a0m, da questa parte una condotta forzata di 400\u00a0mm di diametro e 700\u00a0m di lunghezza, che si biforca in altre due condotte di 250\u00a0mm di diametro e 800\u00a0m di lunghezza; il salto utile \u00e8 di 550\u00a0m. Nella centrale sono installati tre gruppi di turbina Pelton della potenza complessiva 1104\u00a0kW e 1265\u00a0kVA, l'energia prodotta \u00e8 di circa 6,5\u00a0kV ed \u00e8 immessa subito nella rete locale. Nei primi anni del XXI secolo la centrale viene ristrutturata dal gruppo Enel.\nCanale Edison.\nNella met\u00e0 del Novecento viene edificato da Edison un canale che raccoglie le acque dei torrenti Cobello, Fa e Re per produrre energia, originariamente il canale era scoperto, il che era molto pericoloso per i cittadini del paese considerata l'immensa portata d'acqua e la forza con la quale discende, per questo sul finire degli anni ottanta il canale venne munito di un tetto in cemento armato.\nAmministrazione.\nDi seguito l'elenco dei sindaci eletti direttamente dai cittadini (dal 1995):\nIndustria.\nDall'anno 1000 nel paese inizi\u00f2 a diffondersi l'utilizzo del mulino ad acqua, gran parte di questi era situata sulle rive del torrente Re di Niardo, tanto che oggi rimangono i nomi di Via Molini e Via Molini Lungovalle, i mulini impiantati erano uno strumento necessario per l'attivit\u00e0 economico-produttiva degli abitanti, vi erano i mulini per il malto, i mulini per la forgiatura e verso gli inizi del XIV secolo presero piede i mulini per le segherie, i frantoi e le fonderie. Oggi dei mulini rimane ben poco perch\u00e9 nel corso dei secoli pi\u00f9 alluvioni e frane colpirono il paese, modificando il letto dei torrenti e spazzando via anche i mulini.\nLa storia industriale di Niardo \u00e8 legata in modo particolare anche al ferro che veniva lavorato nei mulini adibiti a fonderia, e con esso venivano prodotte armi e oggetti di uso quotidiano. In tutta la valle erano conosciuti per la loro qualit\u00e0 le lame Taboni prodotte a Niardo artigianalmente fino alla met\u00e0 del Novecento.\nCalzolai.\nNiardo \u00e8 stato da secoli il paese pi\u00f9 importante della Lombardia per la fabbricazione di oggetti in pelle e calzature tanto che vi era la corporazione dei calzolai detti nel dialetto locale scarpul\u00ed, la maestria e la grande cura del lavoro dei calzolai niardesi era conosciuta in tutto l'Impero d'Austria, tanto che la casa reale degli Asburgo ordinava che le scarpe venissero fabbricate proprio a Niardo.\nCon il passare del tempo il mestiere, causa le grandi fabbriche e l'industrializzazione, \u00e8 andato via via scomparendo e solo qualche famiglia conserva la tradizione.\nSport.\nMountain Bike.\nDal 2001 a Niardo si tiene una gara di livello nazionale di mountain bike: il \"gir de Gnart\", organizzata da niardoforbike.\nPallavolo.\nDiffusa tra i giovani \u00e8 anche la pallavolo, \u00e8 presente la societ\u00e0 \"Niardo Volley\".\nCalcio.\nAgli inizi del novecento era stata fondata l'U.S. Niardo, con maglia di colore bianco-blu.\nLa squadra ha sempre giocato nei gironi dilettantistici fino al suo scioglimento alla fine degli anni novanta; il rivale storico \u00e8 da sempre l'U.S. Breno.\nCucina.\nLa \"spongada\" de Gnart.\nLa \"spongada\" \u00e8 un dolce tradizionale camuno, la ricetta varia di paese in paese; La forma \u00e8 quella di una pagnotta di circa 150 grammi, dolce, derivata da una lavorazione a due impasti. Al primo impasto, a base di lievito, zucchero, burro, uova, farina bianca e vanillina, si aggiunge, dopo 3 ore di lievitazione, un secondo impasto a base di zucchero, burro/strutto, uova intere, tuorli d'uovo, vanillina, lievito di birra e farina. Dopo un'ulteriore lievitazione di qualche ora, si formano palle di pasta di 150 grammi che si lasciano ulteriormente lievitare fino a raddoppio del volume, si cuociono le focacce per 20-25 minuti a 180\u00a0\u00b0C, e si ricoprono di zucchero."}
{"id": "29244", "revid": "330019", "url": "https://it.wikipedia.org/wiki?curid=29244", "title": "Bargagli", "text": "Bargagli (\"Bargaggi\" in ligure) \u00e8 un comune italiano di abitanti della citt\u00e0 metropolitana di Genova in Liguria.\nGeografia fisica.\nTerritorio.\nIl territorio comunale di Bargagli si trova nell'entroterra dell'alta val Bisagno, attraversato dal torrente omonimo che divide il territorio dall'attiguo comune di Davagna.\nLa maggiore vetta del comprensorio \u00e8 il monte Croce dei Fo' (973 m), con \"f\u00f2\" che in dialetto genovese significa faggi. Insiste nel territorio anche il monte Croce di Bragalla (864 m) - denominato anticamente Barcalla o Bargalla, da cui deriverebbe il toponimo Bargagli, e storico punto geografico quale spartiacque con la val Fontanabuona - il monte di Traso (908 m) e il monte Costa Lione (819 m).\nClima.\nBargagli ha un clima sub-mediterraneo di transizione all'appenninico, quest'ultimo presente nelle aree pi\u00f9 elevate del comune e mano a mano che si procede nell'entroterra. Le precipitazioni si concentrano soprattutto in autunno e primavera. Le nevicate si verificano quasi tutti gli anni soprattutto nel mese di gennaio, ma sono spesso di lieve entit\u00e0 con la neve che si scioglie in pochi giorni.\nStoria.\nIl termine Bargagli (derivato dal nome del monte sulle cui pendici si sviluppa il comune, il Bragalla) \u00e8 citato per la prima volta in un documento del 916, nell'anno in cui si consacr\u00f2 la pieve locale di Santa Maria Assunta, con il territorio sottoposto fino al XVIII secolo al dominio della Repubblica di Genova sotto il territorio giurisdizionale della podesteria di Albaro e Bisagno.\nNel 1797 con la nuova dominazione francese di Napoleone Bonaparte rientr\u00f2 dal 2 dicembre nel dipartimento del Bisagno, con capoluogo San Martino d'Albaro, all'interno della Repubblica Ligure. Dal 28 aprile 1798 Bargagli divenne capoluogo del V cantone della giurisdizione del Bisagno e dal 1803 centro principale del V cantone del Bisagno nella giurisdizione del Centro. Annesso al Primo Impero francese, dal 13 giugno 1805 al 1814 venne inserito nel dipartimento di Genova.\nNel 1815 fu inglobato nel Regno di Sardegna, cos\u00ec come stabil\u00ec il congresso di Vienna del 1814, e successivamente nel Regno d'Italia dal 1861. Dal 1859 al 1926 il territorio fu compreso nell'XI mandamento di Torriglia del circondario di Genova facente parte dell'allora Provincia di Genova.\nDal 1944 al 1983 il territorio di Bargagli divenne tristemente famoso per i fatti legati a quello che la stampa giornalistica defin\u00ec come del \"mostro di Bargagli\", una serie di omicidi ancora irrisolti e senza ancora un definito serial killer. Molto probabilmente gli autori degli omicidi furono la \"banda dei vitelli\", divenuta famosa durante la seconda guerra mondiale per vendere la carne al mercato nero. In tutto la banda caus\u00f2 27 vittime, tra partigiani, carabinieri e tanti altre persone con vari metodi di uccisione come le sprangate e impiccagione. \nDal 1973 al 31 dicembre 2008 ha fatto parte della Comunit\u00e0 montana Fontanabuona e dal 1\u00ba gennaio 2009 al 1\u00ba maggio 2011 della Comunit\u00e0 montana delle Alte Valli Trebbia e Bisagno.\nSimboli.\nL'edificio religioso, raffigurante la chiesa di Santa Maria Assunta, presenta una struttura a tre navate, copertura in rosso, il portale con rosone e tre finestre, l'attiguo campanile con tetto cuspidato anch'esso in argento. Il simbolo \u00e8 sormontato da cinque stelle d'oro e con cinque punte in campo azzurro.\nLo stemma \u00e8 stato concesso con il decreto n\u00b0 3783 del Presidente del Consiglio dei ministri datato al 13 luglio del 1987.\nMonumenti e luoghi d'interesse.\nPresepe nel bosco.\nNella frazione di Viganego, vicino alla chiesa di San Siro, un originale presepe costruito in pietra e che riproduce l'architettura tipica della zona. Curatissimi i dettagli di questa opera alla cui crescita contribuiscono molti abitanti del paese.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Bargagli sono , cos\u00ec suddivisi per nazionalit\u00e0, elencando per le presenze pi\u00f9 significative:\nGeografica antropica.\nIl territorio comunale comprende le quattro frazioni di Bargagli Capoluogo, Maxena, Traso e Valle Lentro per un totale di 16,28\u00a0km2. Le frazioni sono ulteriormente costituite da borgate storiche quali La Presa, Trapena, Viganego, Terrusso e Cisiano (Valle Lentro); Eo, Casa Comunale, Molino, Vaxe, Vigo, Cevasco, Miana, Ferretto, Mercato, San Lorenzo, Canova, Bragalla, Portiglia, Borgonuovo, Pian Serreto, Ospedale e Sant'Alberto (Bargagli Capoluogo) storicamente riconosciute dalla comunit\u00e0 e dallo statuto comunale.\nConfina a nord con il comune di Davagna, a sud con Genova e Sori, ad est con Lumarzo e ad ovest nuovamente con Davagna e Genova (delegazione di Struppa).\nEconomia.\nL'economia del comune si basa per lo pi\u00f9 sull'attivit\u00e0 agricola, la lavorazione dell'ardesia e l'utilizzo delle fonti sorgive della zona. In passato il comune era molto rinomato per le attivit\u00e0 tessili (seta e velluto) e specie nei primi anni del XIX secolo il territorio rurale di Bargagli costituiva uno dei maggiori del comprensorio del Genovesato dove, grazie ai numerosi nuclei abitati, fioriva l'attivit\u00e0 legata all'agricoltura e alla pastorizia.\nInfrastrutture e trasporti.\nStrade.\nIl centro di Bargagli \u00e8 attraversato dalla strada statale 45 di Val Trebbia la quale permette il collegamento stradale con Genova, ad ovest, e con Torriglia a nord.\nUn'alternativa stradale pu\u00f2 essere il collegamento dalla val Fontanabuona attraverso il traforo T3 Bargagli-Ferriere della strada statale 225 della Val Fontanabuona collegante Bargagli con la frazione di Ferriere nel territorio comunale di Lumarzo; quest'ultima localit\u00e0 \u00e8 altres\u00ec raggiungibile dalla strada provinciale 82 di Sant'Alberto di Bargagli.\nMobilit\u00e0 urbana.\nDal comune di Genova un servizio di trasporto pubblico locale gestito dall'AMT garantisce quotidiani collegamenti bus con Bargagli e per le altre localit\u00e0 del territorio comunale.\nAviazione.\nNella borgata di Terrusso \u00e8 presente il radiofaro VOR di Genova con frequenza 112.80\u00a0MHz."}
{"id": "29245", "revid": "37401", "url": "https://it.wikipedia.org/wiki?curid=29245", "title": "Bogliasco", "text": "Bogliasco (\"Boggiasco\" in ligure) \u00e8 un comune italiano di abitanti della citt\u00e0 metropolitana di Genova in Liguria.\nGeografia fisica.\n\u00c8 il primo comune che si incontra procedendo da Genova verso la Riviera di Levante, in una piccola insenatura alla foce del torrente omonimo. Tra i rilievi del territorio vi \u00e8 il monte Cordona (803 m) lungo l'antico sentiero per la frazione di Sessarego e il monte Rotondo (789 m).\nLe spiagge si alternano a profonde e caratteristiche scogliere. \u00c8 possibile praticarvi il surf. L'entroterra \u00e8 quello tipico del levante ligure, in parte a fasce coltivate a olivo, con possibilit\u00e0 di escursioni.\nClima.\nBogliasco, riparato dai monti a nord, presenta in inverno un clima molto mite con temperature superiori a quelle registrate nella vicina Genova anche di diversi gradi; in estate il clima \u00e8 piuttosto caldo e umido con una percezione della temperatura a volte superiore a quella reale. \nLa tabella seguente riporta i dati registrati da una stazione amatoriale meteo facente parte della rete LIMET ubicata a 60m. slm.\nDati stazione meteo Limet 2009-2021 di Bogliasco (m.60)\nOrigini del nome.\nIl toponimo \u00e8 composto dal termine Boggi, accompagnato dal suffisso asco. Studi pi\u00f9 recenti, e forse pi\u00f9 accreditati, collegano l'origine del nome dalla parola bogli in lingua latina \"bulliens\", traducibile in \"bollente\".\nAnticamente, infatti, il torrente veniva chiamato rio dei bogli poich\u00e9 l'acqua mediante piccole cascate lungo il percorso crea un effetto spumeggiante nelle pozze presenti. Secondo un'altra ipotesi il termine deriverebbe dal dialetto genovese \"b\u0153ggi\" (in italiano buchi) data la presenza di pozze nel torrente Bogliasco; il suffisso -asco sarebbe un suffisso prettamente ligure.\nStoria.\nEt\u00e0 preistorica e romana.\nNegli anni ottanta del XX secolo la Soprintendenza Archeologia della Liguria avvi\u00f2, in localit\u00e0 Nasoni, uno scavo archeologico che ebbe come risultato il ritrovamento di pietre scheggiate - adattate a mo' di utensili - risalenti al Paleolitico Medio e altre riconducibili al Mesolitico.\nSempre nella stessa localit\u00e0, posta a circa 750 m s.l.m. sulle pendici del monte Cordona, furono trovati reperti databili all'epoca imperiale romana confermando l'ipotesi che gi\u00e0 allora il percorso che dalla val Fontanabuona si dirigeva in Riviera era utilizzato come localit\u00e0 di transito dalle truppe romane.\nAltra testimonianza dell'occupazione romana la si pu\u00f2 trovare nel ponte cosiddetto \"romano\" che attraversa il torrente quasi alla sua foce. La costruzione attuale risalirebbe al XIII secolo, ma radicali interventi di ristrutturazione furono compiuti nel XVII secolo. Raimondo Sirotti soleva ripetere che sarebbe stato pi\u00f9 corretto chiamarlo \"ponte romanico\" dal periodo della sua origine reale.\nLe invasioni barbariche e saracene.\nDopo la dominazione dei Bizantini dal 538, pass\u00f2 sotto il controllo dei Longobardi dal 641, occupazione condotta dal re Rotari e che sottomise quasi interamente il territorio ligure.\nA partire dal 733 i Franchi di Carlo Magno occuperanno le terre degli antichi Liguri per poi arrivare dopo l'anno 1000 alla costituzione del dominio genovese del quale il borgo di Bogliasco fece parte.\nCome altri centri della costa fu fino al X secolo vittima di frequenti incursioni dei corsari barbareschi che diedero luogo a violenze, distruzioni e saccheggi. Importanti e preziosi oggetti furono trafugati dai luoghi di culto.\nLa Repubblica di Genova.\nA partire dal XII secolo divenne parte integrante della Repubblica di Genova che sottopose il borgo marinaro nella podesteria del Bisagno, seguendone pertanto le sorti. Proprio a partire da questo periodo risalgono i primi documenti ufficiali - atti notarili per lo pi\u00f9 - inerenti a vendite di terreni, case, mulini o sepolture. Al 1182 risale il primo documento che attesta la presenza della locale chiesa parrocchiale a Bogliasco, dedicata poi alla Nativit\u00e0 della Beata Vergine Maria.\nMolti bogliaschini parteciparono alle guerre della repubblica genovese contro i suoi storici rivali: nell'assedio della roccaforte di Ventimiglia, del 21 maggio 1238, il borgo vi partecip\u00f2 utilizzando proprie navi e un abitante di Bogliasco, in servizio alla flotta genovese, guid\u00f2 un gruppo di soldati. Secondo il racconto storico egli corse con il vessillo genovese lungo le pendici del monte e giunto sulla cima colloc\u00f2 la croce di San Giorgio, simbolo della Repubblica. Il 12 aprile 1274 un altro popolano di Bogliasco, chiamato Pietro, combatt\u00e9 contro Carlo I d'Angi\u00f2, tiranno di Sicilia e nemico di Genova.\nNel 1432, nella guerra tra la repubblica genovese e la Repubblica di Venezia, un gruppo di galee veneziane giunse nel golfo del Tigullio occidentale mettendo a ferro e fuoco le cittadine di Santa Margherita Ligure, Rapallo e Zoagli. Successivamente approdarono a Bogliasco dove provocarono distruzioni e incendi di case, alberi e vegetazione. La popolazione, compreso il pericolo, si diresse immediatamente nel borgo di Sessarego, posto sulle alture e all'epoca praticamente invisibile da Bogliasco, scongiurando una morte certa. Dal 1636 entr\u00f2 a far parte della giurisdizione del capitaneato di Recco assieme ad altri borghi vicini.\nLa peste, giunta in Liguria nel 1656, caus\u00f2 nel borgo numerose vittime tra la popolazione; l\u2019anno successivo se ne contarono 139.\nDal dominio francese al Regno d'Italia.\nNel 1797 con la nuova dominazione francese di Napoleone Bonaparte rientr\u00f2 dal 2 dicembre nel dipartimento del Golfo del Tigullio, con capoluogo Rapallo, all'interno della Repubblica Ligure. Dal 28 aprile 1798 Bogliasco divenne capoluogo del IV cantone della giurisdizione della Frutta e dal 1803 centro principale del VI cantone della Frutta nella giurisdizione del Centro. Annesso al Primo Impero francese, dal 13 giugno 1805 al 1814 fu inserito nel dipartimento di Genova.\nCon la caduta di Napoleone I il congresso di Vienna del 1814, invocato nel tentativo di ristabilire l'equilibro tra le nazioni dopo la dominazione napoleonica, stabil\u00ec l'annessione del territorio ligure nel Regno di Sardegna; a partire dal 1861 fu parte integrante del neo costituito Regno d'Italia. Dal 1859 al 1926 il territorio fu compreso nel II mandamento di Nervi del circondario di Genova facente parte dell'allora Provincia di Genova.\nNel 1928 si stabil\u00ec l'unione del territorio comunale bogliaschino con la vicina Pieve Ligure: il nuovo ente amministrativo assunse la denominazione di Bogliasco Pieve. Nel 1946, al termine della seconda guerra mondiale, i due comuni tornarono ad avere piena e separata autonomia; la frazione di Poggio Favaro-San Bernardo - gi\u00e0 appartenente al comune pievese - pass\u00f2 al comune di Bogliasco.\nSimboli.\nLo stemma \u00e8 stato concesso con il decreto del Presidente della Repubblica datato al 14 gennaio del 1958.\nMonumenti e luoghi d'interesse.\nAree naturali.\nNel territorio comunale di Bogliasco \u00e8 presente e preservato un sito di interesse comunitario, proposto dalla rete Natura 2000 della Liguria, per il suo particolare interesse naturale e geologico. Il sito \u00e8 collocato tra i fondali dei comuni di Bogliasco, Pieve Ligure e Sori, e la delegazione genovese di Nervi, dove \u00e8 segnalato un particolare habitat formato da praterie di \"posidonia oceanica\" e formazioni coralline. Tra le specie animali sono presenti i pesci: \"Centrolabrus melanocercus\", \"Gobius cruentatus\", \"Gobius geniporus\", \"Gobius luteus\", \"Hippocampus hippocampus\", \"Hippocampus ranulosus\", \"Labrus viridis\", \"Symphodus cinereus\", \"Symphodus doderleini\", \"Symphodus mediterraneus\", \"Symphodus ocellatus\", \"Symphodus rostratus\" e \"Symphodus tinca\"\nTra i luoghi pi\u00f9 evocativi della costa di levante genovese, la scogliera di Pontetto si trova nel comune di Bogliasco al confine con il comune di Pieve Ligure. Durante la stagione estiva \u00e8 meta di numerosi turisti e bagnanti. Per arrivarvi occorre arrivare alla stazione di Pontetto e, proprio in corrispondenza con il passaggio a livello, imboccare una caratteristica \"cr\u00eauza\" ligure che scende verso mare.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Bogliasco sono , cos\u00ec suddivisi per nazionalit\u00e0, elencando per le presenze pi\u00f9 significative:\nQualit\u00e0 della vita.\nIl 28 aprile 2006 il Comune di Bogliasco ha conseguito la certificazione del proprio sistema di gestione ambientale conformemente alla norma ISO 14001.\nCultura.\nMusica.\nIl video musicale di \"Shimbalai\u00ea\" della cantautrice brasiliana Maria Gad\u00fa \u00e8 stato girato nella localit\u00e0 di Bogliasco.\nQuasi tutti i videoclip del complesso musicale Buio Pesto sono stati girati a Bogliasco.\nGeografia antropica.\nIl territorio comunale \u00e8 formato, oltre al capoluogo, dalle due frazioni di Sessarego e di Poggio Favaro-San Bernardo per un totale di 4,42\u00a0km2; le prime localit\u00e0 sono poste a mezza costa lungo la valle del rio Poggio.\nConfina a nord con il comune di Sori, a sud \u00e8 bagnato dal mar Ligure, ad ovest con Genova (delegazione di Nervi) e ad est con Pieve Ligure. Geograficamente fa parte dell'area del Golfo Paradiso con i comuni di Camogli, Recco, Pieve Ligure e Sori.\nIl paese \u00e8 diviso in due dal torrente Bogliasco. Il torrente per\u00f2 \u00e8 oggi coperto in ben due punti: prima dalla discarica, poi dai parcheggi e dalla strada. Ci\u00f2 ha fatto s\u00ec che la storica distinzione tra i \"bogliaschini de chi\" - (bogliaschini di qui, tradotto dal genovese), nella zona ponente, e i \"bogliaschini de l\u00e0 dall'\u00e6gua\" - \"bogliaschini al di l\u00e0 dell'acqua\" (zona levante) oggi non \u00e8 pi\u00f9 utilizzata. Restano per\u00f2 tuttora scritti nei cartelli delle vie i nomi delle antiche localit\u00e0.\nEconomia.\nSi basa sul turismo, specie quello balneare. \u00c8 presente un campeggio che fa da riferimento per il turismo di Genova.\nInfrastrutture e trasporti.\nStrade.\nIl territorio comunale di Bogliasco \u00e8 attraversato principalmente dalla strada statale 1 Via Aurelia che gli permette il collegamento stradale con Genova, ad ovest, e Pieve Ligure ad est.\nFerrovie.\nNel territorio di Bogliasco sono presenti due fermate ferroviarie sulla linea Genova-Pisa denominate Bogliasco in prossimit\u00e0 del centro storico, e Pontetto ai confini con Pieve Ligure.\nMobilit\u00e0 urbana.\nDa Genova e Recco un servizio di trasporto pubblico locale gestito dall'AMT garantisce quotidiani collegamenti bus con Bogliasco e per le altre localit\u00e0 del territorio comunale.\nAmministrazione.\nGemellaggi.\nBogliasco \u00e8 gemellato con:\nAltre informazioni amministrative.\nBogliasco fa parte dell'Unione dei comuni del Golfo Paradiso.\nSport.\nCalcio.\nTra le associazioni sportive calcistiche il F.C. Bogliasco militante nel campionato di Promozione.\nA Bogliasco ha sede il centro sportivo \"Gloriano Mugnaini\", di propriet\u00e0 del Comune di Bogliasco che ha un accordo con l'U.C. Sampdoria, sede degli allenamenti della stessa societ\u00e0 calcistica genovese, il campo sportivo \"Comunale\" e il campo sportivo \" 3 Campanili\"."}
{"id": "29246", "revid": "57872", "url": "https://it.wikipedia.org/wiki?curid=29246", "title": "Borzonasca", "text": "Borzonasca (\"Borzonasca\" in ligure) \u00e8 un comune italiano di abitanti della citt\u00e0 metropolitana di Genova in Liguria.\nGeografia fisica.\nIl territorio di Borzonasca \u00e8 collocato nell'alta valle Sturla nei pressi della confluenza del torrente Sturla di Carasco con il torrente Penna, a est di Genova. Attraverso il passo della Forcella (875 m) \u00e8 possibile raggiungere la val d'Aveto e il territorio comunale di Rezzoaglio.\nParte del territorio comunale \u00e8 compreso nei confini del Parco naturale regionale dell'Aveto.\nNelle vicinanze del comune, a 14\u00a0km a nord dal centro abitato, si trova il bacino artificiale di Giacopiane, costruito sbarrando la valle del torrente Calandrino, che fornisce una centrale idroelettrica.\nAttraverso alcuni sentieri naturalistici vi \u00e8 la possibilit\u00e0 di raggiungere diverse vette dell'Appennino ligure quali il monte Penna (1735 m), il monte Aiona (1701 m) e il monte Agugiaia (1091 m). Ai confini amministrativi tra Borzonasca e Mezzanego, presso le pendici settentrionali del monte Zatta (1.404 m), \u00e8 presente un'ampia faggeta costituita da antichi esemplari.\nAltre vette del territorio sono il monte Nero (1676 m), il Poggio delle Lame (1634 m), il monte delle Lame (1595 m), il monte degli Abeti (1545 m), la Rocca della Stalletta (1439 m), la Rocca dei Porcelletti (1375 m), il Bric Sassarini (1308 m), la Rocchetta (1292 m), il monte Ghiffi (1238 m), il monte Bregaceto (1172 m), il monte Gasparella (1155 m), il monte Cavallo (1092 m), il monte Bocco (1085 m), il monte Pozzale (1080 m), , il monte Cucco (1051 m), la cima d'Acero (1006 m), il monte Breccalupo (937 m), il monte delle Groppe (924 m), il Bric Zolezzi (890 m), il monte Azzarino (763 m), il monte Castelletto (753 m), il monte delle Pezze (732 m), la Rocca di Borzone (715 m).\nStoria.\nFin dall'epoca longobarda il territorio fu una pertinenza monastica dell'abbazia di San Colombano di Bobbio, fondata nel 614 dall'abate san Colombano. Il possedimento era compreso: della corte di Caregli (\"Carelio\") che si estendeva in valle Sturla nel territorio degli odierni comuni di Borzonasca e Mezzanego (\"Mezanule\"), fra la corte di Torrio di Ferriere in val d'Aveto (Ferriere, Santo Stefano d'Aveto e Rezzoaglio) a nord, la corte di Calice di Bedonia (Bedonia, Tornolo, Santa Maria del Taro, Compiano ed il territorio di Giaiette) in val di Taro a nord-est e la grande corte di Comorga di Carasco a ovest-sud-est, che si estendeva dalla val Fontanabuona alla val Graveglia fino a comprendere la marittima ligure da Chiavari e Lavagna fino all\"'Alpe Adra\" della val Petronio ed i possedimenti nello spezzino e nella Lunigiana con gli altri porti del monastero bobbiese di Moneglia e Porto Venere, inseriti nel grande feudo reale ed imperiale monastico bobbiese.\nLa corte monastica di Caregli era gestita da 2 livellari del monastero ed altrettanti massari, le terre erano dedicate a grano, a vigna, a oliveto, e a pascolo, la \"domus coltilis\" del borgo con i beni della cella della chiesa di San Vincenzo e il \"Monte Carelio\"; citate nella corte anche le celle monastiche di Asenino (\"Ansamano\"), Campori (\"Campo Adventionis\"), Caroso (\"Carustum\"), Belpiano (\"Porcile\"), Bertigaro (\"Butigarium\"), Pian dei Costi-Case Dorbora (\"Durbula\"), \"Fontana Sparsa\", \"Francisca\", Giaiette (cella posta nella val di Taro appartenente a Caregli, ma inserita nella corte di Calice di Bedonia e Tornolo, come pertinenza della mensa abbaziale), Temossi (\"Temusi\") e \"Alpe Tasida\", Perlezzi (\"Perlice\"), Prato-Sopralacroce (\"Prato Monachorum\" e \"Super Crucem\"), Recroso, Borzone (\"Bresone\", \"Brozono\" o \"Borzono\") dove i monaci fondarono fra il VII e VIII secolo il monastero di Borzone. Il fondo agricolo rendeva al monastero di Bobbio annualmente 24 moggia di castagne, 8 anfore + 5 congi di vino, 11 libbre di olio.Nel 1184 il monastero di Borzone venne elevato al titolo di abbazia, ed il territorio di Borzonasca, inserito nell'allora diocesi di Bobbio fino al 1989 quando fu sottoposto nei confini della diocesi di Chiavari, divenne soggetto in alcune dipendenze parrocchiali all'abbazia di Borzone fino al 1536, quando divenne commenda parrocchiale del vescovo di Genova.\nBorzonasca \u00e8 stata crocevia commerciale tra la costa e l'immediato entroterra. Per il suo ruolo strategico vi furono eretti roccaforti e castelli di difesa dai conti Fieschi di Lavagna che dominarono sul territorio in epoca medievale e rinascimentale.\nNel vicino passo del Bocco si registr\u00f2, nel 1746, la vittoria dell'esercito franco-genovese contro le truppe austriache per il controllo del territorio (facente parte del quadro storico della guerra di successione austriaca).\nNel 1797 con la dominazione francese di Napoleone Bonaparte il territorio di Borzonasca rientr\u00f2 dal 2 dicembre nel dipartimento dell'Entella, con capoluogo Chiavari, all'interno della Repubblica Ligure. Dal 28 aprile 1798 rientr\u00f2 nel V cantone, come capoluogo, della giurisdizione dell'Entella e dal 1803 centro principale del I cantone dell'Entella nella giurisdizione dell'Entella. Annesso al Primo Impero francese, dal 13 giugno 1805 al 1814 venne inserito nel dipartimento degli Appennini.\nNel 1815 fu inglobato nel Regno di Sardegna, secondo le decisioni del congresso di Vienna del 1814, che sottopose la municipalit\u00e0 di Borzonasca nella provincia di Chiavari sotto la divisione di Genova. Dal 1859 al 1926 il territorio fu compreso nel I mandamento omonimo del circondario di Chiavari dell'allora Provincia di Genova, nel Regno d'Italia.\nDal 1973 al 30 aprile 2011 \u00e8 stata la sede amministrativa e ha fatto parte della Comunit\u00e0 montana Valli Aveto, Graveglia e Sturla.\nSimboli.\nI due corsi d'acqua rappresentano lo Sturla e il Penna, mentre il motto del comune in lingua latina \u00e8 traducibile come \"l'impegno supera ogni difficolt\u00e0\".\nLo stemma \u00e8 stato concesso con il decreto del Presidente della Repubblica datato al 1\u00ba dicembre del 1971.\nMonumenti e luoghi d'interesse.\nAree naturali.\nNel territorio comunale di Borzonasca \u00e8 presente e preservato un sito di interesse comunitario per il suo particolare interesse naturale e geologico. Il sito \u00e8 collocato tra la citt\u00e0 metropolitana di Genova e la provincia della Spezia - condiviso tra i comuni di Borzonasca, Mezzanego, Ne e Varese Ligure - e che comprende l'area del monte Zatta, passo del Bocco, passo Chiapparino e il monte Bossea per una superficie di oltre tremila ettari.\nReperti archeologici.\nMegalitico di Borzone.\nL'incisione \u00e8 situata presso la frazione di Borzone a met\u00e0 strada tra la locale abbazia e il paese di Borzonasca. Considerata una delle incisioni e sculture rupestri pi\u00f9 grandi d'Italia ed Europa potrebbe essere risalente al paleolitico. Una leggenda locale afferma che una volta all'anno i monaci della vicina abbazia si recassero davanti alla scultura per venerarla.\nPian dei Costi.\nNei pressi tra Case Dorbora e il monte Pezze \u00e8 stato recentemente rinvenuto un antico insediamento che si svilupp\u00f2, secondo gli studi, tra il XV e il XVIII secolo. Le abitazioni sono a pianta rettangolare su un solo piano e per i principali materiali di costruzione fu utilizzata pietra locale di medie e grosse dimensioni. Nelle pavimentazioni dei tre edifici scavati rinvenuti, in acciottolato, sono state trovate tracce di focolari facendo presupporre un uso del fuoco per il riscaldamento o per la panificazione. Un altro edificio presenta invece un pavimento di terra battuta e altri stili richiamante il possibile uso come stalla o ricovero per il bestiame.\nAll'interno sono stati rinvenuti oggetti in ceramica, un rosario femminile in perline di pasta vitrea e osso, e una piccola cornice; proprio la datazione delle ceramiche ha permesso di valutare l'abbandono dell'insediamento nella prima met\u00e0 del Settecento.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Borzonasca sono , cos\u00ec suddivisi per nazionalit\u00e0, elencando per le presenze pi\u00f9 significative:\nCultura.\nCucina.\nNel territorio di Borzonasca viene prodotto un caratteristico biscotto di pasta frolla, simile al canestrello, chiamato \"rotella\" (\"ro\u00ebtta\" nel dialetto locale) per la sua forma dentellata e simile ad una piccola ruota. La preparazione e il suo confezionamento si sono mantenute costanti nel tempo dal 1870.\nDi particolare importanza \u00e8 la produzione di farina di castagna nella frazione di Montemoggio con la presenza di alcuni castagneti con certificazione biologica. Questo prodotto \u00e8 principalmente utilizzato per la preparazione di frittelle, castagnaccio, polenta, pasta e gnocchi.\nInoltre \u00e8 famosa la baciocca una torta di patate tagliate a fette con lardo, olio cipolla e sfoglia sotto e sul bordo.\nEventi.\nIl 27 luglio del 2008, grazie alla collaborazione di tre panifici del territorio, Borzonasca ha stabilito il record mondiale gastronomico della focaccia genovese pi\u00f9 lunga del mondo. I vari pezzi di focaccia sono stati tra di loro incollati con un'apposita colla per cucina, cos\u00ec come prefiggeva il regolamento, e dislocati su teglie lungo il centro storico del paese. La misurazione, effettuata con opportuni strumenti da esperti, \u00e8 risultata essere di 807 m di focaccia anzich\u00e9 i 813 m calcolati dagli organizzatori dell'evento. Per la preparazione sono stati utilizzati 300\u00a0kg di farina e 150 l d'acqua.\nGeografia antropica.\nIl territorio comunale \u00e8 formato dalle frazioni di Acero, Brizzolara, Belpiano, Borzone, Caregli, Levaggi, Montemoggio, Sopralacroce e Temossi, per un totale di 80,51\u00a0km2, il terzo per estensione del territorio metropolitano dopo il capoluogo ligure e Rezzoaglio. Inoltre fanno parte le seguenti localit\u00e0 di Barca di Gazzolo, Belvedere, Bertigaro, Bevena, Campori, Campori Basso, Caroso, Castagnello, Gazzolo, Giaiette, Montemozzo, Perlezzi, Recroso, Stibiveri, Pror\u00e8, Vallepiana, Zanoni e Zolezzi.\nConfina a nord con i comuni di Rezzoaglio e Santo Stefano d'Aveto, a sud con Mezzanego e Ne (grazie alla posizione non continua al resto del comune della localit\u00e0 di Giaiette, gi\u00e0 posta in val di Taro), ad ovest con San Colombano Certenoli e ad est con i comuni di Tornolo (PR) e Varese Ligure (SP).\nEconomia.\nL'attivit\u00e0 economica del comune si basa sull'agricoltura e sul turismo.\nInfrastrutture e trasporti.\nStrade.\nIl centro di Borzonasca \u00e8 attraversato principalmente dalla strada statale 586 della Valle dell'Aveto che gli permette il collegamento stradale con Mezzanego, a sud, e Rezzoaglio a nord. Dal bivio presso la frazione di Borgonovo Ligure, nel comune di Mezzanego e sempre sulla SP586, dipartono diversi collegamenti stradali provinciali che attraverso il passo del Bocco e il passo dei Ghiffi permettono di raggiungere la val di Vara (provincia della Spezia) e la val di Taro in provincia di Parma nell'Emilia-Romagna.\nIl territorio di Borzonasca \u00e8 anche attraversato dalla strada provinciale 26 bis di Valmogliana per raggiungere le frazioni di Montemoggio e Gaiette; la strada provinciale 49 di Sopralacroce che a Borzonasca si ricollega con la SS 586; la strada provinciale 27 di Cassego.\nMobilit\u00e0 urbana.\nDa Chiavari un servizio di trasporto pubblico locale gestito dall'AMT garantisce quotidiani collegamenti bus con Borzonasca e per le altre localit\u00e0 del territorio comunale.\nAmministrazione.\nAltre informazioni amministrative.\nBorzonasca fa parte dell'Unione dei comuni montani Le Valli dell'Entella, di cui ospita la sede.\nSport.\nA Borzonasca, presso il passo del Bocco, si \u00e8 conclusa la 18\u00aa tappa del Giro d'Italia del 1994, partita da Chiavari e vinta da Evgenij Berzin."}
{"id": "29247", "revid": "57872", "url": "https://it.wikipedia.org/wiki?curid=29247", "title": "Busalla", "text": "Busalla (\"Busalla\" in ligure) \u00e8 un comune italiano di abitanti della citt\u00e0 metropolitana di Genova in Liguria.\nGeografia fisica.\nIl territorio comunale \u00e8 situato nell'alta valle Scrivia, a nord di Genova, risultandone il centro principale della valle, e il suo territorio \u00e8 attraversato dal torrente Scrivia, dove sulla riva sinistra si \u00e8 sviluppata nei secoli la cittadina. Altri corsi d'acqua sono il torrente Busalletta, il torrente Seminella, il rio Moglia, il rio del Cad\u00e9, il rio delle Cappe, il rio della Tagliata, il rio C\u00f2 Erede.\nIl comune \u00e8 interamente compreso nel parco naturale regionale dell'Antola.\n\u00c8 uno dei 45 comuni della Liguria che fanno parte del bacino idrografico del fiume Po e quindi di un territorio tributario del mare Adriatico.\nTra i territori di Busalla, Ronco Scrivia, Mignanego e Fraconalto \u00e8 stato realizzato tra il 1970 e il 1977 il lago artificiale della Busalletta.\nTra le vette del territorio il monte Carrega do Diau (960 m), il Bric dell'Aiuola (873 m), il Bric delle Ciappe (836 m), il Bric Rebora (822 m), il Bric del Cad\u00e9 (812 m), il Bric degli Alberi (795 m), il Bric Strina (692 m), il Bric dell'Isola Bassa (682 m), il Bric del Cavallo (670 m), il monte Zuccaro (651 m), il Bric Molan (549 m).\nOrigini del nome.\nIl toponimo di Busalla \u00e8 ancora oggi incerto. Una fonte rivela che il nome derivi dai \"busi\", avvallamenti e fosse nel letto del torrente Scrivia; altre fonti dicono che derivi dall'unione di due parole, una latina e l'altra germanica, ipotesi quasi scartata dagli storici.\nA livello popolare \u00e8 diffusa la credenza che il nome derivi da \"brucialla\", che ricorderebbe le antiche vicissitudini del borgo, pi\u00f9 volte saccheggiato e quindi bruciato dagli eserciti invasori.\nStoria.\nPercorso storico.\nFin dall'epoca longobarda il territorio era inserito nei possedimenti dell'abbazia di San Colombano di Bobbio che gestiva anche la Via Postumia attraverso il controllo dell'abbazia di Precipiano cui dipendeva anche la fondazione della chiesa di San Giorgio di Sarissola che assieme a Busalla costituivano un'unica parrocchia fino al 1605, assieme ai tanti possedimenti; il territorio era inserito nel grande feudo reale ed imperiale monastico.\nIl primo documento che cita Busalla - assieme a Sarissola - \u00e8 un atto notarile del 15 aprile 1192 e almeno fino al XVI il centro principale fu proprio quello di Sarissola, sede anche parrocchiale.\nNel 1239 era sotto il dominio feudale degli Spinola del ramo di Luccoli, che vi costruiranno un locale castello. Il feudo venne nel 1242 assediato dalle truppe guelfe genovesi che conquisteranno l'intero comprensorio, obbligando alla fuga e all'esilio Guglielmo Spinola, alleato di Federico II.\nNel 1315 la lotta tra guelfi e ghibellini trasformarono il territorio compreso tra Ronco Scrivia e Busalla in un vero e proprio campo di battaglia, tanto \u00e8 vero che fu pi\u00f9 volte saccheggiato nel 1392 e ancora nel 1418. Nel XVI secolo il castello venne duramente devastato da armi nemiche e le sue fondamenta vennero messe a servizio per la costruzione del neo palazzo marchionale. Dal 1728 Busalla divenne parte integrante della Repubblica di Genova, a seguito della cessione degli stessi Spinola.\nNel 1797 con la nuova dominazione francese di Napoleone Bonaparte rientr\u00f2 dal 2 dicembre nel dipartimento dei Monti Liguri Occidentali, con capoluogo Rocchetta Ligure, all'interno della Repubblica Ligure. Dal 28 aprile del 1798 con i nuovi ordinamenti francesi, Busalla divenne capoluogo del V cantone della giurisdizione dei Monti Liguri Occidentali e dal 1803 centro principale del VI cantone dei Monti Liguri Occidentali nella giurisdizione del Lemmo. Annesso al Primo Impero francese, dal 13 giugno 1805 al 1814 venne inserito nel dipartimento di Genova.\nNel 1815 fu inglobato nel Regno di Sardegna, cos\u00ec come stabil\u00ec il congresso di Vienna del 1814, e successivamente nel Regno d'Italia dal 1861. Dal 1859 al 1926 il territorio fu compreso nell'VIII mandamento di Ronco del circondario di Genova dell'allora Provincia di Genova.\nL'arrivo della ferrovia Torino-Genova nella prima met\u00e0 del XIX secolo segn\u00f2 lo sviluppo economico e sociale del territorio comunale, trasformando il piccolo abitato in una cittadina residenziale della borghesia genovese completa di caff\u00e8 e ritrovi eleganti di lusso. Sempre in quegli anni si organizzarono gare ciclistiche lungo la rampa per il passo dei Giovi grazie alla collaborazione di molti ciclisti dell'epoca, tra di essi George Davidson.\nLa prima guerra mondiale port\u00f2 miseria nella cittadina e decret\u00f2 definitivamente la fine della cosiddetta \"Busalla ottocentesca\", ma nel dopoguerra, con la costante opera di architetti di Genova e Roma, il paese adornato con eleganti ville signorili, si risollev\u00f2. Lavoratori dal nord dell'Italia - emiliani, romagnoli, veneti e bergamaschi - arrivarono in seguito nel paese ricostruendo e rivoluzionando la geografia comunale con case, palazzi e la cosiddetta \"strada camionale\" che da Serravalle Scrivia scende fino al capoluogo genovese.\nDal 1973 al 31 dicembre 2008 \u00e8 stata la sede amministrativa della Comunit\u00e0 montana Alta Valle Scrivia e, con le nuove disposizioni della Legge Regionale n\u00b0 24 del 4 luglio 2008, ha fatto parte fino al 2011 della Comunit\u00e0 montana Valli Genovesi Scrivia e Polcevera.\nSimboli.\nLo stemma comunale di Busalla \u00e8 rappresentato con la raffigurazione a sinistra di una torre civica con un leone rampante, richiamante probabilmente il castello omonimo, e sulla destra un campanile associabile alla chiesa parrocchiale di San Giorgio. I due simboli rappresenterebbero pertanto il nucleo principale di Busalla.\nMonumenti e luoghi d'interesse.\nArchitetture militari.\nIl castello di Busalla \u00e8 citato in alcuni avvenimenti storici del 1242 quando i soldati genovesi attaccarono i feudi imperiali dell'alta valle Scrivia, sub\u00ec nel corso dei secoli assedi e danneggiamenti da parte della Repubblica di Genova e, nel XVIII secolo, dagli Austriaci.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Busalla sono , cos\u00ec suddivisi per nazionalit\u00e0, elencando per le presenze pi\u00f9 significative:\nReligione.\nLe tre comunit\u00e0 parrocchiali presenti, pur facendo parte dello stesso territorio comunale, sono divise in due distinte diocesi appartenenti alla stessa regione ecclesiastica Liguria. La parrocchia di San Giorgio di Busalla, originariamente sottoposta alla diocesi di Tortona, nel 1615 fu inserita nei territori religiosi dell'arcidiocesi di Genova (nel vicariato Valle Scrivia), mentre le restanti parrocchie di San Giorgio (frazione di Sarissola) e San Martino (frazione di Semino) sono tuttora inserite sotto la giurisdizione della diocesi tortonese.\nLa chiesa evangelica \"Missione Busalla\", \u00e8 presente dal febbraio 2010, \u00e8 associata alle Assemblee di Dio in Italia e svolge le proprie attivit\u00e0 in collaborazione con la chiesa evangelica Pentecostale di Genova Sampierdarena.\nCultura.\nCucina.\nLa gastronomia di questa zona \u00e8 quella dell'Appennino ligure, quindi si trovano piatti a base di cacciagione (lepre, capriolo, cinghiale, cervo) e specialit\u00e0 che si trovano nei boschi (castagne, funghi ecc.).\nLa specialit\u00e0 tipica di Busalla \u00e8 per\u00f2 lo sciroppo di rose: ha un colore e un odore intensi ed \u00e8 un'ottima bevanda dissetante per l'estate allungato con acqua fredda, o un efficace calmante per la tosse in inverno sciolto in acqua tiepida.\nGeografia antropica.\nIl territorio comunale \u00e8 composto dalle cinque frazioni di Bastia, Camarza, Sarissola, Salvarezza e Semino, poste a destra del torrente Scrivia e attraversate dalle acque del locale torrente Seminella, per un totale di .\nConfina a nord con i comuni di Ronco Scrivia e Isola del Cantone, a sud con Mignanego e Savignone, ad ovest con Fraconalto (AL) e ad est con Crocefieschi e Vobbia.\nEconomia.\nImportante nei secoli passati come fondamentale crocevia dei commerci tra l'Oltregiogo e la citt\u00e0 di Genova, \u00e8 ancora oggi uno dei principali comuni dell'alta valle Scrivia dediti all'attivit\u00e0 agricola e nel settore industriale.\nTerritorio sostanzialmente di campagna, \u00e8 sede di un complesso industriale, la raffineria petrolchimica IPLOM, classificata in base al D.Lgs. 334/99 e s.m.i. stabilimento a rischio di incidente rilevante, noto ai suoi abitanti oltre che , anche per le diverse occasioni che in passato hanno creato problemi di tensione e pericolo sia per i lavoratori, che per le popolazioni residenti.\nUn incendio, nel luglio 2008 (dopo quello del settembre 2005), ha richiesto l'intervento dei vigili del fuoco dei distaccamenti di Busalla, Bolzaneto e Genova aeroporto, oltre che quello del comando provinciale, e la chiusura temporanea del tratto autostradale A7 Milano-Genova e ha destato allarme negli abitanti delle case del vicino centro cittadino, che hanno ritenuto di costituirsi in comitato, allo scopo di attirare l'attenzione della Regione Liguria e dell'allora Provincia di Genova sul caso.\nInfrastrutture e trasporti.\nStrade.\nIl territorio comunale di Busalla \u00e8 attraversato principalmente dalla strada statale 35 dei Giovi e dalla strada provinciale 226 di Valle Scrivia; la prima valicando il passo dei Giovi permette il collegamento stradale con Mignanego, a sud, e Ronco Scrivia a nord, la seconda la collega con Savignone a sud-est.\nAltre provinciali del territorio sono la strada provinciale 9 di Crocefieschi per raggiungere l'omonima localit\u00e0 e la strada provinciale 53 di Bastia dove lungo il percorso si trova il santuario di Nostra Signora della Bastia nell'omonima localit\u00e0. Il comune di Savignone \u00e8 altres\u00ec collegato con Busalla tramite la strada provinciale 63 delle Gabbie.\nBusalla \u00e8 direttamente raggiungibile inoltre dal proprio casello autostradale sull'autostrada A7.\nFerrovie.\nLa stazione di Busalla \u00e8 la fermata ferroviaria pi\u00f9 vicina sulla linea Torino-Genova.\nMobilit\u00e0 urbana.\nIl trasporto pubblico locale dell'AMT garantisce quotidiani collegamenti autobus tra Busalla e Genova con corse via autostrada. Un ulteriore collegamento, gestito dal Consorzio Intercomunale Trasporti della provincia di Alessandria, collega il comune busallese con i centri alessandrini di Gavi, Carrosio e Voltaggio.\nAmministrazione.\nAltre informazioni amministrative.\nBusalla fa parte dell'Unione dei comuni dello Scrivia, di cui ospita la sede."}
{"id": "29248", "revid": "76069", "url": "https://it.wikipedia.org/wiki?curid=29248", "title": "Nuvolera", "text": "Nuvolera (\"Nebulariae\" in latino, \"Nigolera\" in dialetto bresciano) \u00e8 un comune italiano di abitanti della provincia di Brescia in Lombardia.\nGeografia fisica.\nNuvolera \u00e8 un Comune tra Mazzano e Nuvolento, da cui dista , sulla Strada Provinciale 116 che collega Brescia a Sal\u00f2. Distante da Brescia , ha una superficie comunale di . La sua elevazione dal livello del mare varia da una minima di m 158 ad una massima di m 671. Il centro si estende poco a sud dello sbocco della piana del Chiese sotto la valletta del rio Giava. L\u2019abitato \u00e8 a pianta raccolta, ai piedi delle pendici boscose sud-orientali del Monte Cavallo. Tra le frazioni sono da ricordare: Camprelle, Sorzana, Molvina e Campagna.\nSue coordinate:\nStoria.\nLa Preistoria.\nLa zona pedemontana ebbe abitatori fin dai tempi preistorici. Strumenti litici e materiali ceramici risalenti alla civilt\u00e0 Polada furono rinvenuti nel 1956 nella caverna nota come \"Buco d\u2019Ernesto\" e sono ora conservati nel Museo di Scienze Naturali di Brescia. La struttura di pietre disposte in forma di cerchio sulla cima del Monte Cavallo, nota in dialetto con il nome di \"Sercol\", fa presagire la presenza di un luogo destinato al culto del sole.\nL'Et\u00e0 pre-romana e romana.\nTra il VI e V secolo a.C. il territorio di Nuvolera venne occupato da trib\u00f9 di origine celtica soppiantate poi dai Galli Cenomani che si stabilirono nella valle ricca di sorgenti e protetta dai colli. Tali popolazioni vennero sottomesse dai Romani che abbandonarono la strada montana dei Cenomani per aprire un nuovo percorso in pianura collegato con la Via Emilia. Di origine latina \u00e8 il nome della prima frazione che si incontra provenendo da Brescia. Camprelle deriva, infatti, dal nome del legionario Campra che ricevette dall\u2019imperatore i terreni della zona come ricompensa per le battaglie combattute in Gallia. Iscrizioni romane dedicate a Giove, a Marte e alle matrone furono rinvenute durante alcuni scavi negli anni Trenta del Novecento.\nL'avvento del Cristianesimo.\nIl crollo dell\u2019Impero Romano coincide con l\u2019avvento del Cristianesimo. Nuvolera divenne diaconia della Pieve di Nuvolento, sorta sui ruderi nell\u2019antica mansione romana. Qui si dispensava la parola di Dio, venivano amministrati i sacramenti e si provvedeva ad attuare opere di carit\u00e0 verso i pi\u00f9 deboli. Per l\u2019assistenza non solo religiosa, ma anche economico-sociale della popolazione si stanzi\u00f2 intorno ai secoli V e VI una piccola comunit\u00e0 monastica, che guidava i coloni del luogo in opere di bonifica. Tale attivit\u00e0 procur\u00f2 al territorio l\u2019aggettivo di \"novus\" (nuovo), da cui Nuvolera. Documenti antichi accennano all\u2019esistenza di una chiesa dedicata a Sant\u2019Eusebio presso la localit\u00e0 Patuzza, di cui non si ha alcuna traccia. La gestione della cappella e dei terreni circostanti venne affidata almeno fin dal secolo X al monastero di S. Pietro in Monte Orsino di Serle.\nLe terre incolte facevano parte del demanio pubblico e venivano assegnate dagli ultimi sovrani longobardi Desiderio, Ansa e Adelchi al monastero di San Salvatore (poi Santa Giulia) di Brescia. La villa Trotti (ex-Porta) che sorge a fianco della chiesa \u00e8 citata negli atti del 905-906 come sede di un gineceo gestito dalle monache dove le donne del luogo tessevano la lana per confezionare i paramenti sacri o si dedicavano all\u2019arte del ricamo. La tradizione popolare racconta che presso il monastero nuvolerese soggiorn\u00f2 Ermengarda delusa dal ripudio di Carlo Magno.\nIl Medioevo.\nNel Medioevo le terre di Nuvolera vennero divise tra il Monastero di Serle e quello di Santa Giulia anche se il primo andava aumentando la sua preminenza nel territorio acquisendo possedimenti in Camprelle, Sorzana, Molvina e Campagna. Il Monastero di Santa Giulia affid\u00f2 le sue terre a vassalli quali i Calchera, i Confalonieri e ad altri signorotti locali. Nel frattempo si rafforzava il comune formato da lavoratori della terra che gradualmente divennero piccoli proprietari di appezzamenti strappati all\u2019incolto. Il primo documento ufficiale che attesta l\u2019esistenza della comunit\u00e0 di Nuvolera risale al 7 maggio 1176 quando i due sindaci Malvezatus e Johannes Ottonis accettarono l\u2019arbitrato che dava ragione al monastero e al comune di Serle per la propriet\u00e0 e l\u2019uso del Monte Dragone. Le lunghe lotte con il comune e i vari feudatari riuscirono a togliere la preminenza del monastero che a partire dal XIV secolo visse una lenta, ma inesorabile decadenza.\nDal Quattrocento al Seicento.\nCon la decadenza del monastero pot\u00e9 svilupparsi la Parrocchia che acquist\u00f2 totale indipendenza dalla Pieve di Nuvolento. Nel 1423 con testamento del nobile Pachetto de Rozzonibus di Brescia venne costituita la Cappellania della Beata Vergine delle Consolazioni legata alla primitiva chiesa di San Lorenzo Martire. Nel 1566 il Vescovo Bollani, giunto in visita pastorale, ordin\u00f2 di ricostruire la chiesa perch\u00e9 pericolante. Di quell\u2019edificio rimane ancora oggi il campanile. Nel XVI secolo nacquero le Confraternite del Santissimo Sacramento e del Santo Rosario che gestivano rispettivamente il Monte delle Biade e il Monte di Piet\u00e0, una forma anticipatrice di previdenza e credito.\nDal 1426 il territorio bresciano fu soggetto alla Repubblica di Venezia. Il podest\u00e0 di Brescia Giovanni da Lezze annotava nel suo \"Catastico della citt\u00e0 di Brescia et suo territorio\" del 1610 che Nuvolera contava ottocento abitanti, duecentocinquanta famiglie, mille pi\u00f2 di boschi, un mulino comunale, mille soldi di bilancio, sessanta paia di buoi, venti cavalli da tiro e trenta carri. Nove erano le famiglie nobiliari che qui trascorrevano la villeggiatura estiva: i Confalonieri, i Porcellaga, i Rodengo, i Rozzoni, i Gambara, i Bargnani, i Soldo, i Lana e i Folli. Quattro erano le famiglie contadine pi\u00f9 importanti: gli Usanza, gli Alberti, gli Zanardi e i Perugini. La maggior parte della popolazione era costituita da \u00abpoveri che si sostengono nei boschi nel fare calcine e tagliar legnami\u00bb. Il personaggio di maggior rilievo di questo periodo \u00e8 il rettore Giovan Battista Bonfadini (morto il 12 aprile 1657) che nel suo testamento lasciava tutti i suoi beni al Comune per il sostentamento del curato, sollevando cos\u00ec la popolazione da tale spesa. Nel 1670 il Vescovo di Brescia Marino Giorgi consacr\u00f2 la nuova parrocchiale. A testimonianza di tale evento venne stata ritrovata nel 2011, durante i lavori di riqualificazione dell\u2019area pavimentale antistante la Chiesa del Suffragio, una lapide con iscrizione in latino.\nIl Settecento.\nIl XVIII secolo si apr\u00ec con la consacrazione da parte del Vescovo di Brescia, il cardinale Giovanni Badoer, dell\u2019Oratorio della Beata Vergine Annunciata in localit\u00e0 Camprelle fatto erigere per volont\u00e0 del nobile Bernardino Trobioli. Nel 1747 un\u2019epidemia di peste bovina rischi\u00f2 di danneggiare l\u2019economia locale basata essenzialmente sull\u2019agricoltura. Gli abitanti di Nuvolera ricorsero cos\u00ec alla Beata Vergine di Loreto venerata nel Santuario di San Rocco dalla quale ottennero totale preservazione. Anche in localit\u00e0 Sorzana venne eretto un piccolo Oratorio intitolato a San Filippo Neri all\u2019interno della Villa ex- Albertini, un tempo di propriet\u00e0 della famiglia Maggi. Il Settecento termina con l\u2019edificazione della nuova chiesa parrocchiale i cui lavori, iniziati nel 1766, si conclusero nel 1786 con il ciclo pittorico di Pietro Scalvini. Nel 1796 Nuvolera venne occupata dalle truppe del generale austriaco W\u00fcrmser che si scontrarono con l\u2019esercito francese di Napoleone come testimonia un ex-voto conservato nel Santuario di San Rocco.\nL'Ottocento e il Risorgimento.\nPer creare una strada adatta alle processioni venne costruita nel 1819 la \u00abVia Nuova\u00bb lunga 288 metri, fiancheggiante il Rudone e abbellita con carpini e siepi. I moti insurrezionali del 1848 accesero gli animi anche dei nuvoleresi. Il feroce generale austriaco Haynau impose ingenti tasse alle comunit\u00e0 del bresciano come misura punitiva per l\u2019insurrezione nelle celebri Dieci Giornate. Nuvolera pag\u00f2 solo le prime rate poich\u00e9 l\u2019Arciprete Michelangelo Comparoni riusc\u00ec a ottenere il condono di tutto il resto. Nel frattempo il signor Bernardino Perugini, segretario comunale e il signor Giacomo Agnelli, assessore, venivano arrestati sotto la legge marziale 1849 e posti sotto consiglio di guerra. Grazie all\u2019intervento del parroco i due ebbero salva la vita. Notevole importanza acquist\u00f2 la trattoria \"La Scaiola\", di propriet\u00e0 comunale e posseduta dal 1846 dalla famiglia Braga, dove sost\u00f2 il generale Garibaldi. Da qui partirono alcuni carri in soccorso dei feriti della cruenta battaglia di San Martino del 24 giugno 1859. Nell\u2019epopea risorgimentale si distinse il maggiore Luigi Soldo (Nuvolera 1820-Genova 1874) che venne citato da Garibaldi nell\u2019ordine del giorno 2 ottobre 1860 per il valore dimostrato nella battaglia del Volturno. Alla sua memoria venne dedicato un medaglione con effigie in bronzo dello scultore Luigi Contratti sulla facciata del Municipio. Alla cerimonia di inaugurazione, svoltasi il 29 ottobre 1911, l\u2019oratore ufficiale, l\u2019avvocato e senatore Ugo da Como, pronunci\u00f2 un discorso accorato. Di seguito viene riportato un breve estratto: \u00abLuigi Soldo ebbe la fortuna di vivere in una et\u00e0 che fu agitata da un grande ideale, legata da un giuramento solenne, sospinta da aspirazioni altissime: l\u2019aver cooperato ad una impresa, fra le pi\u00f9 mirabili nelle istorie dei popoli, eleva l\u2019azione anche dei militi pi\u00f9 modesti ed illumina di luce maggiore quella di lui, che fu tra i primi\u00bb.\nNel 1870 la cura delle anime della frazione di Molvina pass\u00f2 alla Parrocchia di Botticino Mattina. Segno di progresso fu il tram a vapore nel 1881, che sostava alla \"Scaiola\" e la costruzione del primo acquedotto nel 1890.\nIl Novecento.\nNel 1908 si costitu\u00ec su iniziativa del professore Andrea Perugini e del parroco Bartolomeo Colosio una commissione con il compito di realizzare un Asilo per l\u2019infanzia. La struttura venne inaugurata il 29 ottobre del 1911. Intensa fu negli anni 1912-1914 l\u2019attivit\u00e0 del curato Giovanni Battista Zuaboni, fondatore dell\u2019Istituto \"Pro Famiglia\" e venerato come Servo di Dio, che apr\u00ec una scuola serale gratuita per gli adulti, costru\u00ec il primo oratorio chiamato \"Giovine Nuvolera\", istitu\u00ec una filodrammatica e costitu\u00ec la \"Societ\u00e0 Operaia\" a sostegno del nascente proletariato. L\u2019otto settembre 1913 celebrava la sua prima messa il giovane frate francescano Venanzio Francesco Filippini che diventer\u00e0 nel 1933 vescovo di Mogadiscio in Somalia dove rimase fino al 1970, realizzando scuole, orfanotrofi e fabbriche.\nLa Prima Guerra Mondiale e il Fascismo.\nNel 1915 scoppiava la Prima Guerra Mondiale che si concluse nel 1918. Il 5 novembre 1922 venne inaugurato il Monumento in ricordo dei quarantadue caduti nuvoleresi a firma dell\u2019Architetto Angelo Albertini con un\u2019epigrafe dettata dal poeta Giovanni Bertacchi. Nell\u2019immediato dopoguerra fu intensa l\u2019attivit\u00e0 socialista, frenata dall\u2019avvento del Fascismo che si abbandon\u00f2 a rappresaglie contro la privativa di Ermolao e Alghisio Bottarelli e contro il parroco al quale somministrano una forte dose di olio di ricino, beffeggiandolo sconciamente. Il 7 novembre 1927 venne inaugurato il Parco della Rimembranza nello spiazzo antistante l\u2019entrata del cimitero. Nel 1932 la nobile signora Pierina Tondo vedova Gaggia lasciava la sua villa alla congregazione delle Suore Francescane del Cuore Immacolato di Maria che gi\u00e0 dal 1929 curavano l\u2019educazione dei piccoli ospiti dell\u2019Asilo infantile. Il convento sar\u00e0 attivo fino al 2000 quando verr\u00e0 venduto a privati. Il 18 novembre 1934 venne aperto il nuovo acquedotto su progetto offerto gratuitamente dall\u2019ingegnere Umberto Bono mentre nel 1937 venne fondata la Banda musicale, intitolata nel 1957 alla memoria di uno dei fondatori Giuseppe Sgotti, morto tragicamente sul lavoro. Per congiungere Nuvolera con Botticino Mattina attraverso Molvina nell\u2019ottobre-novembre 1940 fu costruita una strada dai genieri del XII battaglione motorizzato 4\u00ba Genio.\nLa Seconda Guerra Mondiale e la rinascita democratica.\nIl 1940 segn\u00f2 l\u2019inizio della Seconda Guerra Mondiale che si concluse nel 1945. I caduti nuvoleresi furono quarantasei oltre al partigiano Alghisio Bottarelli e al ragioniere Mario Barbieri, freddato sull\u2019uscio di casa per mano dei tedeschi. Il 2 luglio 1940 mor\u00ec nella contrada di Sorzana la signora Clorinda Zanotti vedova Peretti che, a Nave (Bs) fu balia di Giovanni Battista Montini, futuro papa Paolo VI. Il pontefice, allora minutante alla Segreteria di Stato vaticana, era solito trascorrere a Brescia le vacanze estive e non trascurava mai di visitare la sua nutrice. Quando apprese la notizia del trapasso della signora Clorinda, Montini scrisse al padre: \u00abLa notizia della morte della buona Clorinda Peretti mi ha cordialmente addolorato e ammonito. Mi dispiace di non averle restituito di pi\u00f9 per il bene che mi ha fatto e voluto. Pregher\u00f2 per lei\u00bb.\nLe amministrazioni democratiche insediatesi dal 1945 compirono sforzi per riattare la sede stradale, ampliare il cimitero e ristrutturare l\u2019edificio delle scuole rurali nella frazione Campagna. Nascono le Acli e la Cooperativa della famiglia. Nel 1956 i fratelli Beniamino, Severino e Francesco Porta lasciavano i loro beni per la fondazione di una Casa di Riposo per anziani che venne successivamente intitolata alla loro memoria. Sul finire degli anni Cinquanta apr\u00ec i battenti la nuova Scuola Elementare ubicata nella Piazza Generale Soldo.\nGli anni del Boom economico.\nNel 1962 la sede del vecchio asilo venne trasferita in un nuovo edificio in Via Camprelle. L\u2019Istituto acquist\u00f2 lo stato di Ente Morale e nel 1982 venne intitolato al ricordo di Papa Giovanni XXIII. Esemplare per spirito e zelo la presenza dal 1964 al 1978 del parroco don Lorenzo Bulgarini il cui \"Diario Spirituale\", pubblicato postumo, rivela l\u2019alta spiritualit\u00e0 sacerdotale di un pastore dedito alla carit\u00e0 dei pi\u00f9 bisognosi. Nel 1970 venne progettata la Via dei Marmi per sollevare il centro dal traffico dei camion. Nel 1982 fu costruito sul territorio di Nuvolento il nuovo edificio della Scuola Media \"Salvatore Quasimodo\" che serve anche Nuvolera e Paitone. Intensa, oltre che meritoria, l\u2019opera del Gruppo Alpini che nel 1986 su un\u2019area di lungo le pendici del Monte Cavallo costruirono la loro sede attorniata da un anfiteatro e da un parco lussureggiante inaugurato nel maggio 1990. Nel giugno 1986 l\u2019Associazione Mutilati e Invalidi del lavoro (ANMIL) dedicava ai suoi caduti un monumento in marmo di Botticino opera dello scultore Gino Ghioni. Sul finire degli anni \u201980 venne realizzato, con la costruzione della palestra, il nuovo polo sportivo che verr\u00e0 successivamente ampliato con la realizzazione di campi da tennis e di un bocciodromo coperto.\nIl presente.\nRecentemente Nuvolera ha conosciuto una notevole espansione demografica favorita dalla realizzazione del nuovo quartiere \"La Famiglia\". Opere recenti sono la Scuola Elementare in Via Camprelle intitolata alla memoria di Papa Giovanni Paolo II. Fiorente \u00e8 ancora l\u2019agricoltura e l\u2019allevamento del bestiame anche se l\u2019attivit\u00e0 principale rimane quella dell\u2019escavazione del marmo e della sua lavorazione nei numerosi cantieri sorti nell\u2019area industriale di Via Scaiola.\nEconomia.\nRinomata a Nuvolera la produzione del Marmo di Botticino esportato in tutto il mondo.\nInfrastrutture e trasporti.\nPosta lungo il fiume Chiese, la localit\u00e0 pot\u00e9 avvalersi in passato di due importanti collegamenti su ferro per la mobilit\u00e0 delle persone e delle merci, la ferrovia Rezzato-Vobarno, attiva fra il 1897 e il 1968, e la tranvia Brescia-Vestone-Idro, operante fra il 1881 e il 1932.\nSport.\nMarcia di regolarit\u00e0 in montagna.\n\u00c8 grazie al locale gruppo Alpini che la marcia di regolarit\u00e0 in montagna si diffonde a Nuvolera a partire dagli anni 2000.\nA Nuvolera si organizza una gara denominata \"trofeo Cominelli Battista\", gara promozionale a coppie."}
{"id": "29249", "revid": "125608825", "url": "https://it.wikipedia.org/wiki?curid=29249", "title": "Camogli", "text": "Camogli (\"Camoggi\" in ligure) \u00e8 un comune italiano di abitanti della citt\u00e0 metropolitana di Genova in Liguria.\nTipico borgo marinaro, centro turistico noto per il suo porticciolo e per i palazzi variopinti sul lungomare. \u00c8 anche chiamata storicamente la \"citt\u00e0 dei mille bianchi velieri\".\nGeografia fisica.\nIl centro della citt\u00e0 di Camogli che occupa la vallata a ponente del monte di Portofino (610 m) si affaccia sul Golfo Paradiso, all'estremit\u00e0 occidentale del promontorio portofinese, nella riviera di levante, ad est di Genova. Appartiene a Camogli la parte pi\u00f9 ampia del parco naturale regionale di Portofino, mentre lo specchio acqueo antistante il promontorio fa parte dell'Area naturale marina protetta Portofino.\nTra le altre vette del territorio il monte delle Bocche (506 m), il monte Tocco (471 m), il monte Esoli (441 m), il monte di Ruta (416 m), il monte Campana (340 m).\nL'aspetto architettonico pi\u00f9 rilevante della cittadina \u00e8 la presenza di edifici colorati che si affacciano sulla spiaggia. I colori e le linee pi\u00f9 chiare orizzontali (dette marcapiano) servivano ai marinai camogliesi per riconoscere pi\u00f9 facilmente la propria abitazione tra i vari piani dei palazzi del borgo e farvi ritorno dopo la pesca. La maggior parte degli edifici del centro storico sono stati edificati con un susseguirsi di aggiunte e modifiche nel corso dei secoli. Spesso le aggiunte riguardavano anche singole stanze che modificavano l'aspetto sia interiore che esteriore dei palazzi. La nascita di un figlio di un navigante o quanto ricavato da un lungo imbarco, spesso erano le motivazioni da cui nasceva una nuova appendice al palazzo esistente.\nNel 1913, secondo una moda il cui esempio pi\u00f9 eclatante \u00e8 la promenade di Nizza, vennero abbattuti i palazzi prospicienti il mare creando la passeggiata a mare, con la rotonda in stile littorio. La scelta dell'abbattimento fu dettata anche dallo stato in cui versavano gli immobili, strutture in legno e pietra da secoli preda di ondate e salsedine. La spiaggia, o perlomeno l'incremento della poca preesistente, si ebbe con il terreno di risulta della realizzazione del tracciato della ferrovia Genova-La Spezia, con l'apertura delle gallerie a levante (verso Santa Margherita Ligure) e a ponente (verso Recco). Dal materiale di risulta dei lavori al tracciato ferroviario si ottenne anche la trasformazione del territorio in prossimit\u00e0 della ferrovia stessa, con la creazione del terrapieno che and\u00f2 a costituire le basi per l'attuale piazza Matteotti, su cui affaccia il teatro Sociale.\nLa particolarit\u00e0 degli edifici costruiti a breve distanza dal mare si deve per\u00f2 alle caratteristiche del territorio. Camogli \u00e8 costruita lungo le pendici di un rilievo quasi a picco sul mare.\nQuesto aspetto orografico ha l'effetto di garantire a Camogli un clima particolarmente temperato, tipico di alcune localit\u00e0 del levante genovese, non riuscendo i venti freddi provenienti dalla pianura Padana a raggiungere la costa. Anche per questo Camogli \u00e8 un'apprezzata localit\u00e0 turistica.\nOrigini del nome.\nIl toponimo Camogli \u00e8 sicuramente di origine antica, ma dall'etimologia incerta e diverse sono le correnti di pensiero sul significato della parola stessa. Numerosi studiosi fanno derivare il vocabolo da Camulo o Camulio, nome attribuito alla divinit\u00e0 Marte dai Sabini ed Etruschi, oppure da Camolio, divinit\u00e0 gallo-celtica. Altri studi ritengono che la parola sia di origine greco-ligure e che significhi \"terra in basso\" da \"cam\" (in basso) e \"gi\" (terra). Questa traduzione coinciderebbe con la caratteristica topografica del borgo, a valle rispetto alla \"Rua\" (Ruta).\nGli studiosi attuali forse erroneamente non ammettono pi\u00f9 invece la teoria dello storico dell'Ottocento, il marchese Serra, secondo il quale Camogli si identificava con la lontana Casmona fondata dai Liguri Casmonati. In effetti la teoria della presunta lontananza di Casmona naufraga dinnanzi alle confutazioni che trovano Casmona indicante l'isola su cui sorge ancora oggi il castello della Dragonara (con la pedissequa denominazione di Casmonati assunta dagli abitanti del luogo intorno al 1200), e Ricina come denominazione della vicina cittadina di Recco.\nCi sono poi le suggestive ma del tutto fantasiose derivazioni dal genovese, che fanno derivare la parola Camogli (\"Camoggi\", in genovese) da \"casa delle mogli\" (pur essendo \"moglie\" \"mog\u00ea\" in genovese), le quali rimanevano a casa da sole aspettando il ritorno dei mariti imbarcati, o da \"C\u00e0 a muggi\" ovvero \"case a mucchi\", per la particolare disposizione delle case.\nStoria.\nIl borgo di Camogli ha origini preistoriche: lo testimonia un insediamento, individuate durante le campagne di scavo succedutesi dal 1969 al 1977 nei pressi del Castellaro lungo il rio Gentile, strutturato su terrazzamenti artificiali dove sono visibili almeno due capanne rispettivamente datate, in base al materiale ceramico, al XVI e XIII secolo a.C.. Nella stessa zona sono stati ritrovati reperti romani del II secolo a.C..\nTestimonianze del V secolo d.C. raccontano dell'esistenza di una chiesa parrocchiale nell'area adiacente al porto. \u00c8 infatti in questi secoli che si ipotizza il trasferimento dell'insediamento abitativo dal Castellaro alla zona in cui si trova il centro cittadino localizzabile a Priaro e nei pressi dell'attuale porto.\nNel 641 Camogli sub\u00ec un saccheggio ad opera dei Longobardi. In quell'anno il re Rotari mise a ferro e fuoco quasi tutti i borghi liguri e in particolar modo quelli costieri, Genova compresa, annettendo ai territori longobardi la fascia costiera ligure, sino a quel momento sotto la dominazione bizantina. Un secolo pi\u00f9 tardi, nel 774, i Longobardi, che avevano dominato la Liguria lasciando proprie vestigia, furono scacciati da Carlo Magno che, verso la fine dell'VIII secolo divise il territorio in contee; in seguito, nel X secolo, con la creazione delle marche da parte dei Franchi, la riviera di levante fu compresa nella marca obertenga della Liguria orientale.\nGi\u00e0 sotto il dominio dei vescovi di Milano, intorno all'anno 1000, cominci\u00f2 a formarsi la \"Camogli costiera e marinara\" con citazioni nei testi dell'epoca dove compare con il nome di Vila Camuli; ed \u00e8 dal Medioevo in poi che compare maggiormente nella storia genovese. Nel XII secolo fu eretto il castello della Dragonara, posto a difesa del borgo marinaro, che venne assalito e distrutto da Gian Galeazzo Visconti e Nicol\u00f2 Fieschi nel 1366 e successivamente anche dal Ducato di Milano nel 1438.\nDal XVI secolo si un\u00ec pi\u00f9 strettamente a Genova e alla sua repubblica, specie per le continue scorrerie dell'ammiraglio turco Dragut, che provvedette alle sue fortificazioni e al consolidamento del porticciolo, quest'ultimo completato nel 1624 con la costruzione del molo. Durante la dominazione genovese, e fino alla sua caduta nel 1797, fece parte del capitaneato di Recco.\nCome i territori della repubblica genovese anche Camogli fu interessata dalla dominazione napoleonica di fine Settecento che inser\u00ec il borgo marinaro, il 2 dicembre, nel dpartimento del Golfo del Tigullio, con capoluogo Rapallo, all'interno della Repubblica Ligure. Dal 28 aprile del 1798 con i nuovi ordinamenti francesi, fu elevata al titolo di capoluogo del II cantone della giurisdizione della Frutta. Proprio in questo periodo storico la disfatta navale della battaglia navale di Abukir, nella quale la flotta ligure guidata da Napoleone Bonaparte viene annientata dalla marineria inglese, port\u00f2 all'investimento di massicci capitali degli armatori camogliesi nella costruzione di velieri mercantili, con richieste e appalti dai maggiori stati europei. Gli affari dei cantieri navali e nel pi\u00f9 vario settore marinaro favoriranno un considerevole aumento dell'economia e degli scambi commerciali, con il conseguente sviluppo urbanistico del borgo, che in questa fase raggiunse il suo massimo storico.\nDal 1803 fu uno dei centri principali del VI cantone della Frutta, nella giurisdizione del Centro, che ebbe per capoluogo la vicina Recco. Annesso al Primo Impero francese dal 13 giugno 1805 al 1814 venne inserito nel dipartimento di Genova.\nCon la caduta di Napoleone, nel 1814, fu inglobato nel Regno di Sardegna, cos\u00ec come stabil\u00ec il congresso di Vienna del 1815, e successivamente nel Regno d'Italia dal 1861. Dal 1859 al 1926 il territorio fu compreso nel VI mandamento di Recco del circondario di Genova dell'allora Provincia di Genova.\nGi\u00e0 nel 1856 la sua flotta \u00e8 composta da 580 imbarcazioni iscritte alla Mutua Assicurazione Marittima Camogliese, fondata nel 1852 dal locale Nicol\u00f2 Schiaffino, unica al mondo e composta da un armamento doppio di quello del compartimento marittimo di Amburgo, la quale rest\u00f2 attiva fino al 1888. Con l'avvento della navigazione a vapore le attivit\u00e0 tradizionali marinare camogliesi vengono, nel tempo, sostituite dal turismo.\nSimboli.\nLo stemma comunale di Camogli \u00e8 rappresentato con la raffigurazione centrale di una imbarcazione a tre vele latine, elemento atto a ricordare l'importante legame tra il borgo marinaro e l'attivit\u00e0 nautica e di pesca. La torre sullo scoglio raffigurerebbe una versione stilizzata del castello della Dragonara, mentre la stella d'oro raggiante simboleggerebbe la forte devozione mariana verso la Madonna del Boschetto, patrona di Camogli, con la celebre festivit\u00e0 della Stella Maris.\nLo stemma ed il titolo di Citt\u00e0 sono stati concessi con il Reale decreto datato al 3 maggio del 1877.\nMonumenti e luoghi d'interesse.\nAree naturali.\nDa Camogli partono numerosi sentieri per escursioni nei dintorni, in particolare nel promontorio di Portofino. In un'ora di cammino, passando per la frazione di San Rocco si pu\u00f2 raggiungere la vetta del monte Portofino per godere della vista del golfo di Genova. Sempre da San Rocco, si pu\u00f2 scendere verso Porto Pidocchio, minuscolo porticciolo presso Punta Chiappa, lingua di pietra sul mare, meta di turisti durante tutto l'anno.\nDalla piccola spiaggia della baia di San Fruttuoso si pu\u00f2 seguire un percorso per escursionisti esperti che passa a strapiombo sul mare, con passaggi spettacolari, e porta a San Rocco passando presso le batterie di Punta Chiappa, dove il Regio Esercito edific\u00f2 le casematte della \"202.ma batteria di artiglieria costiera\", che dopo l'8 settembre 1943 furono occupate dalla Wehrmacht.\nAltri luoghi di interesse o adatti per il trekking sono Semaforo Nuovo e Semaforo Vecchio, edifici dismessi dalla Marina Militare, da dove partono diversi sentieri lungo tutto il promontorio.\nNel territorio comunale di Camogli \u00e8 presente e preservato un sito di interesse comunitario, proposto dalla rete Natura 2000 della Liguria, per il suo particolare interesse naturale e geologico. Il sito \u00e8 collocato tra i fondali dei comuni di Camogli, Portofino e Santa Margherita Ligure dove \u00e8 segnalato un particolare habitat formato da praterie di \"posidonia oceanica\", formazioni coralline e grotte semi oscure. Tra le specie animali sono presenti i pesci \"Epinephelus marginatus\", \"Gobius luteus\", \"Sciaena umbra\", \"Sciaena mediterraneus\", \"Sciaena ocellatus\", \"Thalassoma pavo\"; le gorgonie \"Paramuricea clavata\" ed \"Eunicella verrucosa\"; i poriferi \"Spongia agaricina\" e \"Spongia officinalis\"; il mollusco \"Spondylus gaederopus\" e il corallo rosso \"Corallium rubrum\"..\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Camogli sono , cos\u00ec suddivisi per nazionalit\u00e0, elencando per le presenze pi\u00f9 significative:\nReligione.\nSanti patroni e patronesse.\nPatroni di Camogli sono la Madonna del Boschetto, san Prospero e san Fortunato. La festa della Madonna del Boschetto si celebra il 2 luglio per commemorare l'apparizione che, in tale data, nel 1518 ebbe Angiola Schiaffino nel luogo ove oggi sorge il santuario dedicato alla Vergine. La festa di san Prospero si celebra il 31 agosto per commemorare il santo vescovo di Tarragona che nel 409, di ritorno da una visita papale, si sdrai\u00f2 per riposare sulla Via Romana sopra Camogli e rese l'anima a Dio.\nSan Fortunato, un legionario romano convertito al Cristianesimo ed ucciso nel circo dai suoi stessi commilitoni, la cui salma arriv\u00f2 a Camogli nel 1710 dietro le pressioni del parroco camogliese Padre Pellegrino De Negri che era confessore del papa Clemente XI, \u00e8 festeggiato la seconda domenica di maggio.\nCultura.\nIstruzione.\nScuole.\nCamogli \u00e8 sede dei seguenti istituti scolastici statali, inerenti al ciclo scolastico della scuola secondaria di secondo grado:\nMusei.\nIl Civico museo marinaro di Camogli fu ideato e fondato dal camogliese Gio Bono Ferrari nel 1937 e l'intera collezione marinara fu poi donata, nel 1938, al Comune di Camogli, attuale proprietario. Nel 1971 fu spostato nella sua sede attuale assieme al museo archeologico e alla biblioteca civica camogliese.\nLa nascita del museo civico archeologico fu possibile grazie alla collaborazione tra la Soprintendenza Archeologica della Liguria, il Centro Studi per la Storia Camogliese, l'Istituto per la Storia della Cultura Materiale di Genova e il Comune di Camogli. Inaugurato il 19 dicembre del 1981 e situato in una sala attigua al museo marinaro, raccoglie testimonianze e reperti dell'antico castellaro preistorico di Camogli risalente all'Et\u00e0 del ferro. Tra gli oggetti pi\u00f9 antichi \u00e8 conservata una piccola moneta in argento cisalpina databile tra il III e il II secolo a.C.\nCucina.\nCamogli \u00e8 famosa soprattutto per le sue acciughe, di qualit\u00e0 freschissima e ottime per le acciughe sotto sale e poi anche per il pesce pescato nella tonnara, storica postazione di pesca fissa che viene da secoli posata annualmente dai pescatori del posto. Nella tonnarella di Camogli non vengono pi\u00f9 pescati tonni da decenni ma principalmente palamite, boniti e ricciole.\nOltre ai prodotti ittici che caratterizzano questo borgo, meritano una citazione i camogliesi al rhum: baci di cioccolato preparati con l'impiego del famoso liquore.\nTonnara.\nLa tonnara \u00e8 un metodo di pesca a reti fisse che risale al 1600. Quella di Camogli \u00e8 una delle cinque tonnare rimaste in tutta Italia. La rete della tonnara \u00e8 situata tra Camogli e Punta Chiappa, viene calata ad aprile e tolta tra fine agosto e inizio settembre. La tonnara \u00e8 gestita dalla \"Cooperativa Pescatori Camogli\".\nOrigini.\nIn passato la parola \u201ctonnara\u201d veniva associata esclusivamente alla pesca del tonno rosso detto \u201ctonno di corsa\u201d; mentre il termine \u201ctonnarella\u201d veniva associato alla cattura non solamente del tonno, ma anche di altri pesci di passaggio; perci\u00f2 quella di Camogli dovrebbe essere chiamata \u201ctonnarella\u201d. Nonostante ci\u00f2, al giorno d'oggi, al termine tonnara e al termine tonnarella viene attribuito lo stesso significato.\nLe prime notizie riguardanti la tonnara di Camogli risalgono al 1603, ma probabilmente \u00e8 ancora pi\u00f9 antica. La tonnara \u00e8 stata in passato fonte di benessere per i cittadini di Camogli. Una parte del ricavato della pesca della tonnara veniva usato per migliorare le opere religiose e pubbliche della cittadina.\nPunta Chiappa.\nFino dai tempi antichi, la tonnara di Camogli viene calata a 400 metri da Punta Chiappa in direzione Camogli. Punta Chiappa \u00e8 una lingua di roccia conglomerata nel monte di Portofino che si estende sul mare del promontorio di Portofino. Punta Chiappa fa parte del comune di Camogli, del Parco naturale regionale di Portofino e dell'Area marina protetta. Fulcro di attivit\u00e0 legate alla pesca e al turismo, Punta Chiappa \u00e8 un antico borgo di pescatori nel quale la pesca viene valorizzata attraverso il museo della Pesca, la tonnara e i ristoranti. Per raggiungere Punta Chiappa vi sono due modi: la si pu\u00f2 raggiungere a piedi, seguendo il sentiero che parte dalla frazione di San Rocco passando per San Nicol\u00f2 di Capodimonte, un piccolo borgo conosciuto per la chiesetta medievale e per la pavimentazione del piazzale costituito da risseu, ciottoli di mare, e via mare.\nLa costa \u00e8 rocciosa costituita dal conglomerato del monte, il mare \u00e8 limpido e profondo, infatti, in alcuni punti, pu\u00f2 raggiungere la profondit\u00e0 di 50 metri. La parte a monte \u00e8 costituita dalla macchia mediterranea; i differenti microclimi favoriscono la vegetazione composta particolarmente da pini marittimi, ulivi, lecci, roverelle, pini d\u2019Aleppo, corbezzoli e mirto. La conformazione del fondale marino \u00e8 costituita principalmente da massi e anfratti, creando un ambiente ideale per orate, occhiate, saraghi, murene, pagelli, ricciole e cernie. Le correnti marine favoriscono la crescita di gorgonie, una famiglia di coralli.\nTecniche e materiali.\nLe tonnare siciliane di Bonagia e di Favignana e quelle sarde di Carloforte e di Portoscuso sono molto pi\u00f9 grandi di quella di Camogli, che si estende per 340 metri. La tonnarella rispetto alla tonnara ha dimensioni minori e una struttura pi\u00f9 semplice. Ogni anno, durante la stagione invernale, le reti vengono lavorate e intrecciate a mano dai pescatori della Cooperativa Pescatori Camogli.\nUna volta le reti erano ricavate intrecciando un'erba dalle foglie lunghe e sottili che cresceva sul monte di Portofino, la lisca (\"ampelodesmos tenax\"). La lisca veniva fatta essiccare e poi intrecciata a mano dai pescatori a San Fruttuoso per fare le reti. \u00a0A partire dagli anni sessanta del XX secolo la raccolta della lisca \u00e8 stata proibita. Il materiale usato per lavorare le reti \u00e8 stato sostituito con la fibra di cocco (\"Ajengo Superiore\") proveniente dall\u2019India. La scelta di questo materiale \u00e8 dovuta al fatto che rende la tonnarella completamente biodegradabile, in modo tale che alla fine di ogni stagione di pesca, essa possa essere tagliata e abbandonata in mare senza costituire pericoli ambientali e in modo che possa diventare fonte di cibo per i pesci.\nLa rete pi\u00f9 grande della tonnara \u00a0\u00e8 chiamata pedale o rete di sbarramento. Il pedale \u00e8 lungo pi\u00f9 di 340 metri ed \u00e8 tessuto con la canapa. Il pedale viene fissata a terra ad uno scoglio e posizionata in mare in modo da chiudere il passaggio ai pesci e indirizzarli verso un recinto lungo di 210 metri a forma di parallelepipedo formato da due camere: la prima chiamata camera di raccolta e la seconda chiamata lea. La rete viene ormeggiata su un fondale profondo dai 10 ai 45 metri. Alla reti vengono fissati dei natelli di plastica bianca, ancore e pesi per tenerla ferma sul fondo del mare. Il pedale ha maglie molto ampie, che hanno la funzione di catturare pesci di medie e grosse dimensioni. Costituisce lo sbarramento che i pesci incontrano una volta trasportati dalla corrente vicino alla struttura attraverso cui accedono al corpo principale della tonnarella. Il corpo principale \u00e8 formato da una camera di raccolta molto estesa e da una rete a sacco, chiamata lea, conosciuta anche come camera della morte. La camera della morte \u00e8 l\u2019unica parte della tonnare in fibra di nylon e non intrecciata a mano. La rete finita pesa oltre ai mille chili. I pescatori, che sono su una barca a remi chiamata vedetta, grazie all\u2019aiuto di uno strumento detto specchio, riescono a monitorare gli spostamenti dei pesci all\u2019interno della lea. Quando i pescatori ritengono che la rete sia piena, inizia la leva a mano, che ricorre tre volte al giorno dalla barca mobile, chiamata anche poltrona: di mattino presto, a mezzogiorno e di sera. \u00a0Il pesce viene poi caricato sulla barca fissa, chiamata asino. Questo sistema \u00e8 molto efficace ed efficiente, consentendo ai pescatori di pescare palamite (\"Sarda Sarda\"), occhiate (\"Pagellus Centrodontus\"), ricciole (\"Seriola Dumerili\"), cavalle (\"Scomber Colias\"), tombarelli (\"Auxis thazard thazard\"), sugarelli (\"Trachurus trachurus\"), salpe (\"Sarpa salpa\"), boghe (\"Boops Boops\"), aguglie (\"Belone Belone\") e alcune volte tonni (\"Thunnus\").\nLa Cooperativa Pescatori Camogli.\nLa Cooperativa Pescatori Camogli \u00e8 la pi\u00f9 grande realt\u00e0 di pesca che opera nelle acque dell\u2019area marina Protetta di Portofino. La cooperativa, che gestisce la tonnarella di Camogli dal 1982, \u00e8 stata fondata nel 1974 da Giovanni Arata, Romildo Pucci, Mario Mortola, Ugo Rossi, Simone Gambazza, Ettore Gambazza, Angelo Canevello e Prospero Gelosi. La cooperativa \u00e8 costituita da 30 soci pescatori e 10 dipendenti che lavorano a terra. \u00c8 munita di 33 barche da pesca, una tonnarella, 6 celle frigorifere, un laboratorio per lavorare le acciughe, una pescheria a Camogli, 2 macchine per produrre ghiaccio e 6 camion isotermici. La cooperativa Pescatori Camogli \u00e8 nota per la lavorazione artigianale delle acciughe (\"Engraulis encrasicolus\") sotto sale. Le acciughe appena pescate vengono portate in uno stabilimento di lavorazione situato a Ruta di Camogli, dove vengono lavorate e poi lasciate maturare. Le acciughe vengono confezionate in arbanelle per essere vendute.\nGeografia antropica.\nIl territorio comunale comprende le tre frazioni di Ruta, San Fruttuoso (celebre per l'omonima abbazia) e San Rocco; fanno altres\u00ec parte le localit\u00e0 di Boschetto, Castagneto, Pissorella e San Prospero e gli agglomerati di Bana, San Giacomo, San Nicol\u00f2 e Sant'Anna storicamente riconosciute dalla comunit\u00e0 e dallo statuto comunale per un totale di 10,07\u00a0km\u00b2.\nConfina a nord con i comuni di Recco e Rapallo, a sud ed ovest \u00e8 bagnata dal mar Ligure e ad est con Santa Margherita Ligure e Portofino.\nFrazioni.\nRuta.\nDistante dal centro urbano camogliese circa 3,5\u00a0km, accessibile tramite la strada provinciale 30 di Ruta e quindi la statale 1 Via Aurelia, \u00e8 posta a 269\u00a0m sul livello del mare lungo il dorsale che divide i due versanti del promontorio. L'abitato \u00e8 composto da ville e case sparse lungo il pendio fra uliveti.\nLa locale chiesa parrocchiale \u00e8 dedicata a san Michele Arcangelo, costruita nel XVII secolo in sostituzione della preesistente chiesa millenaria romanica, quest'ultima parrocchiale di Ruta fino al 1627. Dall'antica chiesa dipartono vari sentieri lungo il crinale tra la valle del torrente Recco e il Tigullio. Nel 1886 a Ruta vi soggiorn\u00f2 lo scrittore e filosofo tedesco Friedrich Nietzsche.\nSan Fruttuoso.\nLa piccola frazione, racchiusa dall'omonima baia, \u00e8 accessibile solamente da uno scosceso sentiero (2 ore e mezza circa) o con il servizio di un apposito battello via mare. Il piccolo borgo marinaro si \u00e8 sviluppato attorno al monumentale complesso dell'abbazia di San Fruttuoso di Capodimonte.\nL'insediamento \u00e8 costituito da due principali nuclei, dominati dalla torre cinquecentesca della famiglia Doria, che si crearono, ad est, al posto di un antico mulino e ad ovest a ridosso di una spiaggia che si accentu\u00f2 dopo l'alluvione del 1915 che distrusse, in parte, alcune abitazione dei pescatori e cre\u00f2 gravi danni all'abbazia. Il borgo \u00e8 ricordato storicamente nel 1431 per la disfatta della marina repubblicana genovese ad opera della flotta della Repubblica di Venezia.\nDal 1954 sul fondale \u00e8 posizionato il celebre \"Cristo degli abissi\", opera di Guido Galletti, e recentemente restaurato nel 2003-2004.\nSan Rocco.\nDisposta lungo il crinale, con ampio panorama sul Golfo Paradiso, la frazione di San Rocco dista dal centro di Camogli circa 6\u00a0km. L'agglomerato \u00e8 altres\u00ec accessibile attraverso un sentiero che, seguendo il percorso lungo la valle del rio Gentile, collega l'estremit\u00e0 sud-orientale della cittadina marinara attraversando uliveti. La strada conduce direttamente al sagrato della locale chiesa parrocchiale di San Rocco e da l\u00ec, verso il sentiero che conduce a Punta Chiappa (a met\u00e0 percorso si raggiunge la romanica chiesa di San Nicol\u00f2 di Capodimonte) o San Fruttuoso.\nEconomia.\nBasata per secoli sulla marineria e sui profitti da essa derivanti, la citt\u00e0 di Camogli ha dovuto forzatamente riconvertirsi con l'avvento del decadimento della navigazione a vela. Dopo un periodo relativamente poco proficuo, in cui i grandi capitali delle pi\u00f9 importanti famiglie di derivazione armatoriale hanno avuto una fase \"dormiente\", l'economia cittadina ha trovato nuova linfa nella seconda met\u00e0 del secolo scorso con le prime avvisaglie della riconversione al turismo.\nInfatti, a partire dagli anni cinquanta, con la nascita del fenomeno del turismo borghese, la principale vena economica \u00e8 legata soprattutto a questo fenomeno ed al commercio dei prodotti locali. Eccezione era costituita dalla produzione delle reti da pesca, cessata alla fine degli anni settanta con la chiusura del Retificio Riccobaldi a causa della forte concorrenza delle produzioni a basso costo provenienti dai paesi orientali. Risalente agli stessi anni \u00e8 la chiusura della Pisoni, piccola industria elettro-meccanica la cui sede, sita nell'area al confine tra Camogli e Recco, \u00e8 stata recentemente riconvertita ad uso di civile abitazione ed a supermercato.\nCamogli \u00e8 inoltre uno delle poche localit\u00e0 liguri dove ancora viene praticata professionalmente la pesca, con lampare ed una tonnara centenaria. La citt\u00e0 \u00e8 sede di una Cooperativa Pescatori che si occupa sia in Liguria che fuori regione della commercializzazione del pescato e della salagione e vendita delle acciughe nelle tipiche arbanelle di vetro.\nInfrastrutture e trasporti.\nStrade.\nIl comune non possiede un proprio casello autostradale, ma quello della limitrofa Recco sull'autostrada A12 dista solo pochi chilometri ed \u00e8 quindi l'uscita consigliata per raggiungere la destinazione.\nDalla citt\u00e0 recchese la strada provinciale 30 di Camogli congiunge i due centri alternativamente alla strada statale 1 Via Aurelia che rimane la direttrice principale di collegamento anche dal Tigullio. La frazione di Ruta \u00e8 altres\u00ec raggiungibile dalla strada provinciale 31 di San Martino di Noceto passando per le frazioni rapallesi di Santa Maria del Campo e San Martino di Noceto.\nFerrovie.\nCamogli dispone di una fermata ferroviaria denominata Camogli-San Fruttuoso lungo la ferrovia Genova-Pisa. Fino al 2005 tale impianto era una vera e propria stazione ferroviaria, con annesso scalo merci, e disponeva di un terzo binario utilizzato per precedenze o quale capolinea delle corse dirette a Genova.\nUn secondo impianto soppresso nel 1981, la fermata di Priaro, si trovava in pieno centro cittadino.\nPorti.\nUn servizio stagionale di battelli quotidiano permette il collegamento marittimo dal Porto antico di Genova, da Recco e, da oriente, dai principali centri del Tigullio quali Santa Margherita Ligure e Rapallo. Lo stesso servizio \u00e8 fruibile tutto l'anno per accedere alla baia e relativa abbazia di San Fruttuoso.\nMobilit\u00e0 urbana.\nDai comuni di Recco e Rapallo un servizio di trasporto pubblico locale gestito dall'AMT garantisce quotidiani collegamenti bus con Camogli e per le altre localit\u00e0 del territorio comunale.\nAmministrazione.\nGemellaggi.\nCamogli \u00e8 gemellata con:\nEsiste inoltre un legame culturale, stipulato nel 2009, con le citt\u00e0 di Calatafimi Segesta (Sicilia) e Teano (Campania) per le comuni radici storiche connesse con le vicende dell'Unit\u00e0 d'Italia ed in particolar modo con la figura del camogliese Simone Schiaffino, garibaldino che mor\u00ec nella battaglia di Calatafimi del 15 maggio 1860.\nSport.\nA Camogli ha sede il locale circolo sportivo Rari Nantes Camogli, legato agli sport acquatici quali prevalentemente la pallanuoto. Attualmente milita nella Serie A2 del Campionato italiano maschile di pallanuoto.\nIl gioco del calcio riscontra poco interesse tra gli abitanti di Camogli. Venne fondata una prima societ\u00e0 denominata Camogli dai colori bianconeri la quale, nel 2012, si fuse con l'Avegno Calcio, dando vita all'A.S.D. CamogliAvegno-Golfo Paradiso. La societ\u00e0 dai colori bianconeroblu riusc\u00ec ad arrivare sino in Promozione. Nell'estate del 2015 la societ\u00e0, nel tentativo di formare una squadra stabile per tutto il Golfo Paradiso, accett\u00f2 la fusione con la A.S.D. Golfo Paradiso di Sori e la sezione calcistica della Pro Recco, forte di buone scuole calcio, mettendo da parte camoglina l'iscrizione alla Promozione. Nacque cos\u00ec la A.S.D. Golfo Paradiso Pro Recco Camogli Avegno, iscritta al campionato di Promozione."}
{"id": "29250", "revid": "125759088", "url": "https://it.wikipedia.org/wiki?curid=29250", "title": "Campo Ligure", "text": "Campo Ligure (\"C\u00e0mpu\" in ligure) \u00e8 un comune italiano di abitanti della citt\u00e0 metropolitana di Genova in Liguria.\nGeografia fisica.\nTerritorio.\nUbicato al centro della valle Stura si trova sulle sponde del torrente Stura e parte del territorio \u00e8 compreso ad ovest nei confini del Parco naturale regionale del Beigua, mentre ad est confina con il Parco naturale delle Capanne di Marcarolo nell'alessandrino. Oltre allo Stura \u00e8 percorso dai corsi d'acqua Angassino e Ponzema.\nTra le vette del territorio il monte Precaban (946 m), il Colle dei Ferri (902 m), il monte Pavaglione (890 m), la Cima Mascia (845 m), il monte Bellavista (820 m), il monte Tacco (782 m), il Bricco Mascin (758 m), il monte Oliveto (749 m), il Bric Valcalda (708 m), il Bric Caban (647 m). \nClima.\nCampo Ligure, separato dalla mite costa grazie all'Appennino ligure, presenta un clima appenninico-padano e quindi ha un clima rigido (come tutta la valle Stura). In inverno si scende molto spesso sotto gli 0\u00b0 con conseguenti nevicate, anche abbondanti.\nL'estate, invece, non \u00e8 troppo calda grazie alla leggera brezza di monte che soffia durante la notte e all'alba che pu\u00f2 portare le temperature mattutine anche sotto i 15\u00a0\u00b0C, mentre durante i pomeriggi pi\u00f9 afosi si possono toccare i 30\u00a0\u00b0C.\nStoria.\nLe prime fonti relative ad un insediamento umano nel territorio di Campo Ligure giunsero durante i lavori di costruzione della linea ferroviaria Asti-Genova. Dagli scavi riaffiorarono ritrovamenti archeologici come vasi ed utensili di origine romana, tuttora conservati al museo archeologico di Roma. Nel III secolo le legioni romane edificarono qui un accampamento, sotto la guida dell'imperatore Aureliano, come presidio sull'Appennino ligure contro le prime invasioni dei popoli germanici. Da qui la derivazione del toponimo Campofreido. Il luogo venne ulteriormente fortificato dai Bizantini nel VI secolo contro i Longobardi. La posizione \u00e8 molto strategica, il luogo \u00e8 infatti protetto su tre lati dai torrenti Ponzema, Stura e Langassino e chiuso alle spalle dalla rocca sulla quale furono eretti successivamente la torre di guardia ed il castello.\nDiventato dominio feudale di Bonifacio del Vasto, nel X secolo sotto influenza sicuramente longobarda fu costruita la prima chiesa o pieve di Campo, dedicata a san Michele Arcangelo, santo protettore del popolo longobardo. Tra il XII ed il XIII secolo fu terra di diverse famiglie nobiliari del tempo quali i Vento e i Del Bosco che nel 1217 cedettero il feudo alla Repubblica di Genova. Con diploma del 27 giugno 1329, Ludovico IV il Bavaro, Imperatore del Sacro Romano Impero, invest\u00ec la famiglia Spinola della linea di Luccoli del feudo di Campo; i nuovi feudatari, successivamente ampliarono e fortificarono il gi\u00e0 preesistente castello.\nDurante i secoli XIV e XV secolo gli Asburgo, giunti ad occupare stabilmente la carica imperiale, andarono consolidando il loro potere diretto sui moltissimi Feudi imperiali in Italia, quello di Campo compreso, il quale godeva da sempre dall'indipendente politica e giurisdizionale da Genova; non solo, ma anche dai propri feudatari Spinola, obbligati ad ogni cambio generazionale all'omaggio feudale all'imperatore. Durante la seconda parte del XVI secolo, i feudatari Spinola, caduti in bassa fortuna in Genova, furono costretti a vivere quasi costantemente nel feudo campese, partecipando cos\u00ec al lungo conflitto per la determinazione dei confini con i vicini padroni del feudo di Masone, la potente famiglia Grimaldi Ceb\u00e0. Dopo innumerevoli scontri e sanguinose battaglie tra abitanti, si giunse alla breve pace tra i due feudi, grazie - secondo quanto testimoniato dalla tradizione locale e dall'atto notarile del 10 ottobre 1595, redatto dal notaio genovese Michele de Podio - alla \"miracolosa apparizione\" della Madonna presso il monte Bonicca, avvenuta l'11 settembre del 1595.\nNel XVI e XVII secolo a Campo Freddo (da alcuni interpretato quale adattamento di Campo Frei ovvero Campo libero; in verit\u00e0 piuttosto adattamento da Campo feudo) cominciarono le prime ribellioni dei paesani contro i feudatari Spinola, i quali stavano cercando di intromettersi nella giurisdizione del feudo, mirando altres\u00ec a sfruttare a tutto proprio vantaggio le risorse locali. La comunit\u00e0 campese temeva, infatti, di perdere gli antichi privilegi e immunit\u00e0 acquisiti e confermati da ogni atto di investitura imperiale. Il conflitto tra Campo e gli Spinola culmin\u00f2 nel luglio 1600 con l'invio da parte della Repubblica di Genova, su sollecitazione dei feudatari, di truppe mercenarie assoldate in Corsica. Dopo una strenua resistenza durata diversi giorni, il borgo, tra il 22 e il 26 luglio, venne invaso, saccheggiato e incendiato; gli uomini di Campo subirono altres\u00ec il bando per 36 anni da parte della repubblica genovese.\nNel 1635 met\u00e0 del feudo fu venduto da due fratelli Spinola alla Repubblica che, sostanzialmente, tuttavia sempre rispett\u00f2 le prerogative e le immunit\u00e0 imperiali concesse dagli Imperatori al feudo; al contrario della nuova famiglia Spinola, infeudata con Domenico I nel 1663, che mir\u00f2 a diventare padrona assoluta di Campo. Gli abitanti chiesero aiuto direttamente al Consiglio Imperiale di Vienna lamentando i continui soprusi della famiglia genovese, che continuava a mostrarsi prepotente verso di essi. Carlo VI d'Asburgo nel 1721 ribad\u00ec le antiche prerogative ed i privilegi locali diffidando i feudatari dal continuare a non rispettarli.\nDurante la guerra di successione austriaca tra il 1746 e il 1748, Campo dimostr\u00f2 la propria fedelt\u00e0 all'Imperatrice Maria Teresa d'Asburgo, subendo gravi danni e disagi derivati dal passaggio di truppe e dagli spostamenti del fronte. Il XVIII secolo fu un periodo prospero per l'economia campese: ferriere e fucine producevano manufatti di ferro (soprattutto sotto forma di chiodi) destinato all'edilizia ed ai cantieri navali, gli oratori di san Sebastiano e di Nostra Signora dell'Assunta vennero riedificati in tardo barocco e nel 1754 la popolazione demol\u00ec la piccola chiesa urbana di Santa Maria, risalente alla met\u00e0 del XV secolo, per edificare la nuova grande chiesa parrocchiale della Nativit\u00e0, terminata nel 1762.\nCon Napoleone Bonaparte, nel 1797, tutti i feudi passarono alla Repubblica Ligure e successivamente all'Impero francese. Nel 1814 i campesi rifiutarono di riconoscere la risorta Repubblica di Genova, rialzando l'aquila imperiale e riproponendo le antiche magistrature comunali; fecero quindi istanza affinch\u00e9 il feudo fosse ancora attribuito all'Impero asburgico, ma ragioni politiche comportarono il passaggio di tutti i feudi imperiali liguri al Regno di Sardegna. Da allora segu\u00ec la storia della Liguria, passando dal 1861 nel Regno d'Italia, tramutando il nome nel 1884 nell'odierno Campo Ligure. Dal 1859 al 1926 il territorio fu compreso nel IV mandamento di Campofreddo del circondario di Genova dell'allora Provincia di Genova.\nSimboli.\n \nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Campo Ligure sono , cos\u00ec suddivisi per nazionalit\u00e0, elencando per le presenze pi\u00f9 significative:\nQualit\u00e0 della vita.\nNel 2007 il Comune di Campo Ligure ha conseguito la certificazione del proprio sistema di gestione ambientale conformemente alla norma ISO 14001.\nIl comune fa parte del circuito dei borghi pi\u00f9 belli d'Italia.\nCultura.\nMusei.\nAlla filigrana \u00e8 dedicato il museo civico della filigrana di rilevante importanza, in cui fra l'altro sono esposte le collezioni degli artigiani della zona, ma non solo. Ospitato dal 1984 nelle sale del precedente palazzo di Giustizia \u00e8 stato ristrutturato nel 1993 e ampliato nel 2000 a seguito di un'importante donazione. Sono esposti circa duecento pezzi ricercati e raccolti per la maggior parte provenienti da quattro continenti quali Europa, Asia, Africa e America Latina. Particolarmente importante \u00e8 la raccolta dei manufatti di produzione italiana, russa e cinese. Il museo \u00e8 dedicato a Pietro Carlo Bosio, prestigioso artigiano campese. Il museo \u00e8 stato riaperto al pubblico il 25 maggio 2008 dopo importanti lavori di restauro che hanno consentito un ampliamento dello stesso su tre piani.\nIl Giardino di Tugnin \u00e8 sorto a Campo Ligure nel 2011, alle pendici del locale castello che sovrasta il borgo, ed \u00e8 un museo all'aria aperta delle opere dello scultore Gianfranco Timossi. \u00c8 raggiungibile sia attraverso i vicoli stretti del centro storico, sia attraverso i viottoli che circondano il castello entrando dalla porta principale dello stesso. Le opere ricavate da antichi tronchi di ulivo, la cui conformazione ha ispirato lo scultore, rappresentano in gran parte figure mitologiche e hanno un forte impatto emotivo per i visitatori.\nMusica.\nGi\u00e0 nella met\u00e0 dell'Ottocento a Campo Ligure esistevano due realt\u00e0 bandistiche, definite con i nomi \"Banda piccola\" e \"Banda grossa\" e solamente nel 1897 si diede vita a quella che \u00e8 oggi conosciuta come la \"Banda Cittadina di Campo Ligure\". Quest'ultima raccolse il testimone pure dell'\"Orchestra ritmo melodica\" che negli anni settanta del Novecento raccolse successi in ambito locale, interregionale e all'estero.\nCucina.\nBandiera gastronomica di questo piccolo borgo della valle Stura \u00e8 la Revzora, focaccia a base di farina di grano tenero e farina di mais, che si differenzia dalla comune focaccia genovese per il colore pi\u00f9 giallo, il gusto del granoturco e talvolta dall'assenza di olio d'oliva.\nCaratteristici sono anche il latte dei pascoli e i mieli che vengono prodotti nelle vallate circostanti il paese.\nGeografia antropica.\nIl suo territorio comunale comprende il solo capoluogo comunale per un totale di 23,74\u00a0km2.\nConfina a nord con il comune di Rossiglione, a sud con Masone, ad ovest con Tiglieto e ad est con il comune alessandrino di Bosio (propriamente con la frazione di Capanne di Marcarolo).\nEconomia.\nL'attivit\u00e0 economica del paese \u00e8 prevalentemente legata alla lavorazione della filigrana d'argento e dell'artigianato.\nInfrastrutture e trasporti.\nStrade.\nIl centro di Campo Ligure \u00e8 attraversato principalmente dalla strada statale 456 del Turchino che la collega con Masone, a sud, e con Rossiglione a nord. La strada provinciale 69 delle Capanne di Marcarolo permette inoltre un collegamento con la provincia di Alessandria, raggiungendo l'omonima frazione nel comune di Bosio.\nIl comune \u00e8 raggiungibile comodamente tramite autostrada. L'uscita consigliata per raggiungere Campo Ligure \u00e8 il casello autostradale di Masone sull'autostrada A26, che si trova sul confine e dista circa 4\u00a0km dal centro abitato.\nFerrovie.\nCampo Ligure \u00e8 dotata, dal 1894, di una stazione ferroviaria che, nominalmente, condivide con Masone, sulla linea ferroviaria Asti-Genova.\nMobilit\u00e0 urbana.\nDal comune di Genova un servizio di trasporto pubblico locale gestito dall'AMT garantisce quotidiani collegamenti bus con Campo Ligure.\nAmministrazione.\nGemellaggi.\nCampo Ligure \u00e8 gemellata con:\nAltre informazioni amministrative.\nCampo Ligure fa parte dell'Unione dei comuni delle Valli Stura, Orba e Leira, di cui ospita la sede.\nBibliografia.\nSimone Repetto, Campo Ligure. Il patrimonio artistico, Genova 2003"}
{"id": "29251", "revid": "2730", "url": "https://it.wikipedia.org/wiki?curid=29251", "title": "Campomorone", "text": "Campomor\u00f3ne (\"Campom\u00f2n\" in ligure) \u00e8 un comune italiano di abitanti della citt\u00e0 metropolitana di Genova in Liguria.\nGeografia fisica.\nBuona parte del territorio comunale campomoronese si sviluppa in val Verde, valle minore dell'alta val Polcevera, lungo la riva sinistra del torrente Verde, poco a monte della confluenza con il torrente Ricc\u00f2. L'area nord-occidentale del territorio comunale, affacciata sui laghi del Gorzente, fa invece parte del bacino padano. Il capoluogo si trova a nord di Genova.\nI principali corsi d'acqua, oltre al Verde e al Ricc\u00f2, sono i rii minori d'Iso, Gioventina, Gallaneto e San Martino e, sul versante padano, il torrente Gorzente.\nTra le vette il monte delle Figne (), il monte Taccone (), il monte Leco (), il Bric di Guana (962 m), il Bric Lagolungo (923 m), il monte Battolina (834 m), il monte Calvo (747 m), il Bric Bastia (574 m), il monte Carlo (550 m), il monte Carmelo (533 m), il monte Lavergo (502 m). Attraverso il passo della Bocchetta () \u00e8 possibile il collegamento con la cittadina piemontese di Voltaggio nella valle del Lemme.\nStoria.\nI numerosi ritrovamenti di manufatti di varia natura, risalenti all'et\u00e0 del ferro, segnano la presenza dell'uomo in queste valli gi\u00e0 in epoca preistorica.\nIn epoca romana, precisamente nel 148 a.C., fu costruita la Via Postumia ad opera del console della Repubblica di Roma Spurio Postumio Albino Magno. Gi\u00e0 in quest'epoca contese tra i Liguri Genuates e i Veiturii Langenses (abitanti dell'alta val Polcevera) dominavano per queste valli, tanto da rendere necessario nel 117 a.C. un intervento diretto del Senato romano.\nNel III secolo le prime incursioni barbariche portarono allo spopolamento del paese verso Genova, ma in seguito la zona cominci\u00f2 a ripopolarsi. L'attivit\u00e0 agricola rifior\u00ec e si riattivarono le vie di comunicazione. Durante il dominio bizantino della Liguria (intorno al 537) i paesi sulla Via Postumia, quindi anche Campomorone, divennero presidi politico-militari. Non esistono fonti storiche riguardo al Medioevo e si hanno del paese poche e sporadiche notizie, tra le quali le invasioni dei Saraceni nel IX e X secolo.\nIn un documento scritto del 1163 viene citato il toponimo Campomorone, relativo alla vendita di terre e campi ad un console di Genova.\nNel XVI secolo Campomorone vide aumentare la sua importanza politica, ma soprattutto economica. La Repubblica di Genova, divenuta nuova proprietaria del villaggio gi\u00e0 dal XII secolo, rese carreggiabile il percorso di fondovalle del Polcevera fino al passo della Bocchetta, inaugurando la nuova strada il 5 dicembre del 1583. In seguito fu costruito il palazzo Pinelli, ora palazzo Balbi e sede del municipio, mentre verso la fine del secolo era gi\u00e0 operante l'attivit\u00e0 estrattiva del marmo verde di Pietralavezzara. Nei locali della parrocchia di Santo Stefano di Larvego esiste un reperto antichissimo che contrasta con la credenza che l'estrazione del marmo (conosciuto come \"verde Polcevera\") di Pietralavezzara, inizi\u00f2 in epoca rinascimentale. Si tratta di un battistero in marmo verde ricavato da un blocco di alcuni quintali risalente all'XI secolo.\nNel XVII secolo fu costruita la cappella di San Bernardo, ampliando la preesistente cappella di Santa Caterina da Siena. L'edificio divenne punto di riferimento degli abitanti assorbendo parte degli uffici parrocchiali della pieve di Langasco. Nel 1702, dopo un'opera di ampliamento, fu riaperta al culto la cappella di Nostra Signora della Misericordia.\nTra il 1746 e il 1747, nel quadro storico della guerra di successione austriaca, il territorio sub\u00ec l'invasione degli Austriaci e molte frazioni di Campomorone furono abbandonate dagli abitanti, tra cui Cravasco dove gli invasori saccheggiarono la locale chiesa portando via la campana, gli arredi, bruciando le carte e i documenti dell'archivio. Tra le varie distruzioni compiute dall'esercito austriaco si ricorda inoltre la devastazione della chiesa romanica di Santo Stefano, dove fu lasciato in piedi soltanto il campanile.\nCon la nuova dominazione francese di Napoleone Bonaparte, il 2 dicembre 1797 il territorio di Campomorone rientr\u00f2 nel dipartimento del Polcevera, con capoluogo Rivarolo, all'interno della Repubblica Ligure. Dal 28 aprile del 1798 con i nuovi ordinamenti francesi, Larvego divenne capoluogo del V cantone della giurisdizione della Polcevera e dal 1803 centro principale del II cantone della Polcevera nella giurisdizione del Centro. Annesso al Primo Impero francese, dal 13 giugno 1805 al 1814 venne inserito nel dipartimento di Genova.\nNel 1815 fu inglobato nel Regno di Sardegna, cos\u00ec come stabilito dal congresso di Vienna del 1814, e successivamente nel Regno d'Italia dal 1861. Dal 1859 al 1926 il territorio fu compreso nel XIV mandamento di Pontedecimo del circondario di Genova dell'allora Provincia di Genova.\nFino all'Ottocento l'ente comunale aveva il nome di Larvego, ed aveva sede nella omonima frazione; assunse il nome attuale con il suo trasferimento nel 1871 nell'attuale capoluogo. Durante la seconda guerra mondiale tanti furono i partigiani di queste valli che contribuirono con il loro sacrificio alla liberazione d'Italia. In particolare, l'eccidio di Cravasco prende il nome dalla frazione omonima, presso il cui cimitero furono fucilati per rappresaglia diciassette antifascisti.\nDal 1973 al 31 dicembre 2008 ha fatto parte della Comunit\u00e0 montana Alta Val Polcevera e, con le nuove disposizioni della Legge Regionale n\u00ba 24 del 4 luglio 2008, ha fatto parte fino al 2011 della Comunit\u00e0 montana Valli Genovesi Scrivia e Polcevera.\nSimboli.\n \nStemma e gonfalone sono stati concessi con decreto del presidente della Repubblica del 20 febbraio 1996.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Campomorone sono , cos\u00ec suddivisi per nazionalit\u00e0, elencando per le presenze pi\u00f9 significative:\nEnti e associazioni.\nA Campomorone sono presenti diverse realt\u00e0 associative culturali eterogenee tra le quali l'Associazione Culturale Other Theatre - \"Le arti si fanno palcoscenico\". L'associazione \u00e8 un gruppo di professionisti che hanno collaborato per anni alla realizzazione di diversi progetti in ambito educativo, pedagogico e riabilitativo, utilizzando quali strumenti le arti e la teatroterapia. Scopi dell'Associazione sono la pratica, la diffusione e la promozione dell'attivit\u00e0 e della cultura teatrale e di quella legata alle arti figurative e grafico-pittoriche e del teatro di ricerca, finalizzati all'approfondimento della conoscenza del S\u00e9, come percorso di crescita e di benessere interiore e come strumento educativo in ambito sociale.\nL'associazione si occupa dell'allestimento di spettacoli teatrali, dell'organizzazione di laboratori, corsi e stage di aggiornamento, della promozione di iniziative di ricerca e divulgazione della cultura teatrale, anche mediante l'organizzazione di convegni, manifestazioni, concorsi a carattere locale, regionale, nazionale ed internazionale e della promozione di attivit\u00e0 di animazione e di aggregazione rivolta a bambini e a ragazzi.\nGeografia antropica.\nIl comune include le frazioni di Cravasco, Gallaneto, Gazzolo, Isoverde, Langasco, Pietralavezzara e Santo Stefano di Larvego storicamente riconosciute dalla comunit\u00e0 e dallo statuto comunale per un totale di 25,91\u00a0km2.\nConfina a nord con i comuni di Bosio (AL), Voltaggio (AL) e Fraconalto (AL), a sud ovest con Ceranesi e Genova, ad est con Mignanego.\nEconomia.\nIl territorio comunale ospita un certo numero di piccole industrie. Ormai ridottissima l'attivit\u00e0 agricola, che una volta era la risorsa predominante di questo territorio. Una considerevole parte della popolazione si sposta giornalmente per lavorare nel comune di Genova.\nAnticamente oltre alle decine di mulini, pastifici ed officine metallurgiche poste ai margini del torrente Verde si possono ricordare nella frazione di Isoverde le cave di gesso. Inoltre erano presenti piccole aziende, per lo pi\u00f9 gestite da famiglie, impiegate nella lavorazione della juta e del cotone.\nIn localit\u00e0 Galata (Campora) era attiva una tintoria dove a cavallo tra il 1800 e il 1900 si tingeva di blu, da una sola faccia, il tessuto in cotone prodotto dai cotonifici locali. Il tessuto cos\u00ec trattato veniva spedito negli Stati Uniti d'America e serviva per confezionare i celebri blue-jeans.\nInfrastrutture e trasporti.\nStrade.\nIl centro di Campomorone \u00e8 attraversato principalmente dalla strada provinciale 5 della Bocchetta la quale si collega a sud con la strada provinciale 35 dei Giovi nei pressi del quartiere genovese di Pontedecimo. Proseguendo a nord lungo la provinciale si raggiunge invece il passo della Bocchetta () dove si sconfina in Piemonte, raggiungendo poi la val di Lemme in provincia di Alessandria.\nIl territorio comunale \u00e8 anche attraversato dalla strada provinciale 4 dei Piani di Praglia che gli permette il collegamento stradale con Ceranesi.\nMobilit\u00e0 urbana.\nDal quartiere genovese di Pontedecimo un servizio di trasporto pubblico locale gestito dall'AMT garantisce quotidiani collegamenti bus con Campomorone e per le altre localit\u00e0 del territorio comunale.\nAmministrazione.\nGemellaggi.\nCampomorone \u00e8 gemellata con:\nSport.\nCalcio.\n\u00c8, assieme a Mignanego, una delle localit\u00e0 della val Polcevera in cui si pratica il calcio anormale (calcio misto maschile-femminile)."}
{"id": "29252", "revid": "1516566", "url": "https://it.wikipedia.org/wiki?curid=29252", "title": "Carasco", "text": "Carasco (\"Carasco\" in ligure) \u00e8 un comune italiano di abitanti della citt\u00e0 metropolitana di Genova in Liguria.\nGeografia fisica.\nTerritorio.\nIl territorio di Carasco \u00e8 situato nella bassa val Fontanabuona, nell'immediato entroterra di Chiavari, anche se il suo territorio comunale \u00e8 posto alla confluenza di altre due valli: la valle Sturla e la val Graveglia.\nCarasco \u00e8 attraversata da tre principali torrenti: il Lavagna, lo Sturla e il Graveglia; dalla loro confluenza nasce l'Entella, la cui foce \u00e8 situata tra le citt\u00e0 costiere di Lavagna e Chiavari.\nStoria.\nIl toponimo comunale deriva dalla crasi di \"Car\" (capo) e \"Asco\" (corso d'acqua), in riferimento alla posizione geografica del territorio su cui si \u00e8 sviluppato.\nLe prime notizie sul territorio di Carasco risalirebbero al Medioevo, quando l'originario paese fu un importante scalo commerciale delle merci dirette in Lombardia e in Pianura Padana.\nFin dall'epoca longobarda nella zona vi operano i monaci dell'abbazia di San Colombano di Bobbio (PC), il territorio con vari possedimenti era inserito nel grande feudo reale ed imperiale monastico; l'area dell'abitato venne fortemente influenzata dalla presenza dei monaci dell'abbazia di Bobbio che fondarono l'insediamento della corte del monastero di San Giorgio di Comorga (\"Gomorga\") di Rivarola e le priorie della chiesa di San Marziano di Carasco (\"Carascum\") e della chiesa di Sant'Eufemiano di Graveglia (\"Gravilia\" o \"Gravelia\"). La corte di Comorga \u00e8 il centro amministrativo cui dipendono anche San Pietro di Carasco (\"Insula Sancti Petri\"), San Colombano Certenoli ed i possedimenti in Chiavari, Lavagna, Ne, Sestri Levante, Casarza Ligure, Castiglione Chiavarese, Tellaro (\"Telano\") Lerici, e di quelli sparsi nella Tuscia marittima delle priorie di Vecchiano (\"Veclano\"), Putignano (\"Poteniano\") ed una chiesa a Pisa.\nNella prima met\u00e0 del IX secolo il re d'Italia e futuro imperatore del Sacro Romano Impero Lotario I conferm\u00f2 ai monaci di Bobbio i diritti sul territorio e della corte di Comorga, menzionata nell'833 nelle \"Adbreviationes\" dell'abate Wala tra i possedimenti del monastero, corte confermata anche nelle \"Adbreviationes\" dell'862 e dell'883 e nei diplomi reali ed imperiali di Berengario I dell'888 e dell'11 settembre 903, Guido II (893) e Lamberto II (896).\nIn seguito fu amministrato come corte colombaniana dalla pieve di San Giovanni di Secenia (\"Sesegnam\") a Pievetta di Santo Stefano d'Aveto, dipendente dal monastero di San Paolo di Mezzano Scotti (Bobbio).\nDall'XI secolo divenne feudo della famiglia Ravaschieri, ramo dei Fieschi, conti di Lavagna. Nel XIII secolo pass\u00f2 alla Repubblica di Genova che, con la costruzione nel 1132 di un castello nell'abitato di Rivarola, sottopose il borgo al capitaneato di Chiavari. Le successive alluvioni dei torrenti Sturla e Lavagna cancelleranno in buona parte le testimonianze dei momenti storici pi\u00f9 significativi del paese, nonch\u00e9, tra l'altro, la distruzione dell'originaria chiesa parrocchiale di San Marziano nel XVII secolo.\nCon la dominazione francese di Napoleone Bonaparte rientr\u00f2 dal 2 dicembre 1797 nel dipartimento dell'Entella, con capoluogo Chiavari, all'interno della Repubblica Ligure. Dal 28 aprile 1798 la municipalit\u00e0 di Carasco rientr\u00f2 nel III cantone, come capoluogo, della giurisdizione dell'Entella e dal 1803 centro principale del I cantone dell'Entella nella giurisdizione dell'Entella. Annesso al Primo Impero francese, dal 13 giugno 1805 al 1814 venne inserito nel dipartimento degli Appennini.\nNel 1815 fu inglobato nel Regno di Sardegna, secondo le decisioni del congresso di Vienna del 1814, che sottopose la municipalit\u00e0 di Carasco nella provincia di Chiavari sotto la divisione di Genova. Dal 1859 al 1926 il territorio fu compreso nel II mandamento di Chiavari del circondario di Chiavari dell'allora provincia di Genova, nel Regno d'Italia.\nDal 1973 al 31 dicembre 2008 ha fatto parte della Comunit\u00e0 montana Fontanabuona.\nSimboli.\nLo stemma \u00e8 il gonfalone del Comune di Carasco sono stati concessi con decreto del presidente della Repubblica del 25 febbraio 1983.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Carasco sono , cos\u00ec suddivisi per nazionalit\u00e0, elencando per le presenze pi\u00f9 significative:\nGeografia antropica.\nIl territorio comunale comprende, oltre al capoluogo, le frazioni di Graveglia, Paggi, Rivarola, San Pietro di Sturla e Santa Maria di Sturla per un totale di 8,46\u00a0km2.\nConfina a nord con il comune di Mezzanego, a sud con Cogorno e Chiavari, ad ovest con San Colombano Certenoli e Leivi e ad est con Ne.\nEconomia.\nAnticamente la principale attivit\u00e0 economica del comune si basava soprattutto sull'agricoltura, oggi sostituita dalla concentrazione di numerose piccole e medie attivit\u00e0 industriali - edile, tessile, chimica - poste lungo la principale strada statale 225 della Val Fontanabuona. L'attivit\u00e0 agricola si \u00e8 conservata in parte nelle immediate frazioni collinari.\nArtigianato.\nL'artigianato locale \u00e8 incentrato sulle cave di ardesia finalizzate ad un uso edilizio ed a elementi d'arredo, oppure artistico.\nInfrastrutture e trasporti.\nStrade.\nIl centro di Carasco \u00e8 attraversato principalmente dalla strada statale 225 della Val Fontanabuona che gli permette il collegamento stradale con Chiavari, a sud, e con San Colombano Certenoli a nord. Il territorio comunale \u00e8 altres\u00ec attraversato dalla strada provinciale 33 di San Salvatore, ad est del centro urbano, dove, dopo aver attraversato i centri frazionari di San Quirico e Graveglia, raggiunge la localit\u00e0 di San Salvatore dei Fieschi nel comune di Cogorno.\nIn prossimit\u00e0 del centro di Carasco \u00e8 invece collocato l'innesto tra la statale 225 e la strada statale 586 della Valle dell'Aveto per raggiungere il successivo comune di Mezzanego, in valle Sturla, e quindi la val d'Aveto.\nMobilit\u00e0 urbana.\nDal comune di Chiavari un servizio di trasporto pubblico locale gestito dall'AMT garantisce quotidiani collegamenti bus con Carasco e per le altre localit\u00e0 del territorio comunale."}
{"id": "29253", "revid": "1705737", "url": "https://it.wikipedia.org/wiki?curid=29253", "title": "Odolo", "text": "Odolo (\"Odol\" in dialetto bresciano) \u00e8 un comune italiano di abitanti della provincia di Brescia in Lombardia. Il comune appartiene alla Comunit\u00e0 Montana della Valle Sabbia.\nGeografia fisica.\nTerritorio.\nIl Comune di Odolo \u00e8 situato al centro della Valle Sabbia, nella zona denominata Conca d'Oro, anche definita valle del Vrenda, dal nome del fiume che la attraversa.\nIl tessuto urbano \u00e8 caratterizzato dal centro di Botteghe e dall'insieme dei nuclei delle antiche e piccole frazioni (Brete, Cadella, Cagnatico, Casa d'Odolo, Cereto, Cete, Colombaio, Forno, Gnavla, Vico e Pamparane).\nIl suo territorio, fra i pi\u00f9 piccoli della Val Sabbia, \u00e8 prevalentemente montagnoso.\nIl territorio del comune \u00e8 compreso tra i 306 e i 726 m s.l.m.\nComplessivamente l'escursione altimetrica risulta essere pari a 420 metri.\nSismologia.\nSecondo la Classificazione sismica il comune appartiene alla zona 2 (zona con pericolosit\u00e0 sismica media dove possono verificarsi terremoti abbastanza forti).\nClima.\nOdolo appartiene alla zona climatica \"E\"..\nLo stemma.\nScudo troncato; parte superiore con sfondo in azzurro riproducente tre attrezzi incrociati: il badile, il forcone ed il piccone. La parte inferiore con sfondo rosso riproducente l'incudine d'argento.\nOrnamenti esteriori da comune.\nLo scudo \u00e8 sormontato dalla corona muraria, utilizzata nell'araldica civica italiana per simboleggiare la corona di Comune, d'argento. La corona \u00e8 un attributo iconografico dell'Italia (nella scultura e nella pittura) ed \u00e8 una personificazione simbolica della Nazione.\nIn basso, posti in decusse, due ramoscelli verdi di lauro a destra e di quercia a sinistra uniti al centro da un fiocco con il tricolore italiano, racchiudono lo scudo sui lati.\nStoria.\nIl toponimo Odolo con ogni probabilit\u00e0 prende origine dal termine germanico \"audo\" che significherebbe ricchezza, possedimento. Effettivamente nell'inventario dei possedimenti del monastero di Santa Giulia di Brescia viene citata una \"corte di Audalvico\", nel periodo compreso tra l'879 ed il 906. Nell'inventario delle chiese appartenenti alla giurisdizione del Capitolo della Cattedrale di Brescia intorno al 1148 viene citata anche la cappella di San Zenone di Odolo.\nLe origini del paese sono comunque certamente pi\u00f9 antiche, come testimoniato da alcuni rinvenimenti archeologici. Lo storico Theodor Mommsen cita infatti il rinvenimento di una pietra denominata \"basis magna Oduli\". Si tratta di un reperto risalente al periodo romano, ora custodito presso il monastero di S. Giulia. Nel 1969 in localit\u00e0 Castello venne invece rinvenuta un'ara funeraria, ora visibile presso il museo di Gavardo. Anche lungo la strada che collega Odolo con il vicino comune di Sabbio Chiese furono rinvenute alcune tombe romane. Per certo il reperto romanico di maggior valore che sia stato rinvenuto \u00e8 lapide di Marco Ulpio Recepto, con ogni probabilit\u00e0 un veterano della XXX legione romana, lasciato dall'imperatore Augusto a presidio delle trib\u00f9 sottomesse che avevano occupato la Valle Sabbia. Marco Ulpio Recepto una volta congedato era stato lasciato in loco, forse in qualit\u00e0 di magistrato o colono, conservando il titolo onorifico derivante dall'aver militato e dall'essere uscito vincitore nelle guerre sostenute durante il primo periodo dell'impero. Anche tale reperto \u00e8 attualmente conservato presso il museo di Gavardo.\nOdolo nell'alto Medioevo probabilmente dipendeva dalla Pieve di Bione (in quegli anni la Chiesa, dopo aver ottenuto il contado e l'amministrazione civile grazie a privilegi regi e imperiali, esercitava la giurisdizione attraverso le pievi, i monasteri e l'autorit\u00e0 del Vescovo).\nProprio sul colle di San Zeno, luogo ove attualmente \u00e8 ubicata la chiesa parrocchiale del paese, le carte militari segnalano l'esistenze di un'antica rocca, detta Rocca di Santa Maria, andata completamente distrutta. Tale rocca in passato doveva avere una rilevante importanza strategica permettendo di controllare l'intera \"Conca d'Oro\", ovvero le terre di Odolo, Preseglie, Agnosine e Bione. A parere dello storico bresciano Antonio Fappani questa rocca risaliva al periodo longobardo e divenne successivamente propriet\u00e0 di una nota famiglia del palese, i Belegni.\nNella tradizione orale locale si narra che il signore della Rocca di Santa Maria venne un giorno attaccato dal vicino signore della Rocca di Bernardo che riusc\u00ec a distruggerne la dimora senza per\u00f2 riuscire a sopprimere il rivale. Quest'ultimo a breve distanza di tempo riun\u00ec alcuni audaci con il quale pose l'assedio al castello del rivale riuscendo ad espugnarlo ed a raderlo al suolo.\nNel XIV secolo Odolo viene inglobato nel dominio dei Visconti di Milano (1337-1426) e con il nome di Othulo entra a far parte della Quadra di Valle Sabbia. Per la posizione geografica che lo rende la localit\u00e0 pi\u00f9 vicina al valico di S. Eusebio e la fondamentale posizione strategica nel controllo della strada che porta a Brescia nel 1401 \u00e8 conferito in feudo dal re di Germania, Roberto di Baviera.\nIn quegli anni il paese segue il destino dell'intera Valle Sabbia e diviene teatro di continui scontri e lotte fra Milano e Venezia, periodicamente saccheggiato a causa del continuo passaggio dei diversi eserciti.\nNel 1427 Odolo e la Valle Sabbia entrano stabilmente fra i possedimenti della Repubblica di Venezia, che ne individua la posizione strategica per lo sbocco dei propri commerci verso il Trentino ed oltralpe.\nCon maggiore liberalit\u00e0 rispetto al precedente dominio dei Visconti, e con l'intento di assicurarsi la fedelt\u00e0 dei nuovi territori, la Serenissima concede riduzioni di imposte e vantaggi per l'industria ed il commercio. Si trattava di un collaudato \"do ut des\" che garantiva a Venezia la tranquilla fedelt\u00e0 dei sudditi, e agli odolesi e valsabbini l'attaccamento di chi permetteva loro un consistente risparmio sulle imposte. Nel 1440 il territorio del comune (unitamente a quelli di Preseglie, Agnosine, e Abbione (Bione)), a seguito di atto del doge di Venezia Foscari, passa in feudo a Galvano da Nozza, distintosi in battaglia per conto della Serenissima.\nFra periodi di benessere e prosperit\u00e0 economica, alternati con momenti di miseria e carestia, Odolo si accompagna al dominio veneto fino al 1630, anno in cui qui come in molti altri paesi della Valle Sabbia esplode l'emergenza della epidemia di peste.\nAnche a Odolo l'infezione unita alle precarie condizioni di vita provoca centinaia di morti. Secondo la tradizione i cadaveri, al fine di impedire un'ulteriore propagarsi dell'epidemia, vengono gettati in localit\u00e0 Vergom\u00e0s, a nord della chiesa di San Zeno.\nGiunge il 1796 e le truppe francesi scendono in Italia. Napoleone Bonaparte in persona le guida e, stando a quanto affermato dal Riccobelli, il 15 agosto scortato da 400 dragoni di cavalleria, pernotta ad Odolo presso l'osteria C\u00e0 de Odol. L'indomani riparte tornando a risalire la Valle Sabbia. I valsabbini e gli odolesi sono piuttosto freddi nei confronti degli occupanti, preferendo parteggiare per Venezia contro le scelte dei cittadini bresciani (filo francesi), probabilmente nel disperato tentativo di difendere i propri privilegi fiscali. Nei primi mesi del 1797 in Valle Sabbia la guida della resistenza alle truppe di Bonaparte viene assunta da un combattivo don Andrea Filippi di Barghe. A maggio dello stesso anno l'esercito francese al comando del generale Landrieux risale la Val Sabbia. Il 3 e 4 maggio gli abitati valsabbini vengono devastati e saccheggiati. La casa del Filippi viene totalmente demolita dai francesi Odolo unitamente a Preseglie depone le armi presentandosi agli ufficiali con bandiera bianca e nastro tricolore: evitano cos\u00ec i saccheggi, le vendette e gli incendi che invece si abbattono sugli altri paesi vicini.\nL'organizzazione amministrativa napoleonica inserisce Odolo nel Distretto XV delle Fucine, con capoluogo a Nozza, Dipartimento del Mella. La successiva organizzazione austriaca vede invece Odolo inserito nel Distretto XVI di Preseglie.\nArchitetture civili.\nFucine.\nOdolo \u00e8 percorso dal fiume Vrenda lungo il quale storicamente si sono insediate le antiche fucine di lavorazione artigianale del ferro.\nInfatti gi\u00e0 nell'XI secolo Odolo si distinse per la lavorazione del ferro a fuoco, per la costruzione di armi, ma solo dal XV secolo inizi\u00f2 l'attivit\u00e0 vera e propria organizzata in \"fucine\". A dimostrazione di ci\u00f2 una delle pi\u00f9 antiche frazioni venne chiamata Fusine e quindi Forno. Le fucine rappresentarono per Odolo la fonte maggiore di sostentamento. Nel 1952 erano presenti sei fucine, mentre oggi ha recentemente cessato l'attivit\u00e0 anche l'ultima di queste.\nPer rappresentare la testimonianza del tenace e pregevole lavoro della popolazione e delle antiche tecniche di fucinatura e forgiatura \u00e8 stata completata nell'aprile 2007 un'operazione di recupero dell'antica Fucina 'Leali' (o \"Fucina di Pamparane\") che \u00e8 stata trasformata in museo del ferro e nella quale due antichi magli restaurati e resi perfettamente funzionati sono in grado, a scopo didattico e dimostrativo, di battere vanghe e badili.\nLa taglierina, la mola, la forgia e la \u201ctina de l'ora\u201d chiamata nel locale dialetto \"But\u00ec\" anche meglio conosciuto come \"tromba idroeolica\", con i magli gi\u00e0 citati sono in grado di riprodurre fedelmente le attivit\u00e0 lavorative che vi si svolgevano un tempo.\nLe antiche fucine risalgono all'et\u00e0 medievale e divennero molto fiorenti in et\u00e0 moderna grazie alla concomitante disponibilit\u00e0 delle risorse allora essenziali allo sviluppo dell'industria del ferro: il combustibile, costituito da carbone di legna, la forza motrice, fornita dal fiume Vrenda, e infine il minerale estratto dai locali giacimenti di ferro in Valle Sabbia e nelle vicine valli bresciane.\nIl lavoro delle fucine appartiene appieno alla tradizione della comunit\u00e0 odolese, e ne rappresenta la storia, la laboriosit\u00e0, le idee, la creativit\u00e0 e l'inventiva. Tutte queste qualit\u00e0 contribuirono a dare un importante impulso sia al paese di Odolo che all'intera Valle Sabbia permettendo il crearsi una realt\u00e0 sociale fiorente.&lt;br&gt;\nPer gli antichi \"maestri\" delle fucine forgiare non era semplicemente un lavoro, ma rappresentava molto di pi\u00f9. Era un artigianato che si spingeva fino al limite dell'opera artistica, in particolare nella raffinatezza dei lavori di cesello e nei manufatti di abbellimento.\nIn questo lavoro risultava impiegata anche manodopera infantile (\"el p\u00fct\u00ed de la stanga\"), con il compito di controllare il flusso dell'acqua che dalle cascate scendeva sulle pale del maglio: \"Entrare in una fucina per un bambino era come entrare nell'inferno: la fucina appariva come un antro ricoperto di fuliggine grigia e nera (...) Anche gli uomini erano neri e grigi, dal cappello agli zoccoli\".\nA partire dagli anni cinquanta le antiche fucine sono state sostituite dalle acciaierie a forno di fusione elettrico, che ancora oggi rappresentano le principali industrie del paese.\nOdolo oggi presenta caratteristiche di un ambiente prettamente industriale e solo in minima parte agricolo: acciaierie e ferriere sono le industrie tipiche.\nSociet\u00e0.\nEtnie e minoranze straniere.\nSecondo i dati ISTAT al 1\u00ba gennaio 2018 la popolazione straniera residente era di 290 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nEconomia.\nAttivit\u00e0 industriali.\nSul territorio di Odolo sono presenti:\nRisultano perci\u00f2 occupati complessivamente 1.452 individui, pari al 76,78% del numero complessivo di abitanti del comune.\nArtigianato.\nPer quanto riguarda l'artigianato sono molto diffuse le attivit\u00e0 di lavorazione dei metalli, finalizzate soprattutto alla produzione di coltelli e armi da taglio.\nCollegamenti esterni.\nScuola Materna Paritaria Ai Caduti \nScuola elementare Fratelli Rossetti\nScuola media Enrico Fermi \nBiblioteca\nCasa di riposo \"Soggiorno Sereno\""}
{"id": "29254", "revid": "1516566", "url": "https://it.wikipedia.org/wiki?curid=29254", "title": "Casarza Ligure", "text": "Casarza L\u00ecgure (\"Casarsa\" in ligure) \u00e8 un comune italiano di abitanti della citt\u00e0 metropolitana di Genova in Liguria.\nGeografia fisica.\nIl territorio di Casarza Ligure \u00e8 situato nel fondovalle della val Petronio, presso il torrente omonimo, con il principale nucleo urbano formatosi lungo la strada statale 523 del Colle di Cento Croci tra il comune costiero di Sestri Levante e il successivo comune collinare di Castiglione Chiavarese.\nTra le vette del territorio il monte Alpe (1094 m), il monte Zenone (1053 m), il monte Bocco (1018 m), il monte Rocca Grande (970 m), il monte Rusparola (875 m), il monte Tregin (870 m), il monte Su Campegli (511 m), il monte Brana (426 m), il monte della Mora (360 m), il Poggio Fontanin (358 m), il monte Caddio (389 m).\nStoria.\nI primi documenti ufficiali inerenti all'odierno territorio comunale citano il primario toponimo di Candiasco e, sempre dalla storia locale, si apprende che il paese originariamente (si ipotizza gi\u00e0 in epoca romana) doveva sorgere su un colle, diversamente dall'odierna posizione nel fondovalle del torrente Petronio.\nNel corso del VII secolo, in epoca longobarda, la Liguria venne conquistata dal re Rotari e successivamente il re longobardo Liutprando favor\u00ec la diffusione del monachesimo con i monaci di Bobbio che scesero in marittima fino alla zona di Moneglia e nel levante ligure dai possedimenti della val d'Aveto, Sturla e Fontanabuona. Essi svilupparono il territorio con numerose aziende agricole e celle monastiche.\nCarlo Magno con il diploma imperiale del 5 giugno 774 don\u00f2 il territorio ed il porto di Moneglia ai monaci dell'abbazia di San Colombano di Bobbio, fondata da san Colombano nel 614; assieme agli altri possedimenti liguri favorirono il commercio e l'agricoltura con i collegamenti verso la pianura Padana. L'ordine monastico possedeva direttamente il porto di Moneglia, l'Alpe Adra, con tutta la val Petronio, il monte San Nicolao, la costa fra Sestri Levante, Moneglia, la punta di Moneglia e Deiva Marina e l'entroterra fra Casarza Ligure e Castiglione Chiavarese ed inoltre tutto il territorio fino alla selva di Montelungo di Pontremoli. Dal 1143 fu sotto la giurisdizione della curia di Sestri Levante.\nTra i signori che contribuirono alla rifondazione del primo nucleo di Casarza Ligure vi furono i Camezzana, parenti stretti dei conti Fieschi di Lavagna. Ancora oggi una localit\u00e0 del comune prende la denominazione dal nome della famiglia e proprio grazie alla parentela con la signoria fliscana ottennero molti benefici dai pontefici Innocenzo IV e Adriano V. Con il passaggio, dal 1399, nella Repubblica di Genova fu dominio feudale degli Spinola e dei Grimaldi e sottoposta territorialmente nella podesteria di Sestri Levante all'interno del capitaneato di Chiavari.\nCon la dominazione francese di Napoleone Bonaparte rientr\u00f2 dal 2 dicembre 1797 nel dipartimento dell'Entella, con capoluogo Chiavari, all'interno della Repubblica Ligure. Dal 28 aprile 1798 Casarza rientr\u00f2 nel II cantone, come capoluogo, della giurisdizione del Gromolo e del Vara e dal 1803 centro principale del VII cantone del Gromolo nella giurisdizione dell'Entella. Annesso al Primo Impero francese, dal 13 giugno 1805 al 1814 venne inserito nel dipartimento degli Appennini.\nNel 1815 fu inglobato nel Regno di Sardegna, secondo le decisioni del congresso di Vienna del 1814, che sottopose la municipalit\u00e0 di Casarza nella provincia di Chiavari sotto la divisione di Genova. Dal 1859 al 1926 il territorio fu compreso nel III mandamento di Sestri Levante del circondario di Chiavari dell'allora provincia di Genova, nel Regno d'Italia.\nAl 1876 \u00e8 risalente il distacco delle frazioni di Arzeno e Nascio e il loro accorpamento nel territorio di Ne, mentre nel 1878 assunse l'odierna denominazione di Casarza Ligure.\nDal 1973 al 31 dicembre 2008 \u00e8 stata la sede amministrativa e ha fatto parte della Comunit\u00e0 montana Val Petronio.\nSimboli.\nLo stemma comunale di Casarza Ligure, concesso con D.P.R. del 18 aprile 1951, \u00e8 rappresentato con la raffigurazione nel centro di una casa bruciata da cui deriverebbe l'antica denominazione del toponimo \"Ca arsa\". \nMonumenti e luoghi d'interesse.\nAree naturali.\nLago di Bargone.\nSituato nella frazione di Bargone \u00e8, secondo studi approfonditi, un lago preistorico alle pendici del monte Roccagrande ed \u00e8 considerato il bacino intorbato pi\u00f9 antico finora rinvenuto nella Liguria orientale. Nella localit\u00e0 denominata Pian del Lago \u00e8 infatti presente, a , una conca con un notevole deposito di fango paludoso detto appunto \"torbiera\".\nRecentemente studi effettuati dalla Sopraintendenza Archeologica della Liguria, in collaborazione con diversi studiosi del Regno Unito, hanno permesso di datare il luogo al Paleolitico Medio, grazie all'analisi dei pollini e al ritrovamento di strumenti e oggetti in pietra usati nella caccia.\nNei pressi del lago, gi\u00e0 abitata a partire dal Neolitico, sono inoltre presenti diversi tipi di rocce quali la serpentinite, i calcari a calpionelle, diaspri e basalti a pillows. Tra le specie faunistiche vi sono rettili e anfibi quali il tritone, la rana temporaria, l'ululone dal ventre giallo e la biscia dal collare.\nSalita dei poveri.\nNei pressi della localit\u00e0 di San Lazzaro vi era un antico percorso sulle rive del rio Vallegrande, denominato localmente \"Munt\u00e0 di povei\" (Salita dei poveri), che permetteva di recarsi al monte San Nicolao e da l\u00ec proseguire verso il passo del Bracco, dove un pi\u00f9 importante snodo stradale collegava la costa con la Lunigiana tra Liguria, Toscana ed Emilia.\nSecondo alcune fonti storiche fu lungo il percorso che sorsero l'antico ospedale di Adra, sorto per assistere i malati delle Crociate, e la cappella di San Lazzaro; in alcuni punti del sentiero \u00e8 ancora visibile il primitivo impianto di selciato medievale.\nIl tracciato fu utilizzato per molti secoli dai viandanti, dai pellegrini e soprattutto dai mercanti essendo di fatto uno dei pochi percorsi collegante l'Italia centrale alla costa ligure. Cos\u00ec come per altri sentieri fu spesso teatro di assalti e rapine da parte di briganti e ladri, costringendo le varie comunit\u00e0 locali al controllo con guardie su consiglio della Repubblica di Genova.\nAlcune fonti attestano il passaggio, l'11 luglio del 1809, del papa Pio VII diretto ad Avignone da Roma; le notizie affermano che il pontefice sost\u00f2 nell'allora localit\u00e0 del Bracco giungendo poi a Casarza Ligure, percorrendo appunto la \"Munt\u00e0 di povei\", e a Chiavari il 12 luglio.\nSIC.\nNel territorio comunale di Casarza Ligure \u00e8 presente e preservato un sito di interesse comunitario, proposto dalla rete Natura 2000 della Liguria, per il suo particolare interesse naturale e geologico. Il sito, denominato \"Punta Baffe - Punta Moneglia - Val Petronio\", \u00e8 collocato tra i territori comunali di Casarza Ligure, Castiglione Chiavarese, Sestri Levante e Moneglia dove \u00e8 segnalato un particolare territorio formato, nella zona costiera, da strapiombi sul mare, piccole spiagge e macchia mediterranea; nella zona pi\u00f9 interna, risalendo il torrente Petronio, si evidenziano ampie zone boscose formate da castagneti e pinete.\nTra la vegetazione sono segnalate formazioni di \"Buxus sempervirens\", \"Genista salzmannii\", \"Osmunda regalis\", \"Quercus suber\", \"Euphorbia dendroides\" e la \"Euphorbia biumbellata\". Tra le specie animali sono presenti tra i rettili la natrice viperina, tra gli uccelli il gufo reale, lo sparviere e il martin pescatore. Tra le farfalle specie termofile come la \"Goneopteryx cleopatra\" e la \"Charaxes jasius\".\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Casarza Ligure sono 414, cos\u00ec suddivisi per nazionalit\u00e0, elencando per le presenze pi\u00f9 significative:\nGeografia antropica.\nIl territorio comunale comprende, oltre al capoluogo, le frazioni e i nuclei di Bargonasco, Bargone, Barletti, Battilana, Cardini, Francolano, Massasco, Novano, San Lazzaro e Verici per un totale di .\nConfina a nord con il comune di Ne, a sud con Moneglia, ad ovest con Sestri Levante e ad est con Castiglione Chiavarese e Maissana, quest'ultimo in provincia della Spezia.\nEconomia.\nL'attivit\u00e0 economica \u00e8 prevalentemente agricola specie nella produzione molto apprezzata del vino e dell'olio di oliva. Le piccole e medie industrie sono attive nel settore della metalmeccanica.\nInfrastrutture e trasporti.\nStrade.\nIl territorio di Casarza Ligure \u00e8 attraversato principalmente dalla strada statale 523 del Colle di Cento Croci che gli permette il collegamento stradale con Sestri Levante, ad ovest, e con Castiglione Chiavarese ad est. Dalla frazione sestrese di Santa Vittoria di Libiola la strada provinciale 44 omonima permette un ulteriore collegamento di Casarza con Sestri Levante, mentre la strada provinciale 38 di Novano collega il centro casarzese, attraversando l'omonima frazione, con la strada statale 1 Via Aurelia.\nProseguendo verso est lungo la strada per il passo di Centocroci, poco prima del centro di Battilana, un innesto con la strada provinciale 60 di Masso collega ancora Casarza Ligure con la SS 1 nel territorio comunale di Moneglia.\nDal 2009 il Comune di Casarza Ligure, grazie ai fondi del Programma di riqualificazione urbana per alloggi a canone sostenibile della Regione Liguria e a fondi europei per l'ambiente e la vivibilit\u00e0 delle citt\u00e0, ha intrapreso una grossa azione di realizzazione di percorsi protetti, e di riorganizzazione delle aree di sosta, delle piste ciclabili e dei parcheggi sul suolo del comprensorio. Questo ha portato ad avere il territorio tra la costa del Tigullio e la val Petronio dotato della pi\u00f9 lunga pista ciclabile della Liguria (circa ), che congiunge Bargonasco a Cavi di Lavagna.\nMobilit\u00e0 urbana.\nDai comuni di Chiavari e Sestri Levante un servizio di trasporto pubblico locale gestito dall'AMT garantisce quotidiani collegamenti bus con Casarza Ligure e per le altre localit\u00e0 del territorio comunale."}
{"id": "29255", "revid": "74801", "url": "https://it.wikipedia.org/wiki?curid=29255", "title": "Secernentea", "text": "La Classe Secernentea o Phasmidia \u00e8 costituita dai Fasmidari, ossia i nematodi provvisti di \"fasmidi\", organi chemio-recettori posti sull'estremit\u00e0 posteriore del corpo, e comprende sia parassiti che specie conducenti vita libera.\nI generi \"Rhabditis\", \"Caenorhabditis\" e \"Turbatrix\" sono comuni nei terreni umidi dove si nutrono di batteri e sostanza organica morta.\nI generi \"Heterodera\" e \"Meloidogyne\" invece infestano le piante per alimentarsi dei loro succhi vegetali.\nTra i fasmidari parassiti degli animali, i pi\u00f9 dannosi per l'uomo sono i generi \"Enterobius\" (Ossiuridi), \"Ascaris\" (Ascaridi), \"Ancylostoma\" e \"Necator\" (Anchilostomidi), \"Wuchereria\" e \"Brugia\" (Filaridi). Altri, p.es. Toxocara, sono parassiti solo occasionali dell'uomo.\nL\"Enterobius vermicularis\" (Ossiuro) \u00e8 una specie dioica che vive nell'intestino dell'uomo e si nutre delle sostanze digerite in via di assimilazione. Le femmine depongono le uova che vengono espulse all'esterno assieme alle feci dell'organismo ospitante. Se le uova vengono ingerite da un altro (o dallo stesso) individuo, da queste si liberano stadi giovanili che attraversano il canale alimentare fino all'intestino, dove diventano adulti.\nL'ossiuro \u00e8 detto anche \"verme dei bambini\" per la facilit\u00e0 con la quale infesta i piccoli, a causa della loro abitudine di mettersi in bocca le mani, le quali possono essere contaminate.\nGli Ascaridi infestano anch'essi l'intestino dei vertebrati. L\"Ascaris suum\" infesta il maiale.\nL\"Ascaris lumbricoides\" \u00e8 un parassita dell'uomo e pu\u00f2 raggiungere la lunghezza di . Il ciclo biologico prevede un solo ospite ma \u00e8 pi\u00f9 complesso di quello degli ossiuridi: le uova vengono espulse assieme alle feci e, se vengono ingerite, si liberano degli stadi giovanili nell'intestino. Questi poi attraversano la parete intestinale e migrano nel sistema circolatorio fino ad arrivare ai polmoni. Dai polmoni passano nella trachea e poi nella gola. Con la deglutizione ritornano nell'intestino dove si trasformano in adulti. Questo parassita pu\u00f2 provocare anemia ed occlusione intestinale.\nGli Anchilostomidi sono parassiti intestinali e si nutrono del sangue che fluisce dai capillari della parete intestinale dopo averla lacerata con delle lamine taglienti di cui \u00e8 provvista la bocca. Due parassiti dell'uomo sono l\"Ancylostoma duodenale\" e il \"Necator americanus\". Il ciclo biologico prevede un solo ospite: le uova vengono espulse assieme alle feci e, se trovano un ambiente favorevole, da queste si liberano stadi giovanili conducenti vita libera che penetrano nell'ospite attraverso la cute; si immettono nel canale circolatorio e seguono una via simile a quella degli ascaridi fino a giungere nell'intestino umano.\nLe Filarie sono parassiti del sistema circolatorio e linfatico e possono provocare malattie quali la filariosi e l'elefantiasi. Il ciclo biologico prevede due ospiti: l'ospite definitivo \u00e8 un vertebrato (uomo, cane, etc.) dove vivono gli adulti e gli stadi giovanili, questi ultimi vengono poi trasferiti in un altro ospite tramite l'azione ematofaga delle zanzare."}
{"id": "29256", "revid": "47767", "url": "https://it.wikipedia.org/wiki?curid=29256", "title": "Offlaga", "text": "Offlaga (\"Oflaga\" in dialetto bresciano) \u00e8 un comune italiano di abitanti della provincia di Brescia in Lombardia.\nGeografia fisica.\nDal punto di vista orografico il territorio di Offlaga ha un'altitudine media di 72 m s.l.m. ed \u00e8 pianeggiante.\nIl fiume Mella attraversa il territorio comunale ad oriente dell'abitato della sede comunale. Sono presenti inoltre due canali irrigui: il \"vaso Pola\" detto anche \"seriola Manerbia\", che attraversa i territori delle frazioni di Faverzano e Cignano, e la \"seriola Bassana\", che si dirama dal Mella all'altezza di Offlaga per sfociare nella \"seriola Lusignolo\" a Bassano Bresciano.\nOrigini del nome.\nStando a quanto riporta il Mazza (1986), il toponimo deriverebbe dall'aggettivo \"ofellaca\" a sua volta derivato dal nome personale \"Ofellus\".\nStoria.\nEpoca romana.\nNel territorio di Offlaga sono state rinvenute delle iscrizioni dedicate ai Dioscuri Castore e Polluce le quali attesterebbero la presenza romana nella zona. In localit\u00e0 \"Cornaletto del Fenil Basso\" furono rinvenute delle tombe nel 1961 che furono incautamente distrutte: si rinvenne una fornace per laterizi e una coppa di terracotta.\nEpoca medioevale.\nUn documento del 25 marzo 761 cita \"Ofolaga\" e si ipotizza che sia il primo riferimento scritto sopravvissuto fino ad oggi.\nPochi sono i documenti a disposizione che sono stati redatti tra il Mille e il Quattrocento. A Offlaga fu presente un \"castrum\" a cui oggi fa riferimento la piazza Castello posta nei pressi della Chiesa Parrocchiale. Del fortilizio originale probabilmente rimane una torre che \u00e8 stata incorporata nella canonica. Il Castello fu propriet\u00e0 del comune, ma al suo interno vi dimorarono diverse famiglie, tra cui i \"Luzzago\".\nI nobili \"Offlaga\", che trassero il proprio nome dal paese, furono probabilmente valvassori della zona. L'ultima discendente della famiglia, Apollonia, morta nel 1628, diede il patrimonio di famiglia all'Ospedale degli incurabili con il compito di mantenere la \"Pia opera Offlaga\" avente il compito di sostenere una scuola a sostegno dei bambini della citt\u00e0 di Brescia.\nSecondo l'Estimo Visconteo del 1385, il comune di Offlaga rientrava nella quadra di Pontevico, mentre durante il dominio della Serenissima, l'istituzione fu assegnata a quella di Manerbio.\nEpoca moderna.\nSecondo il \"Catastico bresciano\" di Giovanni Da Lezze (1610) il territorio attorno ad Offlaga apparteneva ai nobili Barbisoni ed ai Roami.\nNel 1764 \u00e8 attestato che il comune facesse ancora parte della quadra di Manerbio.\nEpoca napoleonica.\nCon l'istituzione della Repubblica bresciana (1797), il comune di Offlaga fu inserito nel \"Cantone del Basso Oglio\".\nCon l'incorporazione dell'effimera repubblica in quella Cisalpina, il paese fu inserito nel \"Distretto dello Strone\" del Dipartimento del Mella (1798). Con il riassetto istituzionale della seconda repubblica cisalpina, avvenuto nel 1801, Offlaga fu assegnato nel \"Distretto III di Verola Alghisi\" del \"Dipartimento del Mella\" e cos\u00ec si mantenne anche all'interno della Repubblica napoleonica d'Italia.\nCon l'istituzione del Regno d'Italia e il riordinamento di questa tramite il decreto 8 giugno 1805, il comune fu associato al \"Cantone I di Verolanuova\" a sua volta facente parte del \"Distretto III di Verolanuova\" del \"Dipartimento del Mella\". Fu inoltre inserito tra i comuni di terza classe. A partire dal 1\u00ba gennaio 1810, tuttavia, Offlaga perdette l'autonomia municipale e il suo territorio fu assegnato a quello di Cignano.\nEpoca austriaca.\nA seguito del Congresso di Vienna e l'assegnazione dei territori del bresciano al Regno Lombardo-Veneto appartenente alla corona asburgica, ad Offlaga fu restituita l'autorit\u00e0 municipale grazie alla notificazione 12 febbraio 1816. Fu inserito nel \"Distretto XI di Verolanuova\" della nuova Provincia di Brescia. Nel 1853 fu assegnato al \"Distretto XII\", sempre con capoluogo Verolanuova.\nDopo l'Unit\u00e0 d'Italia.\nDopo gli eventi della seconda guerra di indipendenza italiana le province lombarde furono assegnate al Regno di Sardegna (dal 1861, Regno d'Italia). Con la legge 23 ottobre 1859, n. il comune di Offlaga fu inserito nel \"mandamento I di Verolanuova\" a sua volta appartenente al circondario VI di Verolanuova della provincia di Brescia.\nNel 1876, il comune fu devastato da un fortunale che distrusse tutti i raccolti. Lo stesso anno fu completato il nuovo ponte sul fiume Mella.\nNel 1928 a seguito del Regio Decreto 12 gennaio 1928, n. 64, Offlaga ricevette i territori dei soppressi comuni di Cignano e Faverzano.\nMonumenti e luoghi d'interesse.\nPalazzo Barbisoni-Fe' d'Ostiani.\nCostruito dalla famiglia Barbisoni nel Seicento, pass\u00f2 successivamente in propriet\u00e0 ai conti \"Fe' d'Ostiani\". Stando al Mazza (1986), l'esterno ha un'impronta di tipo settecentesco, dovuto probabilmente agli interventi effettuati nei due secoli successivi alla sua costruzione.\n\u00c8 dotato di un corpo principale di fabbrica su tre livelli. L'esterno del lato orientato verso il giardino \u00e8 ornato da una cornice sottogronda a mensole marmoree. Il giardino \u00e8 unito all'edificio tramite un porticato.\nIl palazzo \u00e8 sede municipale.\nChiesa dei Santi Pietro e Paolo.\nLa chiesa parrocchiale arcipretale dei Santi Pietro, Paolo e Imerio trae origine da tre benefici distinti in una data compresa tra i secoli XV e XVI. Rimase dipendente dalla pieve di Manerbio fino al 1635 quando ottenne piena autonomia.\nFu edificata nel 1592 e abbellita nel corso degli anni. L'interno, in stile barocco, \u00e8 a navata unica e conserva pregevoli opere d'arte.\nL'altare maggiore, in marmo policromo, \u00e8 impreziosito da un'elegantissima tribuna aggiunta nel 1740. Sulla parete di fondo dell'abside si trova, entro una splendida cornice in marmo giallo, la bellissima pala d'altare del Seicento raffigurante Maria Assunta.\nSono presenti quattro altari laterali, tutti in pregiati marmi policromi: l'altare della Madonna; l'altare del Sacro Cuore abbellito da una pala dipinta dal Cossali nel 1610 e raffigurante il Santissimo Sacramento adorato da san Carlo Borromeo e san Francesco d'Assisi; l'altare delle reliquie nel quale \u00e8 esposta una preziosa statua lignea seicentesca raffigurante sant'Imerio vescovo; l'altare di sant'Antonio di Padova sopra al quale si trova una pala del Santo col Bambino Ges\u00f9 del 1652.\nSopra il portone d'ingresso \u00e8 collocato un grande e pregevole quadro risalente alla seconda met\u00e0 del Seicento raffigurante la Crocifissione.\nLa decorazione dell'edificio risale ai primi anni del Novecento ed \u00e8 opera del decoratore bresciano Giuseppe Trainini, che orn\u00f2 tutta la chiesa con motivi ispirati allo stile barocco della stessa, rendendo la completa illusione di un magnifico lavorio di stucchi secenteschi. Il volto della navata \u00e8 occupato da un grande medaglione centrale, nel quale il pittore bergamasco Giovanni Battista Galizzi raffigur\u00f2 un trionfo di Santi ai piedi della Vergina Assunta.\nIl campanile fu eretto nel 1730.\nSantuario Beata Vergine della Formica.\nIl santuario, molto caro agli Offlaghesi e molto conosciuto anche al di fuori del territorio comunale, risale al 1542. L'aspetto attuale si deve alla successiva riedificazione del 1779. La struttura odierna \u00e8 a navata unica con pronao dal voltino a vele e tre aperture ripartite da colonne molto eleganti.\nL'altare maggiore porta la data del 1855, a cui risale anche le decorazione della volta del presbiterio. Dietro di esso \u00e8 esposta una pala risalente al Cinquecento raffigurante la Vergine col Bambino e ai suoi lati i santi Pietro e Paolo. Sulla parete sinistra della navata sono collocate due tele settecentesche che ritraggono san Filastrio e san Costanzo.\nSul portale d'ingresso si trova la cantoria lignea ospitante l'organo.\nSociet\u00e0.\nLingua e dialetto.\nNel territorio di Offlaga, accanto all'italiano, \u00e8 parlata la lingua lombarda prevalentemente nel suo dialetto bresciano.\nTradizioni e folclore.\nLa festa patronale di Offlaga \u00e8 Sant'Imerio, che si festeggia il 17 giugno.\nGeografia antropica.\nStando all'Articolo 4, Comma 1 dello Statuto comunale, il territorio comunale \u00e8 suddiviso in tre frazioni: Cignano, Faverzano e Offlaga, presso il quale ha sede il palazzo municipale.\nCignano.\nLa frazione di Cignano \u00e8 posta a meridione dell'abitato di Offlaga e a settentrione di Breda Libera. \u00c8 stato comune autonomo fino al 1928.\nFaverzano.\nFaverzano \u00e8 ubicata ad occidente dell'abitato di Cignano e a settentrione di Cadignano. \u00c8 stato comune autonomo fino al 1928.\nCuriosit\u00e0.\nIl gruppo new wave italiano Offlaga Disco Pax deve il suo nome al fatto che il cantante e leader del gruppo Max Collini si ritrov\u00f2 nel territorio di Offlaga dopo essersi perso a causa della nebbia mentre si dirigeva a Orzinuovi per un concerto."}
{"id": "29257", "revid": "37401", "url": "https://it.wikipedia.org/wiki?curid=29257", "title": "Arpino", "text": "Arpino (\"Arpin\u00eb\" in dialetto laziale meridionale) \u00e8 un comune italiano di abitanti della provincia di Frosinone, nel Lazio. \u00c8 uno dei centri pi\u00f9 antichi e rilevanti sul piano culturale ed artistico della provincia.\nGeografia fisica.\nTerritorio.\nLa citt\u00e0 di Arpino si sviluppa sul versante sinistro della media valle del fiume Liri, su di un sistema collinare ad un'altitudine di circa s.l.m. Il centro \u00e8 dominato dall'acropoli, detta \"Civitavecchia\" (650\u00a0m).\nNel territorio comunale si raggiunge un'altitudine massima di 837\u00a0m (localit\u00e0 Montecoccioli) mentre l'altitudine minima \u00e8 di 192\u00a0m s.l.m.\nIl territorio, per lo pi\u00f9 votato all'agricoltura (numerosi gli oliveti secolari) e tuttora scarsamente urbanizzato, \u00e8 ricco di boschi.\nClima.\nIl clima \u00e8 caldo e secco durante l'estate, con rare piogge pomeridiane dovute a cumulonembi provenienti dai vicini monti Ernici e monti Marsicani. L'autunno \u00e8 fresco e moderatamente piovoso, con picchi di pioggia a seconda del disporsi delle correnti al suolo e delle configurazioni bariche. L'inverno \u00e8 freddo e umido, poich\u00e9 presenta tratti semi-continentali per via della presenza di inversione termica, che talvolta favorisce minime anche di alcuni gradi sottozero; la pioggia \u00e8 abbondante in questa stagione, soprattutto con correnti disposte da ovest/sud-ovest; in inverno non mancano episodi nevosi: nella prima met\u00e0 del febbraio 2012 ad Arpino caddero di neve. La primavera \u00e8 variabile, mite e moderatamente piovosa, con alternanza di periodi freddi e piovosi a periodi caldi e secchi; frequenti sono per\u00f2 le incursioni di aria fredda nella prima parte della stagione primaverile, con possibilit\u00e0 di nevicate e gelate tardive (queste ultime specie nella parte pi\u00f9 bassa del comune). Frequente \u00e8 la presenza di nebbia a valle (ma non nel centro storico), talvolta anche molto fitta ed estesa, soprattutto nelle stagioni autunnali, invernali e primaverili in nottate da irraggiamento notturno. In alcune occasioni la nebbia, anche nelle ore centrali del giorno, ma mai nel centro storico, rimane per l'intera giornata a valle, nell'area pi\u00f9 bassa e pianeggiante del comune, con freddo-umido, marcata inversione termica e visibilit\u00e0 molto ridotta.\nOrigini del nome.\nIl toponimo \"Arpino\" (ovvero \"Arpinum\" nei tempi classici) si pensa derivi dal fatto che il paese visto dall'alto presenta una forma che ricorderebbe quella di un'arpa.\nStoria.\nNon si conosce l'esatta data della fondazione di Arpino, anche se ritrovamenti archeologici ne dimostrano le origini volsche, a cui sono connesse le vicende dei rostri del foro (preda romana dopo la battaglia navale al largo di Anzio) e di Coriolano.\nLe tradizioni locali, e una serie di iscrizioni ancora visibili, fanno risalire la fondazione della citt\u00e0 al dio Saturno o ai Pelasgi, analogamente alle altre citt\u00e0 del Lazio meridionale cinte da possenti mura megalitiche e dette citt\u00e0 saturnie.\nTale tradizione di fondazione \u00e8 scolpita in una lapide in lingua latina posta sulla porta medievale di ingresso da est ad Arpino, detta Porta Napoli; la traduzione italiana suona cos\u00ec: \"O VIANDANTE, STAI ENTRANDO IN ARPINO, FONDATA DA SATURNO, CITT\u00c0 DEI VOLSCI, MUNICIPIO DEI ROMANI, PATRIA DI MARCO TULLIO CICERONE PRINCIPE DELL'ELOQUENZA E DI CAIO MARIO SETTE VOLTE CONSOLE. L'AQUILA TRIONFALE, PRESO IL VOLO DA QUI ALL'IMPERO, SOTTOMISE A ROMA TUTTO IL MONDO. RICONOSCI IL SUO PRESTIGIO, E VIVI IN SALUTE.\"\nL'aquila trionfale di cui parla l'iscrizione, la quale spicca il volo \"hinc ad imperium\", \u00e8 celebrata in una fontana in pietra calcarea, situata nel centro del paese, risalente probabilmente alla seconda met\u00e0 del XVII secolo.\nFu teatro di scontri tra Romani e Sanniti, fino ad essere conquistata dai primi nel 305 a.C. Due anni dopo ottenne la cittadinanza romana \"sine suffragio\". e divenne prefettura. Nel 188 a.C. ottenne definitivamente la cittadinanza romana di pieno diritto.\nLa sua importanza crebbe fino ad ampliare il suo territorio che raggiungeva a nord-ovest Casamari (anticamente \"Cereatae\") e a sud Arce.\nGaio Mario ne fu cittadino, e il suo nome \u00e8 ricordato non solo nell'etimologia della localit\u00e0, allora arpinate, di nascita, Casamari (Casa Marii), ma anche nell'etimologia della regione francese della Camargue (Caii Marii Ager), come sostenuto dallo storico francese Louis-Pierre Anquetil nella sua opera \"Histoire de France\" (ed. postuma 1833, tomo 1, pagg. 52 ss., ed. 1851-1853, tomo 1, pag. 40).\nLa tradizione orale della citt\u00e0 di Arpino sostiene che Mario, dopo aver sconfitto i Germani ad Aquae Sextiae (Aix-en-Provence) e nella battaglia dei Campi Raudii, all'apogeo della sua gloria, non dimenticasse la sua patria d'origine e, disponendo della Gallia transalpina come terra di conquista, donasse ad Arpino quei territori, le cui rendite servirono a mantenere i templi e gli edifici pubblici della citt\u00e0.\nCon Silla inizi\u00f2 la lenta decadenza della citt\u00e0, che si protrasse durante l'epoca imperiale.\nAnche l'avvocato, politico e filosofo romano Marco Tullio Cicerone nacque ad Arpino nel 106 a.C.; la sua citt\u00e0 fu spesso citata nelle sue opere; in tempi moderni \u00e8 stato dato il suo nome al corso principale della citt\u00e0, al convitto nazionale Tulliano, al liceo ginnasio Tulliano, alla torre medievale dell'acropoli e a diverse altre istituzioni.\nNell'Alto Medioevo le sue mura fortificate ne fecero un centro di rifugio e difesa dalle invasioni barbariche. In questo periodo Arpino fu pi\u00f9 volte contesa tra il Ducato romano, il Ducato di Benevento, l'invasione dei Franchi (860), le scorrerie dei Saraceni. Dopo il 1000 divenne territorio dei Normanni, poi degli Svevi e del Papato e dovette subire due distruzioni: la prima nel 1229 con Federico II e la successiva nel 1252 a opera di Corrado IV. In questa seconda occasione i danni furono molto rilevanti: la citt\u00e0 fu rasa al suolo e furono perdute molte delle antiche testimonianze romane. Gli abitanti trovarono rifugio nella vicina localit\u00e0 fortificata di Montenero.\nNel 1580 Arpino entr\u00f2 a far parte del Ducato di Sora, feudo parzialmente autonomo del Regno di Napoli. Il Ducato fu soppresso nel 1796 e con esso Arpino entr\u00f2 a far parte prima del Regno di Napoli e poi del Regno delle Due Sicilie, fino al 1860. Entr\u00f2 a far parte della provincia di Terra di Lavoro, in Campania, fino al 1927, dopodich\u00e9, con l'istituzione della provincia di Frosinone, divenne parte della nuova provincia.\nMonumenti e luoghi d'interesse.\nSiti archeologici.\nNella sua cinta di mura poligonali, dette \"ciclopiche\" e datate al XIII secolo a.C., si apre una singolare porta nota come \"arco a sesto acuto\", propriamente un arco a mensola.\nSociet\u00e0.\nReligione.\nLa popolazione professa per la maggior parte la religione cattolica nell'ambito della diocesi di Sora-Cassino-Aquino-Pontecorvo\nTradizioni e folclore.\nGonfalone di Arpino.\nIl \"Gonfalone di Arpino\" \u00e8 il palio dei quartieri e delle contrade di Arpino. La manifestazione folcloristica si svolge annualmente dal 1971 il sabato e la domenica successivi a Ferragosto e vede in gara tra loro i quartieri \"Arco\", \"Civita Falconara\", \"Ponte\" e le contrade \"Collecarino\", \"Vallone, Vignepiane\" e \"Vuotti\". Le gare sono precedute da feste di quartiere, da balli tradizionali e dalla sfilata in abiti folcloristici comunemente definiti ciociari.\nIl \"Gonfalone\" \u00e8 assegnato sulla base dei risultati di sei gare in cui si sfidano gli atleti dei quartieri e delle contrade partecipanti. Durante le gare i partecipanti possono indossare esclusivamente vestiti della tradizione locale dell'Alta Terra di lavoro. Calzano, inoltre, gli zampitti, noti in romanesco come cioce, una calzatura anticamente utilizzata in alcune aree remote montane dell'Europa meridionale e orientale, eccezion fatta per gli atleti del tiro alla fune, che utilizzano calzature moderne per motivi di sicurezza.\nLingue e dialetti.\nIl dialetto arpinate fa parte dei dialetti laziali meridionali.\nCultura.\nEventi.\nCertamen Ciceronianum.\nIl \"Certamen Ciceronianum Arpinas\" \u00e8 una gara di traduzione e commento di brani di Cicerone che si tiene tradizionalmente a maggio da diversi decenni.\nLibro di pietra.\nDal 1984, grazie all'iniziativa del poeta Giuseppe Bonaviri, Arpino ospita una singolare antologia di poesie incise su lastre di pietra e installate in vari punti caratteristici nel paese e negli immediati dintorni.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero di addetti delle imprese locali attive (valori medi annui).\nNel 2015 le 374 imprese operanti nel territorio comunale, che rappresentavano l'1,11% del totale provinciale (33.605 imprese attive), hanno occupato 803 addetti, lo 0,75% del dato provinciale; in media, ogni impresa nel 2015 ha occupato poco pi\u00f9 di due addetti (2,15).\nArtigianato.\nTra le attivit\u00e0 economiche pi\u00f9 tradizionali e rinomate vi sono quelle artigianali, come la produzione di mobili in stile.\nAmministrazione.\nStoricamente parte dell'antica provincia di Terra di Lavoro, nel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Frosinone, Arpino pass\u00f2 dalla provincia di Caserta a quella di Frosinone.\nSport.\nCalcio.\nL'attuale squadra di calcio della citt\u00e0 \u00e8 l\"Associazione Sportiva Dilettantistica Atletico Arpino\" che milita nel girone I di Prima Categoria. \u00c8 nata nel 2015. La squadra storica del paese \u00e8 la \"Societ\u00e0 Sportiva Dilettantistica Arpino\",nata nel 1954,che partecipa dal 2018 al campionato di calcio a 5 Dilettanti -Serie D Latina- girone A.\nTennis.\n\u00c8 presente un circolo affiliato alla Federazione Italiana Tennis: \"Polisportiva Eco.Trans. Libertas Arpino Dilettantistica \".\nSoftair.\nLa squadra della citt\u00e0 d\u00ec Arpino \u00e9 il \u201cBattaglione Cicero\u201d presente sul territorio fin dal 2009 ha all\u2019attivo pi\u00f9 d\u00ec 50 eventi competitivi su tutto il territorio nazionale, dal 2021 \u00e8 affiliato al circuito CSEN"}
{"id": "29258", "revid": "1516566", "url": "https://it.wikipedia.org/wiki?curid=29258", "title": "Casella (Italia)", "text": "Casella (\"Cas\u00e9lla\" in ligure) \u00e8 un comune italiano di abitanti della citt\u00e0 metropolitana di Genova in Liguria.\nGeografia fisica.\nIl territorio comunale \u00e8 situato sulla destra del torrente Scrivia, nell'alta valle omonima, in un'ampia piana ghiaiosa che degrada dolcemente verso il torrente, ai piedi del monte Maggio (979 m). Nella zona orientale del territorio comunale scorre l'ultimo tratto del torrente Brevenna prima della confluenza nello Scrivia; il torrente divide il capoluogo dalla frazione di Avosso.\nTra le vette del territorio il monte Carmo (661 m), il monte Capanna (635 m).\nA Genova \u00e8 unito da una ferrovia a scartamento ridotto, la ferrovia Genova-Casella (comunemente denominato \"trenino di Casella\") che risalendo i monti dell'entroterra genovese supera l'Appennino al valico della Crocetta d'Orero (il pi\u00f9 basso valico appenninico, a 468 m s.l.m.), offrendo ai turisti un panorama di grande pregio.\nStoria.\nIl toponimo attuale, che nel tempo ha sostituito quello di Redigabio (o \"Raudigabium\"), di origine longobarda, deriva probabilmente da \"cassella\", nome con cui erano chiamate le case coloniche con stalla al pian terreno e abitazione al primo piano. La storia medievale \u00e8 strettamente legata a quella del feudo di Savignone.\nIl primo documento storico su Casella, nel quale il paese \u00e8 citato con l'antico toponimo longobardo di Redigabio, risale come per Savignone al 1196, in una bolla papale di papa Celestino III come dipendenza feudale dall'abbazia di Precipiano.\nMa il borgo ha probabilmente origini molto pi\u00f9 antiche, riconducibili all'epoca romana, legate alla presenza di importanti vie commerciali, che qui si intersecavano: la strada di fondovalle (attuale SP 226), che con l'avvento dei Fieschi nel XIII secolo fu chiamata \"Strada dei Feudi imperiali\", perch\u00e9 collegava tra loro i vari castelli fliscani della valle e la \"via del Sale\"; la strada di fondovalle attraverso la val Trebbia, si collegava alla romana Via Emilia, ed assieme si collegavano con il porto di Genova con le citt\u00e0 della pianura Padana, ed erano una delle pi\u00f9 importanti tra le numerose vie del sale che collegavano la costa ligure con l'entroterra padano. La strada di fondovalle, valicato l'Appennino alla Crocetta d'Orero, passava lo Scrivia presso Casella, proseguendo poi per la pianura padana attraverso Crocefieschi, Vobbia e la val Borbera.\nFin dall'epoca longobarda il territorio era inserito nei possedimenti dell'abbazia di San Colombano di Bobbio che gestiva anche la Via Postumia attraverso il controllo dell'abbazia di Precipiano cui dipendeva anche la fondazione della chiesa di Santo Stefano di Redigabio, assieme ai tanti possedimenti, il territorio era inserito nel grande feudo reale ed imperiale monastico.\nIn seguito nel XII secolo il borgo di Redigabio appartenne ai vescovi della diocesi di Tortona (ed ancora oggi la parrocchia di Casella fa parte della diocesi tortonese). Nel XIII secolo, come altri centri dell'alta valle Scrivia, pass\u00f2 a far parte dei feudi imperiali, possedimento della famiglia Fieschi, sotto l'egida degli Asburgo. Il dominio fliscano dur\u00f2 per circa cinque secoli, fino alla fine del Settecento quando i feudi imperiali furono soppressi da Napoleone Bonaparte, che con il suo esercito aveva occupato la Repubblica di Genova e tutta la Liguria. Del passato feudale resta oggi il palazzo Fieschi, con torre e corte interna, costruito nel XVII secolo, che si affaccia sull'attuale piazza XXV Aprile.\nNel 1678 il grande feudo che dominava la zona fu diviso nei due territori autonomi di Savignone e di Crocefieschi: Casella fu posta sotto la giurisdizione savignonese. In questo periodo si verific\u00f2 un forte incremento demografico, che port\u00f2 anche ad un miglioramento delle condizioni economiche del paese.\nNel corso degli eventi legati alla guerra di successione austriaca, il 17 febbraio 1747 il paese fu incendiato dalle truppe della repubblica genovese, che accusavano la popolazione di aver favorito gli invasori austriaci, i quali avevano posto Genova sotto assedio.\nLa discesa in Liguria dell'esercito francese nel 1797 decret\u00f2 la fine della plurisecolare repubblica genovese, che divenne la Repubblica Ligure napoleonica ed alla quale vennero aggregati i territori dei soppressi feudi imperiali. Con la nuova dominazione francese Casella dal 2 dicembre rientr\u00f2 nel dipartimento dei Monti Liguri Occidentali, con capoluogo Rocchetta Ligure. Dal 28 aprile del 1798 con i nuovi ordinamenti francesi, Casella divenne capoluogo del II cantone della giurisdizione dei Monti Liguri Occidentali e dal 1803 centro principale del VIII cantone dell'Alta Valle Scrivia nella giurisdizione del Lemmo. Annesso al Primo Impero francese, dal 13 giugno 1805 al 1814 venne inserito nel dipartimento di Genova.\nNel 1815 il comune di Casella, assieme all'intera repubblica ligure napoleonica, fu inglobato nel Regno di Sardegna, come stabilito dal congresso di Vienna del 1814, e successivamente nel Regno d'Italia dal 1861. Dal 1859 al 1926 il territorio fu compreso nel IX mandamento di Savignone del circondario di Genova dell'allora provincia di Genova. Al 1893 \u00e8 risalente il distacco delle frazioni di Carsi, Frassinello e Senarega e il loro accorpamento nel nuovo comune di Valbrevenna, quest'ultimo costituito assieme ad altre zone frazionali di Montoggio e di Savignone.\nL'Ottocento coincise con lo sviluppo turistico di Casella, grazie alla costruzione di case e ville dei pi\u00f9 bei nomi della borghesia genovese (degne di nota sono alcune case costruite nei primi anni del Novecento con decorazioni in stile Liberty sulla facciata). All'epoca, a seguito del grande sviluppo turistico Casella fu chiamata \"la piccola Svizzera\".\nLa costruzione della ferrovia Genova-Casella, inaugurata nel 1929 ed ancora oggi funzionante e di forte richiamo turistico, diede ulteriore impulso alla vocazione turistica del paese.\nAncora oggi sono numerosi i villeggianti, soprattutto genovesi, che qui trascorrono le loro vacanze ed usufruiscono delle varie infrastrutture a disposizione dei turisti, come la piscina all'aperto, funzionante nei mesi estivi e la grande area verde attrezzata.\nDal 1973 al 31 dicembre 2008 ha fatto parte della Comunit\u00e0 montana Alta Valle Scrivia e, con le nuove disposizioni della Legge Regionale n\u00b0 24 del 4 luglio 2008, ha fatto parte fino al 2011 della Comunit\u00e0 montana Valli Genovesi Scrivia e Polcevera.\nSimboli.\nLo stemma e il gonfalone sono stati concessi con il Decreto del presidente della Repubblica datato al 5 dicembre 2005.\nNella parte superiore dello scudo, il castello ricorda quello di Savignone, da cui dipendeva Casella; azzurro e argento sono i colori dei Fieschi. Nella parte inferiore, la cinta muraria, con tre merli alla ghibellina (ricordo dell\u2019Impero), allude alla posizione strategica del territorio; argento e rosso sono i colori di Genova.\nSociet\u00e0.\nNel ventennio 1990-2010, Casella ha evidenziato forti processi di trasformazione del proprio tessuto sociale. Complice la buona qualit\u00e0 della vita e dei servizi, la relativa vicinanza a Genova, e la felice posizione nell'aperta piana omonima, ha subito un forte incremento demografico, principalmente dovuto all'insediamento di popolazione proveniente dal capoluogo.\nEvoluzione demografica.\nSecondo i dati riferiti al 2009, Casella risultava il secondo tra i comuni pi\u00f9 giovani della Liguria. La percentuale di giovani sotto i 18 anni rispetto agli anziani con pi\u00f9 di 65 anni era infatti pari a 1,36; a Genova, nello stesso anno, tale rapporto si fermava al valore dello 0,76%.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Casella sono Le comunit\u00e0 con almeno 10 cittadini residenti sono:\nCultura.\nDa alcuni anni il Comune di Casella si \u00e8 fatto promotore di svariate attivit\u00e0 culturali, legate alla rinnovata civica biblioteca: presentazione di libri, attivit\u00e0 didattiche per i pi\u00f9 piccoli, scambio librario con le altre biblioteche del territorio metropolitano.\nUn'iniziativa che riscuote successo \u00e8 sicuramente quella delle serate a Teatro, con servizio pullman che porta direttamente al Duse o allo Stabile di Genova in occasione delle rappresentazioni, prenotazione dei posti, e momenti di approfondimento con i protagonisti degli spettacoli prescelti.\nGeografia antropica.\nIl territorio comunale comprende, oltre il capoluogo, le frazioni di Avosso, Carpeneta, Cortino, Parata, Regiosi, Salvega e Stabbio per un totale di 8,07\u00a0km2.\nConfina a nord e ad ovest con il comune di Savignone, a sud con Serra Ricc\u00f2 e ad est con Montoggio e Valbrevenna.\nEconomia.\nL'economia comunale \u00e8 basata su diverse aziende industriali di medie dimensioni e, in estate, sul turismo, storicamente costituito dai numerosi villeggianti, soprattutto genovesi, che qui trascorrono il periodo pi\u00f9 caldo dell'anno.\nRecentemente si \u00e8 incrementato il fenomeno del pendolarismo lavorativo verso il capoluogo genovese, ma anche verso altre aree industrializzate dell'entroterra genovese e del basso Piemonte.\nTurismo.\nCasella \u00e8 una delle mete storiche della villeggiatura dei genovesi che, a partire dagli inizi del XX secolo, presero a frequentarla con assiduit\u00e0. Molte sono infatti le belle ville novecentesche che ancora caratterizzano il paesaggio circostante Casella.\nMeta tradizionale delle gite fuori porta, nelle domeniche della bella stagione, Casella registra affluenze notevoli (anche 2.000 persone), grazie anche alla disponibilit\u00e0 della grande area verde attrezzata comunale (circa 50.000 m2, con zona per eventi/manifestazioni e circa 200 parcheggi), nella piana a valle del centro del paese, vicino alla stazione della ferrovia Genova-Casella. Molte associazioni e gruppi anche del territorio metropolitano utilizzano l'area eventi per organizzarvi raduni, manifestazioni e sagre estive. Poco distante si trova l'eliporto comunale.\nIl complesso delle piscine comunali, aperto dal 15 giugno al 15 settembre, con le sue vasche nuoto, scivoli e bambini nei mesi estivi offre un'alternativa alle affollate spiagge della costa.\nBuona base di partenza per le gite sul monte Antola e di numerosi percorsi naturalistici anche nella vicina Valbrevenna, Casella \u00e8 divenuta meta di riferimento per l'escursionismo con un punto di informazione turistica presso la stazione del \"trenino di Casella\", che d'estate fornisce indicazioni e preziose informazioni a centinaia di turisti.\nAccanto ai tradizionali ristoranti, si \u00e8 inoltre sviluppata una rete di agriturismi, dove vengono proposti piatti tradizionali della cucina ligure e loro rivisitazioni, confezionati con ingredienti di produzione biologica e locale.\nInfrastrutture e trasporti.\nStrade.\nIl centro di Casella \u00e8 attraversato dalla strada provinciale 226 di Valle Scrivia che permette il collegamento stradale con Montoggio, a sud, e con Busalla a nord. Il territorio comunale \u00e8 altres\u00ec attraversato dalla strada provinciale 61 di Vaccarezza, per raggiungere l'omonima localit\u00e0 nel comune di Savignone e dalla strada provinciale 11 di Valbrevenna che collega Avosso (frazione di Casella) con Molino Vecchio, frazione capoluogo del comune di Valbrevenna.\nCasella \u00e8 inoltre raggiungibile dal quartiere genovese di Bolzaneto tramite la strada provinciale 3 di Crocetta d'Orero che percorre la valle del torrente Secca, passando per Pedemonte di Serra Ricc\u00f2 e il valico della Crocetta d'Orero dove si congiunge con la strada provinciale 2 che porta a Sant'Olcese.\nFerrovie.\nCasella \u00e8 il capolinea della ferrovia Genova-Casella, che in circa un'ora unisce il paese con il centro di Genova.\nIl primo convoglio arriv\u00f2 a Casella, alla vecchia stazione al di l\u00e0 dello Scrivia (stazione di Casella Deposito, km 24), il 1\u00ba settembre 1929. Solo nel 1952 venne costruito il prolungamento di 900 metri (tutto su sede stradale e attraverso il ponte sullo Scrivia) fino alla nuova stazione di Casella Paese. Da allora, fino al 1980, il binario rimase posizionato su sede stradale promiscua. Solo dal 1980 la linea \u00e8 stata spostata in sede propria, previo l'allargamento del ponte sullo Scrivia. L'edificio che ospita la stazione di Casella Paese rimase lo stesso, ma i binari furono posizionati dal lato opposto (mancante della pensilina). Per 3 anni il servizio \u00e8 stato sospeso a causa di cedimenti e frane lungo il percorso; la ferrovia ha ripreso a funzionare dal 21 maggio 2016 con circa 10 corse al giorno.\nMobilit\u00e0 urbana.\nDai comuni di Genova e Montoggio un servizio di trasporto pubblico locale gestito dall'AMT garantisce quotidiani collegamenti bus con Casella e per le altre localit\u00e0 del territorio comunale.\nAmministrazione.\nAltre informazioni amministrative.\nCasella fa parte dell'Unione dei comuni dello Scrivia.\nSport.\nCasella vanta il pi\u00f9 alto rapporto metri quadrati di impianti sportivi per abitante della Liguria.\n\u00c8 dotata di un campo da calcio in erba naturale, un complesso natatorio composto da tre piscine, un palazzetto dello sport omologato per partite di pallacanestro e pallavolo, oltre a impianti sportivi minori, tra i quali uno skatepark, realizzato nel 2009, dotato di strutture prevalentemente adatte a BMX ma accessibile a qualunque action sport che sia skateboard, monopattino o pattini in linea. Questo impianto, soprattutto nel periodo aprile-ottobre, \u00e8 sede di eventi e manifestazioni amatoriali e agonistiche di interesse anche interregionale.\nDopo anni in cui erano attive pi\u00f9 societ\u00e0 calcistiche (Associazione Sportiva Dilettantistica Sporting Casella, Associazione Calcistica Casellese 1976, oggi estinte), dal 2015 \u00e8 presente l'Associazione Sportiva Dilettantistica Casellese, militante nel campionato di Terza Categoria.\nStoricamente a Casella \u00e8 sempre stato molto praticato lo sport delle bocce; in particolare, negli anni sessanta, anni settanta e anni ottanta del Novecento, il sistema \"volo\" cui Casella ha fornito diversi campioni. Oggi viene praticata soprattutto la \"petanca\", tanto che i campi del volo, che sorgevano presso il palazzo comunale, sono stati eliminati. Per contro sono stati realizzati nuovi campi di \"petanca\" presso la sede della Croce Verde Casellese, molto frequentati.\nAltri sport molto praticati in zona sono il parapendio ed il ciclismo amatoriale, che vedono in Casella una base logistica estremamente utilizzata."}
{"id": "29259", "revid": "57872", "url": "https://it.wikipedia.org/wiki?curid=29259", "title": "Castiglione Chiavarese", "text": "Castigli\u00f3ne Chiavar\u00e9se (\"O Castiggion\" in ligure) \u00e8 un comune italiano di abitanti della citt\u00e0 metropolitana di Genova in Liguria.\nGeografia fisica.\nIl territorio di Castiglione Chiavarese si trova in val Petronio, con il principale nucleo urbano formatosi lungo la strada statale 523 del Colle di Cento Croci, nelle vicinanze del torrente Petronio, ad est di Genova.\nPosto strategicamente, vede nascere il torrente Petronio dal monte San Nicolao (810 m) che passando ha scolpito la roccia, creando particolari effetti paesaggistici e naturalistici. L'altitudine del territorio varia dai 120 m ai 1.094 m s.l.m., spaziando dalle vaste aree di macchia mediterranea a lecceti, castagneti, pinete e abetaie. Di pregio naturalistico le grotte del Frascarese e il sito archeologico-minerario del monte Loreto.\nTra le vette del territorio il monte Alpe (1094 m), il monte P\u00f9 (1001 m), il monte Groppi (846 m), la Cima Stronzi (845 m), il monte Taversa (834 m), il monte Merelle (801 m), il monte Bastia (761 m), il monte Arpecella (641 m), il monte Crosa (615 m), il monte Tassea (528 m), il monte Su Campegli (511 m), il monte Brana (426 m), il monte Groppe (411 m), il monte Frascati (369 m).\nStoria.\nNoto gi\u00e0 in epoca romana, il territorio comunale di Castiglione Chiavarese probabilmente segnava il confine fra la cultura ligure e quella degli Etruschi. Tracce dei Romani sono evidenti sul territorio con i resti di ponti, oggetti e cave di calce; da fonti letterarie riguardanti le sue frazioni come Velva, fu proprio in quest'ultimo sito che l'imperatore romano Traiano ne fece un municipio che si trovava sulla Via Sara.\nNel corso del VII secolo, in epoca longobarda, la Liguria venne conquistata dal re Rotari e successivamente il re longobardo Liutprando favor\u00ec la diffusione del monachesimo con i monaci di Bobbio che scesero in marittima fino alla zona di Moneglia e nel levante ligure dai possedimenti della val d'Aveto, Sturla e Fontanabuona. Essi svilupparono il territorio con numerose aziende agricole e celle monastiche.\nCarlo Magno con il diploma imperiale del 5 giugno 774 don\u00f2 il territorio ed il porto di Moneglia ai monaci dell'abbazia di San Colombano di Bobbio, fondata da san Colombano nel 614; assieme agli altri possedimenti liguri favorirono il commercio e l'agricoltura con i collegamenti verso la pianura Padana. L'ordine monastico possedeva direttamente il porto di Moneglia, l'Alpe Adra, con tutta la val Petronio, il monte San Nicolao, la costa fra Sestri Levante, Moneglia, la punta di Moneglia e Deiva Marina e l'entroterra fra Casarza Ligure e Castiglione Chiavarese ed inoltre tutto il territorio fino alla selva di Montelungo di Pontremoli.\nFin dall'epoca longobarda il territorio fu quindi una pertinenza monastica dell'abbazia di Bobbio, la \"domus coltilis\" del borgo di Castiglione (\"Castellionum\" o \"Castellione\" o \"Castilione\") era inserita in autonomia nella grande corte del monastero di San Giorgio di Comorga (\"Gomorga\") di Rivarola di Carasco, territorio inserito nel grande feudo reale ed imperiale monastico bobbiese. Il territorio di Castiglione era gestito da 4 livellari del monastero e 8 massari, le terre erano dedicate a grano, a vigna, a uliveto, e a pascolo. Il fondo agricolo rendeva al monastero di Bobbio annualmente 8 moggia di grano, 9 anfore di vino (di cui 4 anfore e mezzo alla mensa dell'abate), 1 carro di fieno, 41 libbre di olio.\nFu quindi possedimento della locale abbazia del Connio, dipendente sempre dall'abbazia di Bobbio, che vi fond\u00f2 le chiese di Campegli (\"Canpenticem\" o \"Canpentis\"), Fiume, di Casali di Sopra e di Missano.\nDivenne dominio della famiglia Fieschi di Lavagna che nel 1276 vendettero il feudo alla Repubblica di Genova. Il borgo (allora denominato semplicemente Castiglione) fu sottoposto alla podesteria di Sestri Levante, all'interno del capitaneato di Chiavari, e solo successivamente il territorio di Castiglione fu elevato al rango di podesteria autonoma, sempre nella maggiore giurisdizione chiavarese, includendo l'attuale municipalit\u00e0 di Maissana (ora in provincia della Spezia).\nNel 1747 la repubblica genovese vi costru\u00ec una serie di fortificazioni da porre come contrapposizione all'esercito austriaco.\nNel 1797 con la dominazione francese di Napoleone Bonaparte rientr\u00f2 dal 2 dicembre nel dipartimento dell'Entella, con capoluogo Chiavari, all'interno della Repubblica Ligure. Dal 28 aprile 1798 Castiglione rientr\u00f2 nel III cantone, come capoluogo, della giurisdizione del Gromolo e del Vara e dal 1803 centro principale del VII cantone del Gromolo nella giurisdizione dell'Entella. Annesso al Primo Impero francese, dal 13 giugno 1805 al 1814 venne inserito nel dipartimento degli Appennini.\nNel 1815 fu inglobato nel Regno di Sardegna, secondo le decisioni del congresso di Vienna del 1814, che sottopose la municipalit\u00e0 di Castiglione nella provincia di Chiavari sotto la divisione di Genova. Dal 1859 al 1926 il territorio fu compreso nel III mandamento di Sestri Levante del circondario di Chiavari dell'allora provincia di Genova, nel Regno d'Italia. Nel 1863 assunse l'odierna denominazione di Castiglione Chiavarese.\nDal 1973 al 31 dicembre 2008 ha fatto parte della Comunit\u00e0 montana Val Petronio.\nSimboli.\n \nMonumenti e luoghi d'interesse.\nReperti romani.\nNel territorio comunale vi \u00e8 la possibilit\u00e0 di visitare antichi ponti e strade dell'epoca romana ed inoltre si pu\u00f2 ammirare una stazione di rifornimento cavalli e osteria dell'epoca romana, una cosa rara perch\u00e9 vi sono pochi ritrovamenti di tale opere lungo le strade romane in questo caso lungo la Via Aurelia o Via Aemilia Scauri, come propriamente chiamata. Tale opera \u00e8 stata mantenuta sino ad oggi grazie all'inserimento nel vecchio complesso di una chiesa di stile romanico - dedicata a san Nicolao - santo che d\u00e0 il nome anche alla montagna dove dopo i frati con Carlo Magno l'hanno trasformata in hospitale per i viandanti che andavano in pellegrinaggio a Roma.\nNel territorio si possono altres\u00ec trovare mulattiere create dai Romani, per portare lo sviluppo economico nell'entroterra ligure fino a Velleia, centro nodale dei traffici e dell'affermazione romana in Italia. Nella valle Frascarese, vi \u00e8 la possibilit\u00e0 di ammirare un'area in cui veniva estratta la pietra colombina da parte dei Romani (che permetteva la creazione della calce da impiegare per l'edilizia).\nGli antichi ponti, dislocati lungo il fondovalle, oltrepassavano il torrente Petronio, (nome datogli di chiara provenienza romana, infatti nel territorio, pass\u00f2 anche l'imperatore Nerone), questi ponti rispecchiano la piena architettura romana, poi modificati leggermente lungo gli anni, hanno ancora oggi tuttavia la base e la chiara tecnica romana. Nel territorio vi sono anche nomi di zone, dati dagli abitanti anziani, che possono fare capire la presenza romana, uno fra tutti \u00e8 \"da-a str\u00e0 roman-na\", cio\u00e8 dalla strada romana, intendendo l'Aurelia.\nTutto questo ed altre emergenze sparse sul territorio, come la famosa scala di epoca romana e le canalizzazioni delle acque di fondo valle per permettere l'irrigazione dei campi fanno di Castiglione uno dei pi\u00f9 romanizzati e ricchi della convivenza fra Roma e le popolazioni locali, perch\u00e9 \u00e8 da far conoscere che il territorio era fra il popolo dei Tigulli (zona alta val di Vara) e il popolo di \"Segesta Tigullorum\" (gli odierni abitati di Sestri Levante e Trigoso) e aveva verso il monte Alpe - monte P\u00f9 il confine con i veri Liguri, coloro che si contrapposero fino alla morte contro Roma; i Liguri del monte Penna (in val d'Aveto e in particolare nella zona di Amborzasco) Liguri originari, di origini celtiche e aventi molti riti druidici.\nAree naturali.\nNei pressi della localit\u00e0 di Ciappe di Sotto, nella val Frascarese, sono presenti due grotte considerate dagli studiosi in materia come raro esempio di carsismo nella Riviera di levante. Nella prima grotta - detta Prima Ciappa - sono stati rinvenuti alcune tracce di insediamenti preistorici come utensili, punte di freccia, punteruoli in osso e altri oggetti usati nella vita quotidiana dell'uomo primitivo che abit\u00f2 nella val Frascarese. Inoltre sono stati trovati frammenti e cocci di vasi in ceramica risalenti, secondo alcuni studi, a circa 2.500 prima di Cristo. La grotta fu utilizzata, oltrech\u00e9 come dimora, anche come sepolcreto molto probabilmente nell'Et\u00e0 del rame.\nLa seconda grotta - detta Tana delle Fate - fu invece utilizzata per lo pi\u00f9 come dimora e riparo per oltre seimila anni di storia; nel rifugio, infatti, sono state rinvenute tracce risalenti al Neolitico Medio, all'Et\u00e0 del Rame e al Medioevo. Oggi i diversi reperti preistorici sono custoditi ed esposti presso il museo archeologico di Chiavari.\nIl territorio, comprende tantissime tipologie di vegetazione, dalla tipica macchia mediterranea, alla bosco di latifoglie, alla pineta, alla bosco di conifere; con vere e proprie abetaie, capaci durante tutto l'anno di favorire atmosfere tipicamente trentine.\nNel territorio comunale \u00e8 altres\u00ec presente e preservato un sito di interesse comunitario, proposto dalla rete Natura 2000 della Liguria, per il suo particolare interesse naturale e geologico. Il sito, denominato \"Punta Baffe - Punta Moneglia - Val Petronio\", \u00e8 collocato tra i territori comunali di Casarza Ligure, Castiglione Chiavarese, Sestri Levante e Moneglia dove \u00e8 segnalato un particolare territorio formato, nella zona costiera, da strapiombi sul mare, piccole spiagge e macchia mediterranea; nella zona pi\u00f9 interna, risalendo il torrente Petronio, si evidenziano ampie zone boscose formate da castagneti e pinete.\nTra la vegetazione sono segnalate formazioni di \"Buxus sempervirens\", \"Genista salzmannii\", \"Osmunda regalis\", \"Quercus suber\", \"Euphorbia dendroides\" e la \"Euphorbia biumbellata\". Tra le specie animali sono presenti tra i rettili la natrice viperina, tra gli uccelli il gufo reale, lo sparviere e il martin pescatore. Tra le farfalle specie termofile come la \"Goneopteryx cleopatra\" e la \"Charaxes jasius\".\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Castiglione Chiavarese sono , cos\u00ec suddivisi per nazionalit\u00e0, elencando per le presenze pi\u00f9 significative:\nCultura.\nIstruzione.\nMusei.\nNella frazione di Velva, nei pressi della locale chiesa parrocchiale, \u00e8 stato creato il museo della civilt\u00e0 contadina nei locali dell'antico oratorio dei Bianchi. Il museo descrive e raccoglie reperti etnografici e antropologici dell'alta val Petronio, in particolari oggetti del lavoro contadino databili tra l'inizio del XIX secolo e la prima met\u00e0 del XX secolo.\nIl 28 settembre 2013 \u00e8 stato inaugurato e ha aperto al pubblico il polo archeominerario di Castiglione, ricavato negli spazi in precedenza occupati dall'ex edificio scolastico della frazione di Masso, che assieme al museo archeologico e della citt\u00e0 di Sestri Levante costituisce un unico sistema museale del territorio della val Petronio.\nGeografia antropica.\nIl territorio comunale comprende, oltre al capoluogo, le frazioni di Campegli, Casali, Masso, Mereta, Missano, San Pietro Frascati e Velva storicamente riconosciuti dalla comunit\u00e0 e dallo statuto comunale per un totale di 29,75\u00a0km2.\nConfina a nord con il comune di Maissana (SP), a sud con Moneglia, ad ovest con Casarza Ligure e ad est con Carro (SP) e Deiva Marina (SP).\nEconomia.\nL'economia comunale \u00e8 prevalentemente agricola. Nel comune sono presenti un crescente numero di aziende familiari, che si occupano di agricoltura e tutela del territorio. Si ha una forte produzione di vino, registrato anche geograficamente con la DOP (denominazione origine protetta), si produce olio extravergine di oliva attraverso gli antichi mulini presenti sul territorio. Vi \u00e8 inoltre una forte raccolta di castagne, frutti di bosco e funghi.\nUn'altra importante economia \u00e8 quella basata sull'artigianato. Nel territorio comunale sono presenti ancora persone che creano con le loro mani cesti e cestini in legno; antichi salumifici e panettieri fanno da cornice al paese.\nInfrastrutture e trasporti.\nStrade.\nIl territorio di Castiglione Chiavarese \u00e8 situata lungo la strada statale 523 del Colle di Cento Croci che gli permette il collegamento stradale con Casarza Ligure, ad ovest, e con Varese Ligure a nord est. Il territorio comunale \u00e8 altres\u00ec attraversato dalla strada provinciale 36 di Carro per raggiungere l'omonimo comune spezzino e dalla strada provinciale 40 di Velva dove, lungo il percorso, al confine tra i comuni di Castiglione Chiavarese e Maissana, \u00e8 situato il santuario di Nostra Signora della Guardia.\nLa frazione di Masso \u00e8 attraversata dalla strada provinciale 60, che si collega a valle con la strada statale 523 del Colle di Cento Croci ed a monte con la strada statale 1 Via Aurelia, in localit\u00e0 Bracco nel comune di Moneglia.\nMobilit\u00e0 urbana.\nDai comuni di Sestri Levante, Casarza Ligure e Varese Ligure un servizio di trasporto pubblico locale gestito dall'AMT garantisce quotidiani collegamenti bus con Castiglione Chiavarese e per le altre localit\u00e0 del territorio comunale."}
{"id": "29260", "revid": "61051", "url": "https://it.wikipedia.org/wiki?curid=29260", "title": "Atina", "text": "Atina \u00e8 un comune italiano di abitanti della provincia di Frosinone nel Lazio.\nGeografia fisica.\nTerritorio.\nLa citt\u00e0 occupa buona parte di una collina che si sviluppa nella Valle di Comino al margine occidentale di un complesso montuoso di dolomie bianche, detto \"Monti Bianchi\", che culmina in localit\u00e0 \"il Colle\" (430 m s.l.m.) propaggine occidentale del centro storico di Atina.\nSe la citt\u00e0 antica \u00e8 completamente arroccata su un colle che agli antichi doveva apparire inespugnabile, per cui fu detta da Virgilio \"Atina potens\", edifici moderni e complessi residenziali si sono sviluppati nella sottostante valle del Melfa dando vita ad un vero e proprio centro abitato speculare: \"Ponte Melfa\".\nUna serie di politiche urbanistiche dal dopoguerra hanno favorito il collocamento di diverse sedi comunali e servizi nella pianura sottostante il centro storico dando vita cos\u00ec all'unico vero e proprio polo commerciale della Valle di Comino.\nIl resto del territorio comunale racchiude nel suo perimetro un paesaggio piuttosto variegato; a sud presso il valico \"Cancello\"-\"Capo di China\" (504\u00a0m s.l.m.) sullo spartiacque tra Melfa e Rapido passa il confine con Belmonte Castello che prosegue verso ovest sui monti di Montattico fino ad includere il \"Pizzo del Prato Caselle\" (1365\u00a0m s.l.m.) e l'altopiano carsico de \"la Soda\".\nLa linea quindi continua verso nord, lungo la pianura del Melfa (340\u00a0m s.l.m. circa) dove lambisce le colline di Gallinaro fino a \"Rosanisco\" dove, a est, incontrato il comune di Villa Latina, risale sui \"Monti Bianchi\", e senza raggiungere le cime, torna al \"Capo di China\".\nUn piccolo corso d'acqua, oltre il Melfa, entra nel suo territorio presso la frazione \"Le Sode\": il \"Rio Molle\".\nGeologia e geomorfologia.\nL'area che ricade nel territorio di Atina pu\u00f2 essere suddivisa in quattro zone principali.\nClima.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, si attesta a +4,5\u00a0\u00b0C, mentre quella del mese pi\u00f9 caldo, agosto, \u00e8 di +23,3\u00a0\u00b0C.\nStoria.\nOrigini.\nLa leggenda attribuisce ad Atina origini antichissime: sarebbe stata fondata da Saturno nella mitica et\u00e0 dell'oro, insieme ad altre 5 citt\u00e0 del Lazio che cominciano con la lettera A e dette, appunto, citt\u00e0 saturnie.\nLe fonti storiche e letterarie attestano con ragionevole certezza la sua esistenza in et\u00e0 preromana: \u00e8 noto che in un passo dell'Eneide Virgilio la inser\u00ec tra le citt\u00e0 che prepararono le armi in soccorso di Turno contro Enea.\nStoria antica.\nCon tutta probabilit\u00e0 fu una citt\u00e0 volsca, posta lungo la strada che congiungeva Sora con Casinum. Nel IV secolo a.C., quando al limitare della Valle del Liri la crescente potenza dei Sanniti viene in contatto con la presenza romana, la troviamo tra le citt\u00e0 della Lega Sannitica, quasi certamente appartenente alla grande trib\u00f9 dei Pentri, come Alife, Cassino e Venafro. Atina aveva un ruolo importante non solo per le vie di comunicazione tra Sannio, Campania e basso Lazio, ma anche per la vicinanza alle miniere di ferro del monte Meta\nConquistata dai Romani nel corso delle guerre sannitiche e inserita nella trib\u00f9 Teretina, divenne prefettura e poi municipio. Forn\u00ec alla repubblica e all'impero validi amministratori e militari, soprattutto dopo la conclusione della guerra sociale nel 90 a.C. e la definitiva acquisizione della cittadinanza romana: Cicerone la definisce \"Atina madre di molti uomini illustri, tanto che nessuna citt\u00e0 d'Italia pu\u00f2 dirsi pi\u00f9 ricca\".\nNell'organizzazione territoriale di Augusto fu inclusa nella I Regio, Lazio e Campania.\nMedioevo.\nDistrutta dai Longobardi, fu ricostruita nel 626 ed entr\u00f2 a far parte del Ducato di Benevento; nell'800 risulta sede vescovile, come si legge in un Diploma di Carlo Magno che ne descrive dettagliatamente l'estensione territoriale. Fece poi parte della contea di Capua ed infine del regno unificato dai Normanni, il Regno di Sicilia e poi del Regno di Napoli e delle Due Sicilie. Fece parte da allora e fino al 1860 della provincia di Terra di Lavoro. Alla fine del secolo XII fa parte dei domini di Montecassino; in seguito rientra nei possessi dei conti d'Aquino. Nel 1349 fu distrutta da un rovinoso terremoto e ricostruita qualche decennio dopo. Come buona parte della Valle di Comino fu inserita nella Contea di Alvito e poi Ducato di Alvito, sotto i Cantelmo, i Folch de Cardona e i Gallio, sia pure con una sua peculiare fisionomia cittadina.\nEt\u00e0 moderna e contemporanea.\nAll'iniziativa dei Visocchi \u00e8 dovuta l'introduzione della cartiera nel 1845 e, sul finire del secolo, della connessa centrale idroelettrica di Castellone, nel territorio di Picinisco, che sfruttava la caduta delle acque del Melfa attraverso una condotta forzata.\nLo sfruttamento delle miniere di ferro (prevalentemente limonite) del Meta, a cui la storia di Atina e della Valle di Comino \u00e8 legata fin dalla pi\u00f9 remota antichit\u00e0, continu\u00f2 con alterne vicende anche nell'epoca moderna, ed ebbe una ripresa a partire dal 1774, con la costruzione di una ferriera nella Valle di Canneto, chiusa nel 1799 durante l'occupazione francese. Nel 1852 il governo borbonico pens\u00f2 ad uno sfruttamento deciso delle risorse minerarie della zona, con la costruzione della Magona o Ferriera in localit\u00e0 Rosanisco. Questo progetto, che era in fase di completamento, si ferm\u00f2 dopo l'occupazione piemontese del 1860.\nMonumenti e luoghi d'interesse.\nArchitetture civili.\nPalazzo Cantelmo, detto anche palazzo ducale, fu costruito dopo il terremoto del 1349, nello stesso luogo dove era posta la rocca dei d'Aquino. Attualmente \u00e8 sede del comune. Ha avuto nel corso del tempo diversi restauri. La facciata presenta 2 torrioni, di cui solo il destro \u00e8 compiuta, bifore gotiche e rosoni. Sul portone d'ingresso \u00e8 raffigurato un bassorilievo romano. All'interno \u00e8 presente la cappella di Sant'Onofrio.\nDavanti alla facciata c'\u00e8 una statua togata di epoca romana; nel cortile interno si trovano diverse epigrafi e resti di colonne.\nSiti archeologici.\nAvanzi di mura poligonali - costruite in tempi diversi con varie tipologie (3 maniere)- si riscontrano nel centro e nelle zone adiacenti. Al di l\u00e0 degli aspetti leggendari, relativi sia alla datazione che all'estensione, sono comunque databili con buona approssimazione tra il VII e il II secolo a.C. Della grande \"Porta aurea\" oggi resta solo la denominazione.\nIn piazza Garibaldi \u00e8 visibile il cippo funerario del monumento funebre di Lucio Elio Aurelio Commodo. Diverse iscrizioni romane si trovano incorporate nei palazzi del centro storico, mentre nella zona cimiteriale di San Marco ci sono gli avanzi di una \"domus\" romana. Sul sito del tempio di Giove sembra certo che sia stata costruita la chiesa di San Pietro, analogamente alla cattedrale edificata sul sito del tempio di Saturno. Le tombe romane visibili, che in una mappa del 1910 risultavano 22, sono 3.\nSociet\u00e0.\nReligione.\nVicende storiche circa la diocesi e la prepositura.\nDal XII secolo al 1977 Atina \u00e8 stata sede di una circoscrizione ecclesiastica cattolica con il titolo di prepositura nullius di Atina (in latino: \"Praepositura nullius Atinensis\"). Con il decreto \"Ad Casinum Montem\" della Congregazione per i vescovi del 21 marzo 1977, la prepositura di Atina fu soppressa e il suo territorio annesso all'abbazia territoriale di Montecassino.\nCultura.\nIstruzione.\nMusei.\nMuseo Acad\u00e9mie Vitti\nHanno sede in corso Vittorio Emanuele. Il museo, con cinque sale di esposizione, conserva reperti provenienti da Atina e da paesi circostanti della Valcomino, come le localit\u00e0 \"Omini morti\" di San Biagio Saracinisco e di \"Pescarola\" di Casalvieri. Il materiale archeologico consiste in iscrizioni, ceramica preromana e romana, mosaici, sepolture con corredo funerario. Notevoli tre affreschi del XIV secolo provenienti dal palazzo ducale. La Biblioteca \u00e8 ricca di volumi di notevole interesse per la storia e l'archeologia della Valle di Comino.\nEconomia.\n per la produzione di vini di cui \u00e8 oggi certificata la denominazione di origine controllata Atina DOC.\nTra le attivit\u00e0 economiche pi\u00f9 tradizionali, diffuse e rinomate vi sono quelle artigianali, come la lavorazione del rame finalizzata a scopi artistici.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero di addetti delle imprese locali attive (valori medi annui).\nNel 2015 le 452 imprese operanti nel territorio comunale, che rappresentavano l'1,35% del totale provinciale (33.605 imprese attive), hanno occupato 991 addetti, lo 0,93% del dato provinciale; in media, ogni impresa nel 2015 ha occupato poco pi\u00f9 di due addetti (2,19).\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Frosinone, Atina pass\u00f2 dalla provincia di Caserta a quella di Frosinone."}
{"id": "29262", "revid": "125032306", "url": "https://it.wikipedia.org/wiki?curid=29262", "title": "Ausonia (Italia)", "text": "Ausonia \u00e8 un comune italiano di abitanti della provincia di Frosinone nel Lazio.\nGeografia fisica.\nTerritorio.\nRientrante nel territorio della Valle dei Santi, nella parte meridionale del Lazio, al confine con la Campania, racchiusa tra le propaggini meridionali dei Monti Aurunci e delle Mainarde. La parte sud-occidentale del territorio comunale \u00e8 dominata dall'imponente contrafforte del Monte Fammera, che raggiunge i nel territorio di Spigno Saturnia.\nNel suo territorio nasce il fiume Ausente, ultimo affluente di destra del fiume Garigliano.\nClima.\nIl clima \u00e8 particolarmente afoso, le temperature possono oscillare tra i 25\u00b0 e i 40\u00b0 nel periodo estivo. Nella stessa stagione i fiumi della valle - Liri, Gari e Garigliano - si prosciugano a tal punto che \u00e8 possibile percorrerli a piedi per lunghi tratti.\nContrariamente, in inverno le temperature minime variano tra i 2\u00b0 e i 6\u00b0; la valle \u00e8 interessata sovente da fenomeni nebbiosi, con la visibilit\u00e0 che si riduce ai minimi termini.\n\u00c8 molto difficile che il territorio sia interessato da precipitazioni nevose. Negli ultimi anni sono state segnalate sporadiche nevicate, le cui tracce sono scomparse nell'arco di pochi minuti.\nStoria.\nAusona (in lingua greca antica \"Aux\u00f2na\", \u0391\u03c5\u03be\u03ce\u03bd\u03b1), l'antica citt\u00e0 del popolo italico degli Osci Ausoni, \u00e8 una citt\u00e0 di difficile localizzazione. Faceva parte della Pentapoli aurunca; alleata dei Capuani, venne distrutta dai Romani nel 314 a.C. ed i suoi abitanti passati per le armi. La citt\u00e0 non rinacque dopo questo massacro.\nNei pressi dell'abitato moderno sono state rinvenute iscrizioni latine di et\u00e0 imperiale riguardanti la divinit\u00e0 di Ercole. Da alcuni studiosi, tali iscrizioni sono messe in relazione alla presenza di un'antica via processionale dedicata al culto del semidio, di cui in parte \u00e8 ancora rintracciabile il percorso, che conduceva da Ausona alla costa tirrenica presso Minturno.\nNell'846, una flotta saracena pone sotto assedio Gaeta; gli assedianti si stabiliscono in localit\u00e0 \"ad duos leones\" presso l'attuale Ausonia, prendendo il controllo delle vie di comunicazione verso sud.\nIl villaggio de Le Fratte, dalla voce latina \"fracta\" = cose rotte o ruderi, viene nominato per la prima volta nel sec. XI in documenti dell'Abbazia di Montecassino e del ducato di Gaeta. Con la conquista normanna del Mezzogiorno d\u2019Italia anche Ausonia, allora Fratte, far\u00e0 parte del Regno di Sicilia, poi denominato Regno di Napoli, infine Regno delle Due Sicilie, fino al 1861, quando, con tutto il Sud, entrer\u00e0 a far parte del neo proclamato Regno d\u2019Italia. Dal XV secolo a seguire, fu feudo prima Caetani, poi Colonna e Carafa.\nIl comune si trov\u00f2 sul fronte durante la Seconda guerra mondiale.\nToponimo.\nDal 1862 il nome \"Ausonia\" sostituisce il nome medievale \"Le\" \"Fratte\". Il nome del Comune riprende quello dell'antica citt\u00e0 preromana Ausona, anche detta Aurunca, distrutta durante la Seconda guerra sannitica nel 314 a.C., e mai pi\u00f9 rinata.\nMonumenti e luoghi d'interesse.\nArchitetture religiose.\nIl santuario della Madonna del Piano (o delle Fratte) \u00e8 stato eretto nel secolo XV su una struttura del XII. Nel 1954 sono stati effettuati i restauri per rimediare ai danni della Seconda guerra mondiale. La fondazione della chiesa risale al 1100, quando venne realizzata sul luogo di un antico tempio pagano, forse della dea Concordia, per custodirvi una statua in legno policromo della Madonna col Bambino, proveniente dalla vicina Castro dei Volsci. Nell'interno, nella parete a sinistra dell'ingresso, si nota il monumento funebre del poeta e umanista Elisio Calenzio (1430-1503), nato a Le Fratte. Poco pi\u00f9 avanti si trovano i sepolcri commissionati dal frattese Girolamo Ottinelli per la moglie Cassandra Santini (1535-1568), nobildonna napoletana, e per il fratello Mario Ottinelli (1533-1565).\nFu eretta alle pendici del monte Fammera intorno all'XI secolo, sui resti di una villa romana. All'interno della chiesa, sul lato destro \u00e8 visibile un affresco di San Nicola, di scuola benedettina, coevo agli altri affreschi custoditi all'interno della chiesa di S. Antonio Abate in Castelnuovo. La presenza dell'affresco viene ricollegata al forte legame che legava Selvacava al porto ed agli Ipati di Gaeta. Esternamente la chiesa presenta una torre di avvistamento ubicata sull'ingresso della chiesa, riportante una stele romana dedicata al console Coriolano e un muro in opera poligonale megalitica di contenimento del piazzale.\nLa collegiata di San Michele Arcangelo, in pietra bianca, \u00e8 il monumento pi\u00f9 antico di Ausonia, sorto tra la fine del XII e l'inizio del XIII secolo sui resti di un antico tempio pagano dedicato a Ercole, ancora oggi le are ed i cippi dell'antico tempio sono visibili all'interno.\nRimaneggiata pi\u00f9 volte ha smarrito gli elementi originali della facciata, delle arcate, della torre campanaria.\nBellissimi i tre portali incorniciati da archi a sesto acuto con le lunette affrescate con le immagini del Cristo, di S. Michele e della Vergine.\nGi\u00e0 dalla porta principale si \u00e8 colpiti dalla imponenza della basilica, disposta su tre navate divise da pilastri, che neanche la pesante ristrutturazione neoclassica e barocca subita nell'Ottocento riesce a sminuire. All'ingresso, due are funerarie, usate oggi come acquasantiere.\nAi lati del presbiterio due rampe di scale conducono nella cripta, oggi disadorna, usata a lungo come ossario.\nAltri due reperti, inseriti in epoca medioevale nel secondo e quarto pilastro di destra, sono stati riportati alla luce con i lavori di restauro: un'ara che raffigura una clava e una pelle leonina, emblemi di Ercole e, alla base del secondo pilastro, un cippo, sempre con gli emblemi di Ercole sui lati.\nIl tempio, certamente esistente agli inizi del Trecento, come risulta da antichi documenti, aveva del tutto perduto il suo aspetto originario in seguito all'intervento del Giovannoni che, nel 1940, rifece la facciata in stile neoclassico, ornandola con due coppie di lesene a capitelli ionici, su alte basi.\nLavori di restauro hanno lasciati immutato il prospetto principale, riportando a vista la struttura originaria, a pietra viva, delle altre pareti e del campanile. Esso \u00e8 ornato da un orologio con quadrante di maioliche napoletane del Settecento.\nLo stesso intervento ha evidenziato la primitiva struttura gotico-francescana dell'interno: un vasto ambiente caratterizzato da un'aula unica a da un presbiterio, divisi da un grande arco in pietra. In un vano decorato a motivi floreali stilizzati, sullo sfondo di un'orditura quadrettata, che simula le stoffe, sotto una cornice trilobata, con cuspide, mutuata dalle cornici lignee o marmoree di gusto gotico, si colloca un'alta figura di Madonna. La Vergine, avvolta in un sobrio mantello azzurro, seduta su un cuscino, nell'atto di porgere il seno al Bambino, \u00e8 presentata secondo la consueta iconografia medievale della Madonna delle Grazie: Maria, madre di tutti (Mater Omnium). Sullo sfondo del dipinto, le iniziali M ed O delle due parole latine. Perch\u00e9 questa Chiesa sia sprovvista di altri affreschi si spiega, in parte, attraverso un documento della fine del Settecento, che vede protagonista Alessandro Petronio, che in cambio della possibilit\u00e0 di aprire in essa un vano comunicante con la sua abitazione sistem\u00f2 la parete sinistra dell'edificio.\nArchitetture civili.\nPalazzo di Girolamo Ottinelli (1570).\nL'elegante palazzetto, situato nella parte bassa dell'abitato, ha un giardino retrostante affacciato sulla valle. Fu costruito dal frattese Girolamo Ottinelli come luogo di pace e di ozio per s\u00e9 e per gli amici, secondo l\u2019iscrizione da lui apposta sui due blocchi d\u2019imposta nell\u2019arco del portale maggiore: HIERONYM(US) OPTINELL(US) SIBI ET AMICIS M. D. LXX. Il frattese Girolamo Ottinelli era probabilmente imparentato con il giurista e poeta Fabio Ottinelli, che si qualifica come \"Fractensis\", e con la nobildonna napoletana Beatrice Ottinelli.\nSociet\u00e0.\nLingue e dialetti.\nIl dialetto parlato nel paese appartiene ai dialetti laziali meridionali, con qualche elemento dei dialetti laziali centro-settentrionali e abruzzesi, bench\u00e9 occorra osservare che il dialetto originario, specialmente fra le giovani generazioni, appare contaminato da un generico romanesco rustico o suburbano, probabilmente per la presunta aura di prestigio che spira dal capoluogo di regione nonch\u00e9 capitale d'Italia. Tale fenomeno caratterizza, in diversa misura, tutti i comuni del Lazio meridionale.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero di addetti delle imprese locali attive (valori medi annui).\nNel 2015 le 180 imprese operanti nel territorio comunale, che rappresentavano lo 0,54% del totale provinciale ( imprese attive), hanno occupato 423 addetti, lo 0,4% del dato provinciale; in media, ogni impresa nel 2015 ha occupato poco pi\u00f9 di due addetti (2,35).\nInfrastrutture e trasporti.\nStrade.\nAusonia, tramite la strada regionale 630 Ausonia (SR 630), gi\u00e0 Strada statale 630 Ausonia, \u00e8 collegata a Cassino e Formia, nella provincia di Latina.\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Frosinone, Ausonia pass\u00f2 dalla provincia di Caserta a quella di Frosinone.\nGemellaggi.\nLa citt\u00e0 \u00e8 gemellata con:"}
{"id": "29263", "revid": "57872", "url": "https://it.wikipedia.org/wiki?curid=29263", "title": "Ceranesi", "text": "Cer\u00e0nesi (\"\u00c7i\u00e0nexi\" in ligure) \u00e8 un comune italiano di abitanti della citt\u00e0 metropolitana di Genova in Liguria.\nGeografia fisica.\nIl territorio comunale \u00e8 situato nell'alta val Polcevera, tra il capoluogo ligure, a sud, e l'Oltregiogo a nord.\nLe principali vette montane del territorio sono il monte Foscallo (988 m), il monte Sei\u00e9u (958 m), il monte Orditano (951 m), il Bric dell'Orologio (939 m), il monte Proratado (928 m), il monte Figogna (817 m, alla cui sommit\u00e0 \u00e8 ubicato il celebre santuario di Nostra Signora della Guardia), la Rocca del Garsello (813 m), il monte dei Torbi (741 m), la Rocca Maia (695 m), il monte Pesucco (672 m).\nIl comune \u00e8 collegato con il centro urbano di Pegli attraverso la strada che percorre la val Varenna e che il passo di Lencisa a 568 m s.l.m. mette in comunicazione con la val Polcevera. Inoltre la parte alta della val Varenna, con le localit\u00e0 Lencio, Vaccarezza superiore, Vaccarezza inferiore e Lencisa, appartiene al comune di Ceranesi.\nIl principale corso d'acqua \u00e8 il torrente Verde, ubicato nella valle omonima, con i numerosi rii quali il San Martino e il Torbi (affluenti del Verde), Burba e Molinassi (affluenti del Polcevera) e il Lischeo, gi\u00e0 nel versante padano dell'Appennino, immissario del lago Lungo (uno dei tre laghi artificiali del Gorzente). Questi laghi si trovano nella zona dei Piani di Praglia, immediatamente a nord dello spartiacque appenninico; la loro realizzazione si intraprese nel 1880 per poi terminare nel 1926.\nStoria.\nGi\u00e0 luogo di sosta e di passaggio sull'antica strada romana via Postumia, dal XIII secolo ospit\u00f2 l'antica \"C\u00e0 de Rossi\", nella frazione di San Martino di Paravanico, caravanserraglio e punto di snodo e di transito per i commerci tra il porto di Genova e i mercati di Ovada e del Piemonte. \nAltre antiche testimonianze storiche riguardano la chiesa di San Bartolomeo di Livellato del 1159, la chiesa di Santa Maria Assunta gi\u00e0 citata in documenti del 1128, la chiesa San Lorenzo di Torbi risalente al 1232, e l'antica prigione di Gaiazza (il cui toponimo deriva per l'appunto dal dialettale \"galeassa\", galera).\nNel 1747 il paese fu devastato dall'esercito austriaco nel quadro storico della guerra di successione austriaca.\nIl comune nacque nel 1798, con lo spirare dei venti rivoluzionari: prima di tale data ogni frazione, e relativa comunit\u00e0 parrocchiale, costituiva un autonomo piccolo comune secondo l'ordinamento costituzionale della Repubblica di Genova. Dal 1798 la municipalit\u00e0 venne ritagliata sui confini dell'antica pieve di Ceranesi, la circoscrizione religiosa che, anticamente, vedeva in Ceranesi il proprio epicentro.Con la nuova dominazione francese di Napoleone Bonaparte, il 2 dicembre 1797 il territorio di Ceranesi rientr\u00f2 nel dipartimento del Polcevera, con capoluogo Rivarolo, all'interno della Repubblica Ligure. Dal 28 aprile del 1798 con i nuovi ordinamenti francesi, divenne capoluogo del IV cantone della giurisdizione della Polcevera e dal 1803 centro principale del II cantone della Polcevera nella giurisdizione del Centro. In questa fase storica il territorio comunale arriv\u00f2 a comprendere, oltre all'attuale, un territorio che abbracciava anche San Carlo di Cese, le Capanne di Marcarolo e tutte le zone prospicienti l'abitato di Pontedecimo, sottratte progressivamente nel corso del XIX secolo a favore dei comuni confinanti (rispettivamente Pegli poi Genova; Parodi Ligure poi Bosio; Pontedecimo poi Genova). Annesso al Primo Impero francese, dal 13 giugno 1805 al 1814 venne inserito nel dipartimento di Genova.\nNel 1815 fu inglobato nel Regno di Sardegna, cos\u00ec come stabilito dal Congresso di Vienna del 1814, e successivamente, dal 1861, nel Regno d'Italia. Dal 1859 al 1926 il territorio fu compreso nel XIV mandamento di Pontedecimo del circondario di Genova dell'allora provincia di Genova. Nel 1926 la municipalit\u00e0 riusc\u00ec ad evitare l'inserimento nella costituente Grande Genova, mantenendo la propria autonomia amministrativa.\nCeranesi ha avuto l'onore di accogliere, nell'arco di poco pi\u00f9 di vent'anni, tre pontefici della Chiesa cattolica: il primo fu Giovanni Paolo II che, nel 1985, visit\u00f2 il santuario di Nostra Signora della Guardia. Il secondo \u00e8 stato Benedetto XVI che ha pernottato al santuario mariano tra il 17 e il 18 maggio 2008 e lo ha insignito della Rosa d'oro e infine il 27 maggio 2017 papa Francesco, che nella basilica della Guardia ha incontrato i giovani della diocesi di Genova.\nDal 1973 al 31 dicembre 2008 \u00e8 stata la sede amministrativa della Comunit\u00e0 montana Alta Val Polcevera e, con le nuove disposizioni della Legge Regionale n\u00b0 24 del 4 luglio 2008, ha fatto parte fino al 2011 della Comunit\u00e0 montana Valli Genovesi Scrivia e Polcevera.\nSimboli.\n \nLo stemma e il gonfalone sono stati concessi con decreto del presidente della Repubblica del 21 aprile 1972.\nL'alveare fa probabilmente riferimento al toponimo \"Ceranesi\". Le sei api corrispondono al capoluogo e alle cinque principali frazioni. Il monogramma AM (\"Ave Maria\") \u00e8 simbolo dell'importante santuario di Nostra Signora della Guardia e sostituisce il \"capo di San Giorgio\" presente su una precedente versione dello stemma risalente al 1893, testimonianza del dominio di Genova sul territorio. \nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Ceranesi sono , cos\u00ec suddivisi per nazionalit\u00e0, elencando per le presenze pi\u00f9 significative:\nGeografia antropica.\nIl territorio comunale \u00e8 costituito, oltre al capoluogo, dalle frazioni di Geo, Livellato, San Martino di Paravanico e Torbi \u2014 storicamente riconosciute dalla comunit\u00e0 e dallo statuto comunale \u2014 per un totale di 30,7\u00a0km2.\nConfina a nord con il comune alessandrino di Bosio, a sud ovest con Genova e ad est con Campomorone.\nEconomia.\nSi basa principalmente sull'attivit\u00e0 agricola con coltivazione e produzione di uva, ortaggi e patate. Nella vallata tra la frazioni di Santa Marta e Gazzolo sono presenti numerose attivit\u00e0 industriali e commerciali.\nInfrastrutture e trasporti.\nStrade.\nIl territorio di Ceranesi \u00e8 attraversato principalmente dalla strada provinciale 4 dei Piani di Praglia che gli permette il collegamento stradale con Campomorone e il quartiere genovese di Pontedecimo. La strada provinciale 52 permette di raggiungere il santuario di Nostra Signora della Guardia.\nMobilit\u00e0 urbana.\nDal quartiere genovese di Pontedecimo un servizio di trasporto pubblico locale gestito dall'AMT garantisce quotidiani collegamenti bus con Ceranesi e per le altre localit\u00e0 del territorio comunale.\nSport.\nIl santuario della Madonna della Guardia \u00e8 stata sede di arrivo della 10\u00aa tappa del Giro d'Italia del 2007, partita da Lido di Camaiore e vinta da Leonardo Piepoli."}
{"id": "29264", "revid": "1534111", "url": "https://it.wikipedia.org/wiki?curid=29264", "title": "Ome", "text": "Ome (\"\u00d3me\" in dialetto bresciano) \u00e8 un comune italiano di abitanti della provincia di Brescia in Lombardia.\nOme \u00e8 situato nel nord-est della Franciacorta, una localit\u00e0 collinare con caratteristiche valli e campagne, a 15 chilometri da Brescia.\n\u00c8 circondato da boschi e colli con vigneti ed uliveti ed \u00e8 attraversato dai Torrenti Gandovere e Martignago."}
{"id": "29265", "revid": "767487", "url": "https://it.wikipedia.org/wiki?curid=29265", "title": "Quiet Riot", "text": "I Quiet Riot sono un gruppo heavy metal formato a Los Angeles nel 1975 fondato da Randy Rhoads e Kelly Garni.\nStoria.\nLe origini.\nAll'et\u00e0 di 17 anni, Randy Rhoads assieme al suo miglior amico Kelly Garni al basso, fondarono i Little Woman.\nKevin DuBrow venne chiamato a fare un'audizione nella cucina di Randy dopo aver convinto Rhoads e Garni a dargli una possibilit\u00e0. La formazione venne completata dal batterista Drew Forsyth, che aveva gi\u00e0 suonato con Rhoads e Garni in passato.\nCon Kevin DuBrow alla voce, Kelly Garni al basso, Drew Forsyth alla batteria e il leggendario Randy Rhoads alla chitarra, inizia ufficialmente nel 1975 l'avventura della band che poco dopo cambier\u00e0 nome in Quiet Riot, nome che venne deciso da DuBrow, prendendo ispirazione da Richard Parfitt, chitarrista del gruppo inglese Status Quo.\nRegistrano il loro primo EP nel maggio 1975, con la casa discografica del loro manager, la Magic Wand Records. Seguono poi diversi concerti nei club della Sunset Strip come il Whisky a Go Go, The Starwood e Roxy Theatre, trovando un'etichetta disposta al contratto, la Casablanca Records che per\u00f2 ritir\u00f2 poco dopo l'offerta. Successivamente trovarono un accordo con la Buddah Record che dichiar\u00f2 bancarotta poco dopo. Finalmente riuscirono a firmare un accordo per la CBS/Sony in Giappone, con cui pubblicarono due album; l'omonimo \"Quiet Riot\" nel 1978 e \"Quiet Riot II\" nel 1979, i quali non vennero per\u00f2 pubblicati negli U.S.A., la loro nazione d'origine, ma solo in Giappone, a causa di vincoli contrattuali. Proprio in Giappone venne a formarsi una schiera di appassionati del gruppo, che convinsero i quattro a progettare una tappa anche nel paese asiatico, ma ci\u00f2 non avvenne mai. Nel 1978, il primo bassista Kelly Garni venne sostituito da Rudy Sarzo che registr\u00f2 il secondo album. I due dischi per\u00f2 non ottennero un gran successo. Nel 1979, Randy Rhoads, con la raccomandazione del futuro bassista dei Vinnie Vincent Invasion e degli Slaughter Dana Strum, decise di presentarsi ad un'audizione per Ozzy Osbourne, che da poco abbandonati i leggendari Black Sabbath, decise di intraprendere la carriera solista. Osbourne decise subito di arruolare Randy dopo aver scartato l'altro possibile candidato George Lynch, poi famoso con i Dokken. Rhoads decider\u00e0 di entrare nella sua band, raccomandando Greg Leon (che poco dopo entrer\u00e0 proprio nei Dokken prima di Lynch) come suo sostituto nei Quiet Riot. I Quiet Riot si esibirono l'ultima volta il 27 ottobre 1979, con Rhoads, mentre durante il periodo con Greg Leon non suonarono alcuno show.\nI Quiet Riot si riunirono quasi un anno dopo con Randy Rhoads, nel mese di maggio del 1980, esibendosi per tre date al The Starwood con i Dokken, ma dopo queste, la band si sciolse definitivamente.\nDopo ci\u00f2, Randy Rhoads entrer\u00e0 ufficialmente nella band di Ozzy ed esordir\u00e0 nel primo concerto il 12 settembre 1980 tenuto all'Apollo Theatre di Glasgow, Scozia.\nIl bassista dei QR Rudy Sarzo tempo dopo raggiunse Rhoads, dopo aver passato un breve periodo negli Angel sostituendo Felix Robinson nel 1981, poi raggiunse Ozzy sostituendo il precedente Bob Daisley.\nCon Ozzy, Rhoads pubblicher\u00e0 gli album \"Blizzard of Ozz\" (1981) e \"Diary of a Madman\" (1981) e il live album \"Tribute\" (1987); mentre Sarzo suon\u00f2 per Ozzy solo in esibizioni dal vivo, ed \u00e8 presente nei live album, \"Speak of the Devil\" (1982) e \"Tribute\" (1987) (entrambi i live registrati tra l'81 e l'82).\nRhoads con Ozzy Osbourne cominci\u00f2 ad ottenere un enorme successo e ad attirare un grande pubblico, e questo provoc\u00f2 anche l'interessamento del pubblico alla sua band precedente, i Quiet Riot, e la richiesta degli album della band. Probabilmente sar\u00e0 per questo motivo che i Quiet Riot riusciranno in futuro ad ottenere un contratto discografico ed un enorme successo.\nLa rinascita e il successo.\nA seguito della dipartita di Rhoads, DuBrow incontra a Los Angeles il batterista Frankie Banali (anche lui amico di Osbourne, che con lui aveva suonato qualche sessione in studio), con cui decide di intraprendere un nuovo progetto chiamato i \"DuBrow\". Randy, prima della sua partenza, aveva contattato, assieme a Kevin, un chitarrista chiamato Greg Leon. Leon trascin\u00f2 nella formazione anche il bassista della sua band, i \"Suite 19\", Gary Van Dyke. Realmente queste formazioni dei DuBrow videro il passaggio di molti musicisti, tra cui anche il chitarrista Mitch Perry ed il bassista dei Ratt e Dokken Juan Croucier. Poco dopo per\u00f2 Perry decider\u00e0 di raggiungere l'ex cantante dei Deep Purple Glenn Hughes, mentre anche Croucier torn\u00f2 nei Dokken e nei Ratt. Dopo il passaggio di diversi musicisti, la formazione si consolid\u00f2 con i fratelli Carlos (chitarra) e Tony Cavazo (basso).\nIl produttore Spencer Proffer (noto per i lavori con i Black Sabbath) not\u00f2 la band, e decise di produrre una loro demo di cinque brani. Ma questa non venne accolta da nessuna etichetta.\nPoco tempo dopo avvenne la tragica morte di Randy Rhoads in un incidente aereo nel marzo 1982 durante il \"\"Diary of a Madman\" tour\" con Ozzy. Il bassista Rudy Sarzo, dopo alcuni mesi, abbandon\u00f2 la band di quest'ultimo a settembre e torn\u00f2 a Los Angeles reincontrando DuBrow, ed entrando nella sua band nello stesso settembre sostituendo il bassista provvisorio Tony Cavazo (che poi former\u00e0 gli Hurricane con il fratello di Rudy, Robert Sarzo). La formazione venne completata e la band decise di riprendere il nome di \"Quiet Riot\", mentre il produttore Proffer trov\u00f2 un accordo per la Pasha Records che convinse finalmente la Sony a firmare un contratto.\nTornarono immediatamente in studio per completare il lavoro, e l'11 marzo 1983 venne pubblicato \"Metal Health\", album che segn\u00f2 la rinascita della band.\nIl disco vendette circa cinque milioni di copie, accompagnato dal primo singolo \"\"Metal Health\". Fu il terzo album della band statunitense, ma in realt\u00e0 il primo ad essere pubblicato negli Stati Uniti. Seguirono tour di successo negli Stati Uniti al fianco di grandi nomi come Scorpions, ZZ Top, Loverboy, Black Sabbath. Ma fu solo nell'agosto di quell'anno che la band ottenne i maggiori riscontri col singolo \"Cum on Feel the Noise\"\" (cover degli Slade) che si piazz\u00f2 quinto nelle classifiche di Billboard per due settimane consecutive. I live continuano anche in Europa, tra questi, un'esibizione al \"Rockplast Metal Festival\" di Dortmund, Germania, al fianco di Krokus, Def Leppard, Ozzy Osbourne e M.S.G..\nDopo un tour mondiale, segu\u00ec l'anno successivo il disco \"Condition Critical\". Come nel disco precedente, il quartetto reinterpret\u00f2 un'altra vecchia hit degli Slade, \"\"Mama Weer All Crazy Now\", nel tentativo di scalare nuovamente le classifiche, adottando la stessa formula. L'album secondo le previsioni, avrebbe dovuto bissare il successo del precedente ma non ci riusc\u00ec pur rimanendo stilisticamente identico.\n\"Condition Critical\" vendette circa due milioni di copie e si piazz\u00f2 15\u00ba nelle classifiche di Billboard. Bench\u00e9 il sound del gruppo rimase in pratica inalterato rispetto a \"Metal Health\", questo seguito non ottenne quindi la stessa fama; in ogni modo i Quiet Riot rimasero anche per quel 1984 una delle band pi\u00f9 rappresentative della scena heavy metal statunitense.\nNel 1985 parteciparono al Hear 'n Aid organizzato da Ronnie James Dio, un progetto composto noti membri di molti gruppi heavy metal, i cui ricavati sarebbero andati in beneficenza per la carestia che affliggeva l'Etiopia in quel periodo. Parteciparono al progetto band come Iron Maiden, Judas Priest, Yngwie Malmsteen e moltissimi altri; tutti insieme registrarono la canzone \"Stars\"\", scritta da R.J. Dio e Frankie Banali.\nIl declino e lo scioglimento.\nNel 1985 il bassista Rudy Sarzo lasci\u00f2 i Quiet Riot, e dar\u00e0 inizio ad un nuovo superprogetto chiamato M.A.R.S. assieme ad altri importanti musicisti, ovvero Tony MacAlpine, Tommy Aldridge e Rob Rock. Sarzo venne sostituito da Chuck Wright, altro talentuoso bassista proveniente dai Giuffria; ma \u00e8 proprio da questo momento in poi che incominci\u00f2 il declino dei Quiet Riot.\nAll'inizio del 1986, con il nuovo bassista (che gi\u00e0 aveva collaborato con la band nella realizzazione dei due album precedenti), il quartetto questa volta tent\u00f2 una nuova carta cambiando formula con \"QRIII\", album dal suono molto pi\u00f9 melodico e cromato, ispirato a gruppi che proponevano un heavy metal pi\u00f9 melodico e AOR (vedi Def Leppard, Europe o Bon Jovi).\nIl quinto membro (non ufficiale) che aggiunse le tastiere al sound dei Quiet Riot fu Jeff Naideau. L'album riscosse pochissimo successo, anche negli stessi Stati Uniti: si piazz\u00f2 31\u00ba nelle classifiche di Billboard, e non vinse alcun disco d'oro, vendendo mezzo milione di copie. \"QRIII\" contiene comunque buoni pezzi \"hard\" come \"\"The Wild and the Young\", vera perla dei Quiet Riot, per la quale fu anche girato un video ed il brano usc\u00ec nell'omonimo singolo, e canzoni misconosciute (ma di valore) come \"Slave to love\" (una canzone scritta con la collaborazione di Stan Bush). Nello stesso anno venne pubblicata una VHS contenente tutti i videoclip dei singoli che avevano lanciato il gruppo, intitolato \"Bang Thy Head\" (1986).\nCome si sa, la mancanza di successo porta a contrasti, e ci\u00f2 accadde anche ai Quiet Riot: all'inizio 1987, dopo travagliate vicende, il cantante fondatore Kevin DuBrow, proprio l'unico dei membri originali, venne cacciato dalla band. Fu rimpiazzato nell'aprile del 1987 da Paul Shortino, che proprio per ottenere questo ruolo aveva abbandonato i Rough Cutt (altro gruppo che aveva partecipato all'Hear 'n Aid). Un'altra sostituzione port\u00f2, al posto di Chuck Wright, il bassista Sean McNabb (anch'egli in precedenza nei Rough Cutt con Shortino) e la band incominci\u00f2 a lavorare su un nuovo album, che fu chiamato (come il primo album), Quiet Riot, il quale appar\u00ec nelle vetrine dei negozi nel 1988.\nIl disco fu un vero e proprio disastro commerciale (si piazz\u00f2 119\u00ba negli U.S.A.) e questo fu dovuto forse in parte ai travagliati cambi che la band aveva subito e che avevano modificato il vincente equilibrio del quartetto 1982-1986. Alla fine di un deludente tour mondiale, nel 1989 dal quale venne tratto il DVD \"'89 Live in Japan\" della loro performance in Giappone (pubblicato solo nel 2004), la band si sciolse (per la seconda volta) nel 1989. Il batterista Frankie Banali accett\u00f2 l'invitante proposta da parte dei W.A.S.P. e suon\u00f2 qualche data anche come turnista per i Faster Pussycat. Intanto nel 1990 viene pubblicata la prima raccolta dedicata alla band, \"Winners Take All\" per la Sony Music, che comprender\u00e0 anche il brano \"King of the Hill\"\" dell'era Shortino.\nShortino e McNabb continuarono a collaborare assieme formando i Badd Boyz e successivamente riformando i Rough Cutt, mentre pi\u00f9 tardi sempre McNabb entrer\u00e0 nei Great White. Banali nel 1991 former\u00e0 un nuovo progetto chiamato Heavy Bones assieme all'ex cantante dei Cats in Boots Joel Ellis e l'ex bassista degli Hellion Rex Tennyson.\nLa Reunion (1991).\nNel gennaio del 1990, DuBrow fond\u00f2 una nuova band col nome di \"Little Woman\" (che era il nome della band con Randy Rhoads prima di cambiare nome in Quiet Riot nel 1975), con il chitarrista Sean Manning, il bassista Kenny Hillery e il batterista Pat Ashby.\nMa DuBrow e il chitarrista Carlos Cavazo che avevano conservato un rapporto d'amicizia, fondarono nel 1991 una band chiamata The Heat, a cui si aggiunsero il bassista Kenny Hillery e l'ex batterista dei Rainbow Bobby Rondinelli, poi sostituito da Frankie Banali (che continuava in ogni caso il progetto parallelo con i W.A.S.P. e con i Blackthorne). Cambiarono il nome in Quiet Riot e registrarono nel 1993 l'album \"Terrified\", che segn\u00f2 il ritorno della band statunitense negli anni 90. In quello stesso 1993, in occasione dell'anniversario della morte di Randy Rhoads, Kevin DuBrow pubblic\u00f2 una collezione di canzoni del periodo 1975-1981, con alcuni brani inediti, versioni live ed altri pezzi con nuove parti vocali ri-registrate dallo stesso DuBrow: questa interessante raccolta verr\u00e0 intitolata \"The Randy Rhoads Years\".\nPer la canzone \"\"Picking Up the Pieces\" fu anche assemblato un video con vari spezzoni dell'epoca Rhoads.\nHillery abbandon\u00f2 il progetto nel 1994 ed al suo posto fu richiamato il bassista Chuck Wright, il cui avvento restaur\u00f2 l'antica formazione 1985-1987. In questo periodo il gruppo si dedic\u00f2 alla registrazione di \"Down to the Bone\". Da questo momento in poi la band decise di prendere una taglia molto meno commerciale rispetto al passato e non realizz\u00f2 pi\u00f9 alcun singolo, n\u00e9 video, probabilmente perch\u00e9 non pi\u00f9 supportati da alcuna major. L'ultimo singolo pubblicato dalla band fu \"Little Angel\", estratto da \"Terrified\".\nL'album \"Down to the Bone\", per il quale collaborarono molti artisti, fu pronto per il 1995.\nKenny Hillery si suicid\u00f2 il 5 giugno 1996 all'et\u00e0 di 26 anni.\nLo stesso anno la band realizz\u00f2 la raccolta \"Greatest Hits\", in cui vennero esclusi brani del periodo Randy Rhoads e degli anni novanta, ma vennero incluse alcune tracce dell'album omonimo del 1988 con Shortino.\nLa formazione classica DuBrow, Cavazo, Banali e il ritrovato Rudy Sarzo, si riunisce nel maggio 1997, e iniziando alcuni tour tra Los Angeles, Canada e Las Vegas. In questo periodo registrarono anche la reinterpretazione \"Higway to Hell\" degli AC/DC per il tribute album \"\".\nIl tour non ottenne successo, e la band prese una pausa per diverso tempo. Dopo aver suonato in Inghilterra con gli UFO, il gruppo pubblic\u00f2 l'album in studio \"Alive and Well\" nel 1999, che conteneva tra i vari brani, anche la voce di \"Highway to Hell\"\". Parteciparono al \"Rock Never Stop Tour\" al fianco di grandi artisti come Ted Nugent, Slaughter e Night Ranger. Nello stesso anno viene pubblicata un'altra raccolta, \"Super Hits\" per la Epic Records, mentre l'anno seguente uscir\u00e0 un'altra raccolta, \"The Collection\".\nSegu\u00ec l'album \"Guilty Pleasures\" (2001) che venne ben accolto dalla critica, rivelandosi uno tra i migliori album del gruppo negli ultimi anni.\nDopo diverse date in giro per il mondo, partecipano anche al \"Glam Slam Metal Jam\" di San Antonio, Texas, il 26 maggio 2001 al fianco di Poison, Warrant, BulletBoys, Great White e Enuff Z'nuff.\nNel 2003 pubblicarono il DVD \"Live in the 21st Century\", contenente una performance live al Key Club di Hollywood nel 2003, e contenuti speciali con immagini datate anni settanta, quando dietro alle sei corde era ancora presente Randy Rhoads.\nIl gruppo si sciolse ufficialmente nel 2003 e Rudy Sarzo entr\u00f2 nei Dio gli anni seguenti.\nMentre nel 2004 viene pubblicato il DVD \"'89 Live in Japan\", ovvero il tour in Giappone nel 1989, nel periodo col cantante Paul Shortino, proponendo principalmente brani dell'album con quest'ultimo.\nLa Reunion (2005).\nLa riunione del 2005 prevedeva la seguente formazione DuBrow, Banali, Wright e il nuovo chitarrista Alex Grossi. La band partecip\u00f2 al \"Rock Never Stops Tour 2005\" assieme ai Cinderella, Ratt, e FireHouse e pubblic\u00f2 la nuova raccolta \"Live &amp; Rare Volume 1\".\nKevin DuBrow realizz\u00f2 anche un album solista intitolato \"In for the Kill\", un cover album composto brani degli artisti anni settanta che pi\u00f9 lo influenzarono.\nNel gennaio 2006, Chuck Wright e Alex Grossi abbandonarono la band, e per la registrazione del nuovo album il gruppo contatt\u00f2 il chitarrista Tracii Guns (L.A. Guns, Brides of Destruction) il quale poi abbandon\u00f2 due settimane dopo, d'accordo con Kevin e Frankie per incongruenze musicali. Il cantante ed il batterista allora si servirono di membri temporanei per completare il lavoro gi\u00e0 iniziato con Alex Grossi e Chuck Wright, quali Neil Citron alla chitarra e Tony Franklin al basso. Il 3 ottobre 2006 esce il nuovo album di studio \"Rehab\", mentre tornano improvvisamente nella band il bassista Chuck Wright e il chitarrista Alex Grossi, ed i QR ora riformati iniziano il tour di supporto all'album.\nIl 25 novembre 2007 una tragedia scuote la band: il cantante Kevin DuBrow viene trovato morto nella sua abitazione. Ulteriori notizie giunte nei giorni seguenti indicano che la causa della morte, avvenuta peraltro 6 giorni prima, il 19 novembre, e un'overdose di cocaina. Il 14 gennaio 2008 il batterista della band Frankie Banali annuncia lo scioglimento dei Quiet Riot. Il gruppo viene ricordato trionfalmente nella colonna sonora del film \"The Wrestler\", dove viene incluso il brano \"\"Bang Your Head (Metal Health)\", che pu\u00f2 essere sentito proprio all'inizio del film.\nLa Reunion (2010-oggi).\nNel settembre 2010 Frankie Banali riattiva i Quiet Riot scegliendo Mark Huff come nuovo vocalist; la formazione viene completata da Alex Grossi alla chitarra e Chuck Wright al basso e con questa formazione viene fatto un nuovo tour negli Stati Uniti.\nNel 2017 Jizzy lascia il posto di cantante a James Durbin con il quale i Quiet Riot produrranno il loro tredicesimo album Road Rage e continueranno a suonare live fino al 2019 quando Durbin, subito dopo aver completato le registrazioni del tredicesimo album (Hollywood Cowboys), lascia il gruppo al suo posto rientra Jizzy Pearl.\nNel 2020 scompare Frankie Banali, e viene sostituito da Johnny Kelly, gi\u00e0 noto per la sua militanza nei Type O Negative, mentre nel 2021 Chuck Wright viene sostituito dal rientrante Rudy Sarzo."}
{"id": "29266", "revid": "1702319", "url": "https://it.wikipedia.org/wiki?curid=29266", "title": "Ono San Pietro", "text": "Ono San Pietro (\"D\u00f2\" in dialetto camuno) \u00e8 un comune italiano di abitanti, della Val Camonica, provincia di Brescia in Lombardia.\nIl territorio del comune di Ono San Pietro confina a nord con quello di Capo di Ponte, a nord-ovest con quello di Paisco Loveno, a ovest e a sud con quello di Cerveno e a est con quello di Ceto.\nDal 2014 Ono S. Pietro \u00e8 gemellato con il comune di Monongahela, in Pennsylvania.\nGeografia fisica.\nTerritorio.\nIl paese si espande sul cono di deiezione della Concarena formato dall'escavazione del torrente Ble. Sono presenti doline (in dialetto camuno \"b\u00ecs\") ed effetti di carsismo che provocano frequenti smottamenti.\nIn passato era famoso per le sue calchere e per le cave di marmo occhiadino. Sono state ritrovate sei calchere, in uso fino agli anni '50.\nIdrografia.\nL'abitato \u00e8 attraversato dal Bl\u00e9 che confluisce nell'Oglio.\nOrigini del nome.\nSecondo una leggenda il dome \"D\u00f2\" deriva dalle lettere \"D\" ed \"O\" presenti sulla facciata dell'antica chiesa dedicata ai Santi Pietro e Paolo nella quale alcuni zingari si erano rifugiati a seguito della distruzione della loro carovana ad opera di una grande frana della Concarena. Secondo un'altra ipotesi il nome deriverebbe dal termine celtico-iberico \"duno\", recinto per pecore da lana che, secondo la tradizione, sarebbero state importate nel 774 dai monaci di San Martino di Marmoutier. Secondo una terza ipotesi, \"Do\" sarebbe la contrazione del sostantivo latino \"donum\" o \"dunum\", terrazzo.\nStoria.\nL'attuale abitato di Ono San Pietro \u00e8 formato dai due nuclei, ricordati in fonti medievali gi\u00e0 nel 1299, di Hono e Cricolo; il paese \u00e8 denominato anticamente come Do, ma anche Doi, Hono e Onno.\nCricolo invece sorgeva pi\u00f9 a nord, nei dintorni della chiesa di San Pietro.\nIn localit\u00e0 \"Baite di Nat\u00f9\", \"Baite del R\u00fca\" e \"Baite Alte di Plaurent\u00ec\" di Ono San Pietro sono state individuate delle iscrizioni in alfabeto camuno, che indicano una presenza umana databili per lo meno alla tarda et\u00e0 del ferro V secolo aev.\nIl 14 ottobre 1336 il vescovo di Brescia Jacopo de Atti investe \"iure feudi\" dei diritti di decima nei territori di Cerveno, Ono e Cricolo, Esine e Paisco Oprandino Codaferri da Cemmo.\nSi apre nel 1338 un forno fusorio che rimarr\u00e0 in uso sino al 1815.\nL'11 gennaio 1350 il vescovo di Brescia Bernardo Tricardo investe \"iure feudi\" dei diritti di decima nei territori di Berzo Inferiore, Ono e Cricolo e Cerveno Rainaldo del fu Zanino Federici di Gorzone.\nAlla pace di Breno del 31 dicembre 1397 i rappresentanti della comunit\u00e0 di D\u00f2, Buono di Pietro da Ono e il notaio Giorgio da Cemmo si schierarono sulla sponda ghibellina.\nIl 17 settembre 1423 il vescovo di Brescia Francesco Marerio investe \"iure feudi\" dei diritti di decima nei territori di Monno, Cevo, Andrista, Grumello, Saviore, Cemmo, Ono, Sonico, Astrio, Malegno, Cortenedolo, Vione, Incudine e Berzo Demo a Bertolino della Torre di Cemmo .\nIl 29 marzo 1438 vi \u00e8 il decreto di unione delle chiese di San Pietro in Cricolo con San Alessandro, a favore di Ono. Il primo titolare della parrocchia risulta essere, da documenti del 1471, tale don Massimo.\nNel 1493 il comune di Ono o \"Hono\" risulta abitato da 250 anime, mentre Giovanni Da Lezze ricorda agli inizi del '600 le due comunit\u00e0 distinte di Hono e Cricolo.\nIn principio del secolo XV una frana staccatasi dalla Concarena scende sul nucleo di Cricolo, ridimensionandolo fortemente. I danni ai campi furono cos\u00ec ingenti da costringere molti ad emigrare.\nSecondo il \"Catalogo queriniano\" del 1532 tale Pietro di Demo era rettore della parrocchiale di Sant'Alessandro in unione a quella di San Pietro \"de Gricolo\", ed erano presenti le scuole del Santissimo Sacramento e dei Disciplini.\nNel 1559 sono presenti la confraternita del Corpus Domini, con 100 confratelli, e quella dei Disciplini, anch'essa con 100 membri.\nNel 1599 don Gregorio Camadini da Incudine promuove la fondazione del Monte di Piet\u00e0, con lo scopo di aiutare i bisognosi in tempi difficili.\nIl comune di Do e Ono \u00e8 inserito nel cantone della Montagna con la legge del 1\u00ba maggio 1797. In seguito verr\u00e0 unito al comune di Cerveno fino all'avvento del Regno Lombardo-Veneto, quanto riotterr\u00e0 l'autonomia.\nNel 1798 si costruisce la nuova chiesa di Sant'Alessandro, in quanto la vecchia era divenuta insufficiente.\nNel 1867 un incendio distrugge 20 case.\nNel 1927, a seguito della legge fascista contro i piccoli comuni (Regio Decreto del 28 ottobre), Ono San Pietro perde l'autonomia diventando frazione di Capo di Ponte. Al termine della seconda guerra mondiale nel 1946 gli abitanti del paese si astengono dal votare alle prime libere elezioni amministrative, per protestare contro la mancata autonomia del comune. Nell'agosto dei 1947, tornato indipendente, un folto gruppo di cittadini penetr\u00f2 nel municipio di Capo di Ponte e si riappropri\u00f2 di bandiera, registri e suppellettili, portandoli in corteo sino ad Ono San Pietro.\nNel secondo dopoguerra Ono viene congiunto con la strada statale 42 del Tonale e della Mendola tramite un ponte sull'Oglio. Prima di scegliere questa soluzione l'amministrazione aveva soppesato l'idea di congiungerlo solo con Cerveno e Cemmo.\nFeudatari locali.\nFamiglie che hanno ottenuto l'infeudazione vescovile dell'abitato:\nMonumenti e luoghi d'interesse.\nArchitetture religiose.\nLe chiese di Ono San Pietro sono:\nSociet\u00e0.\nTradizioni e folclore.\nGli scot\u00f6m sono nei dialetti camuni dei soprannomi o nomiglioli, a volte personali, altre indicanti tratti caratteristici di una comunit\u00e0. Quello che contraddistingue gli abitanti di Ono San Pietro \u00e8 \"Calcher\u00f2cc\" (\"calcarotti\", riferito alla calce).\nGeografia antropica.\nNel passato erano ricordati i paesi di D\u00f2 e Cricolo. Oggi entrambi formano Ono San Pietro.\nSul suo territorio si trova il Rifugio Baita Iseo."}
{"id": "29268", "revid": "125973232", "url": "https://it.wikipedia.org/wiki?curid=29268", "title": "Orzivecchi", "text": "Orzivecchi (\"I Urs V\u00e8\u010d\" in dialetto bresciano) \u00e8 un comune italiano di abitanti della provincia di Brescia in Lombardia.\nInfrastrutture e trasporti.\nFra il 1928 e il 1950 Orzivecchi era servita da una stazione posta lungo la tranvia Brescia-Soncino.\nNel 1932 venne attivata anche la stazione ferroviaria sulla Ferrovia Cremona-Iseo"}
{"id": "29269", "revid": "125942355", "url": "https://it.wikipedia.org/wiki?curid=29269", "title": "Chiavari", "text": "Chi\u00e0vari (\"Ci\u00e4vai\" in ligure, ) \u00e8 un comune italiano di abitanti della citt\u00e0 metropolitana di Genova in Liguria. Centro commerciale del Tigullio, \u00e8 la terza citt\u00e0 per numero di abitanti del territorio metropolitano dopo Genova e Rapallo. Ha dato i natali ai padri di Nino Bixio, Giuseppe Mazzini e Giuseppe Garibaldi, il quale, dopo la cessione di Nizza alla Francia, divenne cittadino chiavarese in forza delle sue origini familiari; ci\u00f2 gli permise di rimanere cittadino italiano.\nGi\u00e0 capoluogo del Dipartimento degli Appennini durante il Primo Impero francese (1805-1815) e dell'omonima provincia (1819-1859) con l'annessione al Regno di Sardegna nel 1815, \u00e8 ancora oggi un importante centro e punto di riferimento per le valli dell'entroterra chiavarese. Gi\u00e0 sede dell'attivit\u00e0 giudiziaria con un apposito tribunale nel levante del territorio metropolitano genovese, soppresso dal settembre 2013 con il suo accorpamento a quello di Genova, \u00e8 dal 1892 altres\u00ec sede della locale diocesi.\nGeografia fisica.\nTerritorio.\nLa citt\u00e0 si affaccia sul mar Ligure della Riviera di Levante, posizionandosi geograficamente al centro del golfo del Tigullio, a est di Genova.\nIl nucleo urbano \u00e8 situato alla destra del fiume Entella, che qui sfocia al termine della piana alluvionale, dividendo a est la citt\u00e0 dall'attigua Lavagna; la citt\u00e0 \u00e8 inoltre attraversata dal torrente Rupinaro nella zona pi\u00f9 occidentale del territorio comunale e da altri rii minori.\nTra le vette del territorio il monte Anchetta (544 m).\nEntroterra chiavarese.\nViene solitamente definito come \"entroterra chiavarese\" quella parte geografica retrostante la costa della cittadina ligure. Tale area \u00e8 compresa tra la media e bassa val Fontanabuona, la valle Sturla, la val Graveglia e la Val d'Aveto e fu storicamente legata al capitaneato di Chiavari, istituito nel XIII secolo dalla Repubblica di Genova nel levante ligure. Le valli, infatti, furono comprese nei territori geografici del capitaneato chiavarese fino al XVIII secolo e costituirono un'importante risorsa economica per Chiavari che divenne uno dei maggiori centri del Tigullio dell'epoca.\nL'area, partendo dalla parte meridionale della piana del fiume Entella e dirigendosi verso nord, presenta la tipica vegetazione e zone agricole della Liguria; quasi in rapida successione si presentano colture di tipo mediterraneo con piante e pratiche agrarie di tipo continentale-montano. Sono inoltre presenti vaste coltivazioni di ulivi, specie nella zona di Leivi, castagno e nocciolo e, addentrandosi nella valle fontanina, \u00e8 ancora in uso l'allevamento del bestiame.\nOrigini del nome.\nSull'origine del nome odierno si avanzano diverse ipotesi, la pi\u00f9 accreditata cita la parola \"Clavaro\" (chiave), presente in un antico documento del 980, come la pi\u00f9 probabile antenata di \"Chiavari\", e si suol spiegare tale origine in quanto la citt\u00e0 si trova allo sbocco delle quattro valli val Fontanabuona, valle Sturla, val Graveglia e val d'Aveto.\nStoria.\nEt\u00e0 preistorica e romana.\nNel 1959, nel corso di alcuni scavi edili per la realizzazione di nuovi edifici, sono stati rinvenuti nella zona dell'attuale viale Enrico Millo alcuni insediamenti umani e i resti di un'antica necropoli.\nAl termine dei necessari studi per l'approfondimento dell'area, durati dieci anni, si \u00e8 potuto datare tra l'VIII e il VII secolo a.C. i resti di tale necropoli e dell'insediamento preromano. Tale ipotesi di una probabile fondazione in quell'epoca potrebbe essere confermata anche grazie al ritrovamento di reperti murari risalenti al I secolo a.C..\nDal 1985 alcuni oggetti sono conservati presso il museo archeologico cittadino, dedicato alla preistoria e protostoria dell'area geografica del Tigullio, tra i quali tombe racchiuse in lastroni d'ardesia dove furono rinvenuti monili e oggetti in ferro, oro e bronzo.\nAl tempo dell'Impero romano fu considerato un importante centro costiero del territorio tigullino e alcuni documenti dell'epoca la citano con il toponimo \"Tigullia\", altri come \"Segesta Tigullorum\"; quest'ultima nomenclatura \u00e8 stata dagli storici scartata poich\u00e9 tale nome diede pi\u00f9 probabilmente origine all'odierna cittadina di Sestri Levante. In altri testi, sempre del X secolo, viene invece citata come semplice contrada della pieve di Santo Stefano di Lavagna.\nDalla caduta dell'impero romano allo sviluppo della Cittadella.\nDopo il V secolo sub\u00ec le devastazioni di Eruli e Goti. Passata ai Bizantini dopo le guerre gotiche, fu conquistata dal re longobardo Rotari nel 641. Dall'epoca longobarda nella zona vi operano i monaci dell'abbazia di San Colombano di Bobbio.\nCon la conquista franca appartenne alla marca obertenga.\nTra i possedimenti donati dall'imperatore Ottone I all'abbazia di Bobbio con il diploma del 25 luglio 972, sono annoverate le ville di Caperana (\"Capellana\") e R\u00ec (\"Ripus\"), sulle quali convergevano sia la via litoranea, sia quella diretta al piacentino attraverso la valle Sturla e il passo del Bocco; quest'ultima, in particolare, \u00e8 disseminata di postazioni longobarde e di possessi bobbiesi, mentre insediamenti longobardi sono individuabili lungo una seconda strada che dal territorio chiavarese si dirigeva in Emilia attraverso la val Fontanabuona e la val d'Aveto.\nIn un documento del 980 la citt\u00e0 viene citata come \"Clavaro\". Pass\u00f2 in seguito sotto il dominio della Repubblica di Genova.\nLa Cittadella e la repubblica genovese.\nLa primitiva, ma efficace espansione dell'originaria \"Cittadella\" o \"Borgo di Chiavari\" avvenne nel XII secolo ad opera della Repubblica di Genova, alla quale Chiavari si sottomise promettendo ad essa una ferrea alleanza. La repubblica e i suoi consoli genovesi edificarono una nuova urbanizzazione della citt\u00e0 tra il 1147 e il 1178, proteggendo il borgo con mura difensive (erette nel 1167) che, in alcuni tratti del centro storico, sono ben visibili e in buono stato di conservazione.\nPer porre maggiore difesa della nuova cittadella fu eretto sopra un colle, soprastante ad un primo allineamento abitativo denominato \"Borgolungo\", un locale castello come avamposto contro la famiglia Malaspina, gi\u00e0 signori del levante ligure e della Lunigiana. Questi ultimi tentarono un assedio nel 1172, ma furono respinti dai Genovesi.\nIl Capitaneato e i Fieschi.\nNel 1243 si costitu\u00ec ufficialmente in libero comune sotto il potere della repubblica genovese e in tale secolo Chiavari fu scelta come sede del vicariato della Riviera orientale. Cent'anni dopo il primo assedio dei Malaspina, la citt\u00e0 fu nuovamente assediata dai conti Fieschi della vicina Lavagna che, costituendo un'alleanza con gli stessi Malaspina, riuscirono a sottrarre il comune dalla dominazione di Genova.\nChiavari fu quindi feudo fliscano fino al 1332, anno in cui la Repubblica di Genova riusc\u00ec nell'opera di riconquista feudale ed elesse il comune come sede del futuro capitaneato levantino; quest'ultimo inglob\u00f2 quasi interamente il territorio del Tigullio e della val Fontanabuona.\nIn questi secoli la cittadina partecip\u00f2 attivamente al commercio marittimo genovese e nuove attivit\u00e0 artigianali furono trasferite, a partire dal 1368, dall'antica via Ravascheri, considerata all'epoca la \"via patrizia\", nell'odierno \"Caruggio Dritto\" (via Martiri della Liberazione e via Vittorio Veneto) dei borghesi. Si modific\u00f2 pertanto nuovamente la conformazione urbana chiavarese, ponendo nel centro della cittadella due strade principali commerciali e diversi caruggi laterali; le strade verso il mare furono invece destinate alle famiglie meno abbienti della citt\u00e0.\nNel 1393 i Fieschi riuscirono a sottrarre nuovamente la cittadina dal controllo di Genova, ma per un breve periodo poich\u00e9 ritorn\u00f2 poco dopo comune sotto il dominio genovese. La repubblica nuovamente arricch\u00ec di molto la struttura edilizia erigendo nuovi palazzi signorili e portici lungo le vie principali e laterali; inoltre, su espressiva richiesta genovese, tutte le attivit\u00e0 civiche furono concentrate all'interno della Cittadella, quali ad esempio il settore della giustizia. Ancora oggi il palazzo vecchio del tribunale si trova nella medesima posizione.\nIl Rinascimento, la peste e il Settecento.\nL'impianto architettonico si mantenne inalterato fino al tardo Cinquecento; da tale epoca nuovi palazzi signorili furono edificati all'interno delle mura nel contemporaneo stile rinascimentale. La scelta del nuovo stile architettonico si manifest\u00f2 soprattutto nelle vie principali Ravaschieri e Stefano Rivarola dove furono eretti o rivisti palazzi molto simili ad altri edifici presenti a Genova. A partire dal 1648, o forse dal 1646, ebbe il titolo di Citt\u00e0 dalla Repubblica di Genova.\nNel 1656-1657 fu colpita da una violenta pestilenza che caus\u00f2, oltre alle numerose vittime, il collasso sociale ed economico. La citt\u00e0 si riprese fortemente a partire dal XVIII secolo quando si decise di abbattere a ponente le mura, erette dai Genovesi, e di costruire nuovi insediamenti abitativi e nuove strade, conservandone per\u00f2 lo stile architettonico e il binomio strada-portico.\nNapoleone e il Dipartimento degli Appennini.\nCos\u00ec come altri comuni e borghi della Liguria sub\u00ec l'invasione dell'esercito austriaco nel 1747 e la successiva campagna napoleonica in Italia nel 1797. Napoleone Bonaparte riusc\u00ec a sottomettere la repubblica genovese annettendo i territori liguri all'interno del Primo Impero francese grazie al trattato di Campoformio. Da tale data fu ufficialmente istituita la democratica Repubblica Ligure e l'intero territorio ligure fu diviso in nuovi dipartimenti e \"arrondissement\" alla francese.\nIl Tigullio, lo Spezzino, la parte meridionale del Parmense e alcune municipalit\u00e0 della Lunigiana rientrarono nei confini amministrativi del dipartimento degli Appennini che assunse Chiavari come capoluogo. Il dipartimento fu attivo fino al 1814, anno della caduta di Napoleone I.\nDal Regno di Sardegna al Regno d'Italia.\nNel 1815 il convocato congresso di Vienna per ridisegnare i confini geografici-politici degli stati italiani ed europei stabil\u00ec lo scioglimento della repubblica ligure e la successiva annessione al Regno di Sardegna. Chiavari, gi\u00e0 sede dell'ex dipartimento napoleonico, fu eletta al titolo di capoluogo dell'omonima provincia nel 1819.\nNel 1859, con l'emanazione del decreto Rattazzi, Chiavari divenne capoluogo dell'omonimo circondario, inserito nell'allora provincia di Genova e soppresso nel 1926.\nIl 3 dicembre 1892, papa Leone XIII istitu\u00ec la nuova diocesi di Chiavari, la pi\u00f9 recente rispetto alle altre diocesi liguri gi\u00e0 presenti.\nNel corso dell'Ottocento e Novecento sub\u00ec un forte fenomeno di emigrazione, maggiore nell'entroterra della val Fontanabuona, che spinse numerose famiglie in America Latina; per facilitare gli scambi tra le famiglie chiavaresi e quelle emigrate fu aperto a Chiavari il consolato del Per\u00f9, soppresso nel 1989. Ancora oggi molte famiglie originarie della cittadina costiera e della valle fontanina risiedono in Sudamerica, particolarmente a Lima (Per\u00f9), Valparaiso (Cile), a Buenos Aires (Argentina) e a Montevideo (Uruguay), portando cognomi tipici della zona del chiavarese. E non a caso molte strade di Chiavari portano il nome di queste citt\u00e0 sudamericane (corso Lima, corso Valparaiso, corso Buenos Aires, corso Montevideo, etc).\nNell'autunno del 1969 fu organizzato all'Hotel Stella Maris, di propriet\u00e0 di un istituto religioso, un convegno tra Renato Curcio e una settantina di appartenenti al \"Collettivo politico metropolitano\" di Milano. Tra di loro ci furono molti di coloro che, nell'anno successivo, fonderanno le Brigate Rosse. Il loro simbolo, la stella a cinque punte, si dice che derivi proprio dal simbolo dell'albergo, tuttora presente.\nLa provincia del Tigullio.\nIn virt\u00f9 della precedente istituzionalizzazione come sede provinciale, fu presentata un'apposita proposta di legge alla Camera dei deputati il 24 ottobre del 2001 nella quale si richiese la costituzione della nuova \"Provincia del Tigullio\". La proposta era stata presentata da alcuni parlamentari del comprensorio tigullino e, se approvata, avrebbe di fatto staccato il territorio rivierasco dal controllo amministrativo dell'allora Provincia di Genova.\nLa quinta provincia ligure, che avrebbe scelto come capoluogo Chiavari in virt\u00f9 dell'importanza storica nel territorio, sarebbe stata composta dai comuni di Avegno, Bogliasco, Borzonasca, Camogli, Carasco, Casarza Ligure, Castiglione Chiavarese, Chiavari, Cicagna, Cogorno, Coreglia Ligure, Favale di Malvaro, Lavagna, Leivi, Lorsica, Lumarzo, Mezzanego, Moconesi, Moneglia, Ne, Neirone, Orero, Pieve Ligure, Portofino, Rapallo, Recco, Rezzoaglio, San Colombano Certenoli, Santa Margherita Ligure, Santo Stefano d'Aveto, Sestri Levante, Sori, Tribogna, Uscio e Zoagli per un totale di 35 amministrazioni delle 67 attualmente componenti il territorio metropolitano genovese.\nSimboli.\nLo stemma \u00e8 stato concesso con Regia patente del 18 marzo 1834, registrata al Controllo Generale il 13 giugno 1834 ed interinata dalla Camera dei Conti con proprio provvedimento in data 28 giugno 1834 (Registro 442, foglio 478) conservato presso la Soprintendenza degli Archivi Piemontesi (Archivio di Stato di Torino, Sez. 3\u00aa, n. 228).\nMonumenti e luoghi d'interesse.\nSiti archeologici.\nLa necropoli di Chiavari fu scoperta sul finire degli anni cinquanta del Novecento nel corso di alcuni scavi edili. A seguito del ritrovamento furono subito iniziati i necessari lavori per le rilevazioni archeologiche che, dopo un periodo di studio che va dal 1959 al 1969, gli storici datarono la necropoli pre-romana al VII secolo a.C..\nNegli anni settanta i resti e i ritrovamenti furono spostati in una sede pi\u00f9 idonea, visto che l'area interessata \u00e8 molto vicina al centro abitato, e la collaborazione tra la Soprintendenza per i Beni Archeologici della Liguria e il Comune di Chiavari fece s\u00ec che il 19 aprile del 1985 s'inaugur\u00f2 l'allora museo archeologico per la preistoria e la protostoria del Tigullio (dal 2013 museo archeologico di Chiavari).\nSede attuale del museo \u00e8, dal 1985, il celebre palazzo Rocca del XVIII secolo.\nAree naturali.\nNel territorio comunale \u00e8 presente e preservato un sito di interesse comunitario per il particolare interesse naturalistico e geologico. Il sito - denominato \"Pineta e lecceta di Chiavari\" - \u00e8 collocato nella zona nord-occidentale del territorio, nei pressi del santuario delle Grazie, lungo la strada statale 1 Via Aurelia, dove il paesaggio \u00e8 caratterizzato dalla presenza di un bosco misto costituito prevalentemente da pini (\"Pinus halepensis\", \"Pinus pinea\", \"Pinus pinaster\") e lecci. Sono inoltre presenti, tra elementi di macchia mediterranea e vegetazione rupestre, alcuni esemplari di orchidea ed euphorbia a doppia ombrella (\"Euphorbia biumbellata\"), quest'ultima molto rara nel territorio regionale.\nTra le specie animali tipiche del SIC chiavarese sono segnalate due specie di molluschi (\"Toffolettia stritiolata\" e \"Solatopupa pallida\") legati ai substrati calcarei appartenenti alla formazione del monte Antola.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Chiavari sono , cos\u00ec suddivisi per nazionalit\u00e0, elencando per le presenze pi\u00f9 significative:\nQualit\u00e0 della vita.\nIl comune di Chiavari ha conseguito la certificazione del proprio sistema di gestione ambientale conformemente alla norma ISO 14001.\nLa localit\u00e0 ha ottenuto dalla FEE-Italia (Foundation for Environmental Education) il conferimento della bandiera blu per la qualit\u00e0 delle sue spiagge e per la qualit\u00e0 dei servizi del porto turistico (\"Marina di Chiavari\").\nChiavari \u00e8 anche la \"citt\u00e0 della sicurezza\" con le sue varie centinaia di telecamere installate in tutte le zone della citt\u00e0, segnando un record europeo. Negli ultimi anni le amministrazioni che si sono susseguite hanno incrementato ulteriormente il numero di telecamere di sicurezza sul territorio comunale, la gestione di queste \u00e8 affidata al comando di polizia locale.\nCultura.\nIstruzione.\nScuole.\nChiavari \u00e8 sede dei seguenti istituti d'istruzione superiori statali, le cui sedi sono gestite dall'ente Citt\u00e0 metropolitana di Genova:\nVi \u00e8 inoltre un istituto superiore paritario - l'Istituto Gianelli Campus SRL - avente come indirizzo scolastico liceo scientifico (scienze applicate e sportivo).\nMedia.\nAgli inizi degli anni ottanta, a Chiavari aveva sede un'emittente televisiva (2RTV - TeleMare), nata dalla fusione di Due Riviere TV (fondata a Lavagna nel 1981) con TeleRama (aperta negli anni ottanta), che per un certo periodo ha anche trasmesso i programmi di Elefante TV e poi dell'emittente elvetica RTSI; l'emittente chiuse i battenti alla fine degli stessi anni ottanta. Anche la precedente emittente Tele Chiavari, fondata nel 1974, ebbe analogo destino.\nNel 1990, a Chiavari, nasce invece Teleradiopace, ubicata in corso Millo, una delle prime emittenti (insieme a quelle di Verona e di Roma) a ripetere il segnale di Telepace e di Sat 2000.\nNel settore radiofonico, a Chiavari \u00e8 attiva da tempo Radio Aldebaran.\nStampa.\nA Chiavari \u00e8 ubicata la redazione di stampa nel levante del quotidiano ligure de \"Il Secolo XIX\". \nMusica.\nFu in occasione delle festivit\u00e0 per il \"Corpus Domini\", nel 1807, che negli atti del comune di Chiavari compare per la prima volta la nascita di una banda musicale. Nei primi anni del Novecento in citt\u00e0 si registrano le presenze di tre corpi bandistici: la \"Banda Comunale\", la \"Banda Civica\" e la \"Banda della Societ\u00e0 Operaia\". Negli anni settanta avvenne la fusione tra la Banda cittadina \"Citt\u00e0 di Chiavari\" con la \"Societ\u00e0 Filarmonica di Sestri Levante\" (assumendo la nuova denominazione di Societ\u00e0 Filarmonica di Chiavari e Sestri Levante), unione che perdur\u00f2 fino al 1995 quando le due societ\u00e0 scelsero di dividersi nuovamente in due distinti gruppi. Nel 2005 nasce la Banda della Societ\u00e0 Filarmonica \"Citt\u00e0 di Chiavari\".\nCinema.\nChiavari \u00e8 stato il set per alcune scene del film \"C'era un cinese in coma\", uscito nel 2000, di e con Carlo Verdone e nel 2013 di \"The Wolf of Wall Street\" di Martin Scorsese.\nCucina.\nNel territorio di Chiavari viene coltivata una particolare radice bianca (\"Radixe de Ci\u00e4vai\" nel dialetto locale) ottenuta, secondo alcune nozioni storiche, dopo un intenso lavaggio e strofinio che permette di raggiungere una caratteristica colorazione. La coltivazione avviene dopo una coltura da rinnovo e appartiene alla specie delle cicorie.\nGeografia antropica.\nIl territorio comunale \u00e8 costituito dalle frazioni di Campodonico, Maxena, Sanguineto, Sant'Andrea di Rovereto per un totale di 12,23\u00a0km\u00b2.\nConfina a nord con i comuni di Leivi e Carasco, a sud \u00e8 bagnato dal mar Ligure, a ovest con Zoagli ed est con Cogorno e Lavagna.\nUrbanistica.\nIl centro storico chiavarese pu\u00f2 essere considerato una delle zone meglio conservate e preservate dell'intero comprensorio del Tigullio. La sua struttura urbana e architettonica \u00e8 infatti molto diversa dagli altri comuni rivieraschi, soprattutto per la numerosa presenza dei portici medievali lungo la via principale del nucleo storico - il \"Caruggio Dritto\" - (via Martiri della Liberazione e via Vittorio Veneto) - simbolo per eccellenza del ceto borghese dalla seconda meta del XIV secolo.\nIn passato, qui si concentravano (soprattutto nei \"bassi\" delle case e dei palazzi) le maggiori attivit\u00e0 legate alla produzione artigianale e \"di bottega\", ma anche in epoca pi\u00f9 moderna e contemporanea mantiene, di fatto, una destinazione commerciale. Una maggiore rivalutazione dell'area si ebbe con la pedonalizzazione, dagli anni novanta del Novecento, della via principale e di alcune vie laterali, che lo hanno reso di fatto un pregiato \"salotto pedonale\". La sua struttura ricalca l'antica \"Cittadella\", cuore dell'antico borgo medievale chiavarese, con i pregiati palazzi decorati nel classico stile genovese. Il caratteristico centro storico, rinomato ed apprezzato, \u00e8 meta di numerosi turisti soprattutto durante il periodo primaverile ed estivo.\nVerso l'entroterra del territorio comunale si sviluppano i quartieri pi\u00f9 moderni come Sampierdicanne, Ri (Piani di Ri e Ri Basso) e Caperana costituiti, oltre che da unit\u00e0 densamente abitative, anche da realt\u00e0 artigianali e produttive. Sulle prime colline sorgono i nuclei di Campodonico, Maxena, Sanguineto e Sant'Andrea di Rovereto, queste ultime riconosciute dallo statuto comunale come frazioni.\nEconomia.\nLa citt\u00e0 \u00e8 un importante centro commerciale del comprensorio tigullino con la presenza di piccole e medie imprese legate all'attivit\u00e0 cantieristica-navale, metalmeccanica, della gomma e della lavorazione dell'ardesia. Tra le realt\u00e0 artigianali si conservano antichi mestieri come la fabbricazione della famosa \"sedia di Chiavari\" (la \"chiavarina\"), oppure l'arte tessile finalizzata alla realizzazione di merletti e di macram\u00e8.\nSul territorio si sono sviluppate, inoltre, attivit\u00e0 economiche legate all'agricoltura, floricoltura e alla pesca ittica.\nDalla fine dell'Ottocento e dal Novecento in poi si presenta come una cittadina dedicata soprattutto alle attivit\u00e0 del settore terziario con la presenza di attivit\u00e0 ricettive e balneari.\nL'importanza economica della citt\u00e0, e del suo circondario, sar\u00e0 la base per l'istituzione nel 1870 del Banco di Chiavari e della Riviera Ligure (in origine Banco di Sconto del Circondario di Chiavari).\nA Chiavari hanno sede l'azienda Artematica, produttrice di software e rinomata a livello internazionale nello sviluppo di videogiochi, e le Edizioni Cavalcare.\nInfrastrutture e trasporti.\nStrade.\nIl centro di Chiavari \u00e8 attraversato principalmente dalla strada statale 1 Via Aurelia che permette il collegamento stradale con Zoagli, a ovest, e con Lavagna a est; la provinciale 32 consente il collegamento con il territorio di Leivi. Inoltre \u00e8 raggiungibile anche grazie al proprio casello autostradale sull'autostrada A12.\nGrazie alla sua posizione geografica, posta al centro del golfo del Tigullio, la citt\u00e0 di Chiavari viene considerata un'importante nodo stradale e sbocco da e per la val Fontanabuona - da qui diparte la strada statale 225 della Val Fontanabuona - e con l'attigua Lavagna delle altre valli Graveglia, Sturla e Aveto permettendo cos\u00ec la comunicazione stradale e commerciale tra la costa rivierasca e l'immediato entroterra del levante genovese.\nFerrovie.\nChiavari \u00e8 servita dalla omonima stazione ferroviaria, inaugurata nel 1868, sulla linea Genova-Pisa.\nMobilit\u00e0 urbana.\nDall'autostazione di Chiavari (antistante la stazione ferroviaria) un servizio di trasporto pubblico locale gestito dall'AMT garantisce quotidiani collegamenti bus urbani e interurbani con le principali localit\u00e0 del territorio comunale, del comprensorio del Tigullio, della val Fontanabuona, della valle Sturla, della val d'Aveto e della val Graveglia.\nUlteriori collegamenti interurbani arrivano fino a Bargagli e poi a Genova, facendo capolinea davanti alla stazione di Genova Brignole.\nSport.\nLo sport a Chiavari inizi\u00f2 a svilupparsi nella seconda met\u00e0 del XIX secolo, con la fondazione della Societ\u00e0 di Tiro a Segno nel 1863 e della Societ\u00e0 Ginnastica Pro Chiavari - a carattere polisportivo - nel 1893. Agli inizi del secolo successivo furono attive nel podismo la Veloce Club Chiavari e nel calcio l'Ardita Juventus e l', quest'ultima fondata nel 1914, mentre al termine della prima guerra mondiale sorsero la Bocciofila Chiavarese e la polisportiva Sport Club Aurora, entrambe nel 1919.\nLa tradizione sportiva cittadina - arrivata a ricomprendere oltre sessanta societ\u00e0 contemporaneamente attive - si svilupp\u00f2 su questi pionieristici sodalizi, portando nel tempo le squadre locali alla conquista di titoli nazionali ed europei in molteplici discipline. Sportivi chiavaresi si sono inoltre laureati Campioni d'Italia, d'Europa, del Mondo ed hanno preso parte a diverse edizioni dei Giochi olimpici, mentre la citt\u00e0 stessa ha ospitato a pi\u00f9 riprese manifestazioni sportive a carattere nazionale ed internazionale.\nDiscipline sportive.\nAd inizio XX secolo sia la Pro Chiavari sia la Veloce Club Chiavari furono attive oltre che con i propri atleti, anche nell'organizzazione di corse cittadine. Negli anni 1920 anche l'Aurora Chiavari si dedic\u00f2 all'attivit\u00e0 podistica, mentre a livello individuale il chiavarese Mario De Negri fu parte della staffetta 4x400 metri ai Giochi olimpici di Los Angeles 1932.\nTra le societ\u00e0 cittadine attualmente attive nell'atletica leggera vi sono l\"'Atletica Levante\", la \"Chiavari-Tigullio Outdoor\" ed i \"Maratoneti del Tigullio\".\nLa Bocciofila Chiavarese raccolse i suoi principali successi tra il 1990 e il 1998, quando ottenne sette Scudetti consecutivi e sei Coppe Europa, di cui cinque consecutive. Milita in Serie A2.\nAgli albori del calcio in Italia due giocatori chiavaresi vinsero in pi\u00f9 occasioni il campionato: Paolo Rossi fu campione d'Italia per quattro volte con la maglia del , Mario Cevenini raggiunse lo stesso traguardo una volta con l' ed un'altra con la . La pratica di questo sport ebbe una buona diffusione in citt\u00e0 e vennero fondate le prime due compagini: l'Ardita Juventus che prese parte alla Promozione 1914-1915 e l'Entella che - dopo una breve fusione con la Pro Chiavari - esord\u00ec nel 1920 e raggiunse il secondo livello assoluto nel 1922 schierando principalmente giocatori locali, tra i quali Enrico Sannazzari; anche l'Aurora Chiavari avvi\u00f2 una sua sezione calcio nel 1919. Dagli anni 1930 l'Entella emerse quale principale compagine cittadina, disputando numerosi campionati in Serie C fino agli anni 1970 in cui abbandon\u00f2 il terzo livello del campionato.\nA cavallo tra il XX e il XXI secolo emersero altri calciatori locali come Umberto Calcagno, Campione d'Italia con la e - dopo il ritiro - presidente dell'Associazione Italiana Calciatori, Simone Basso e Silvano Raggio Garibaldi. Negli anni 2010 per la prima volta una seconda squadra cittadina raggiunse un livello superiore a quello dei campionati regionali - il \"Chiavari Calcio Caperana\" che prese parte alla Serie D - e la Virtus Entella, denominazione assunta nel 2005 dallo storico sodalizio, ottenne al culmine di un periodo di forte crescita sportiva la promozione in Serie B, cui prese parte per complessive sei stagioni. Nella stagione 2021-2022 milita in Serie C.\nLa citt\u00e0 \u00e8 inoltre sede di una delegazione distrettuale della Federazione Italiana Giuoco Calcio che organizza annualmente il girone locale del campionato di Terza categoria e di una sezione dell'Associazione Italiana Arbitri, nella quale si form\u00f2 tra gli altri il chiavarese Alberto Picasso. Fino al 2011 Chiavari fu sede dell\"'Entella Femminile\", che raggiunse la Serie A2 e dal 2019 ospita una squadra di beach soccer, denominata anch'essa Virtus Entella.\nLa squadra cittadina Pro Scogli Chiavari ottenne la vittoria del suo primo campionato italiano nel 1998, cui ne seguirono altri nove, oltre a quattro Coppe Italia e due European Club Championship. Il sodalizio \u00e8 iscritto alla Serie A ed il giocatore pi\u00f9 rappresentativo \u00e8 il chiavarese Luca Bellini, capitano della Nazionale italiana Campione del mondo nel 2016.\nLa Pro Chiavari avvi\u00f2 sin dalla fondazione una sezione ciclistica, disciplina in seguito praticata dall'Aurora Chiavari che fu attiva nel ciclismo dilettantistico lanciando alcuni corridori nel mondo del professionismo. Dagli anni 2010 \u00e8 dedita unicamente all'organizzazione di manifestazioni sportive, come la tappa del Giro d'Italia 2015 che part\u00ec da Chiavari il 12 maggio. La citt\u00e0 fu sede di partenza di tappe del Giro d'Italia anche nel 1994 e 1958, edizione quest'ultima che la vide inoltre sede di arrivo della frazione partita da Mondov\u00ec vinta dal toscano Silvano Ciampi. Chiavari fu inoltre sede di arrivo del Giro dell'Appennino nel 2016 e nel 2017. Dal 2018 \u00e8 professionista il ciclista locale Luca Raggio.\nLa squadra femminile della Pro Chiavari ottenne il titolo di Campione d'Italia al X concorso nazionale disputatosi a Venezia nel 1920. Dal punto di vista individuale trascorse la sua carriera nella societ\u00e0 il ginnasta chiavarese Guido Figone, che fu recordman di vittorie nel Concorso individuale ai Campionati italiani assoluti con 8 successi consecutivi dal 1948 al 1955 e olimpionico ai Giochi di e . Nell'edizione del 1948 durante la premiazione della competizione del cavallo con maniglie - da lui conclusa al quinto posto - gli venne erroneamente consegnata la medaglia di bronzo.\nNel 1969 la societ\u00e0 venne insignita della Stella d'oro al merito sportivo e la squadra maschile partecip\u00f2 al Campionato di Serie A2 per diversi anni, fino al 2012.\nSia la Pro Chiavari, sia l'Aurora Chiavari praticarono il nuoto di fondo: ai Campionati italiani estivi di nuoto 1910 la staffetta della Pro Chiavari ottenne la medaglia d'argento nella 3x200 m in mare. Tra i nuotatori cittadini, Edoardo Stochino ottenne la medaglia di bronzo agli Europei 2014, nella 25 km.\nRisale al 1946 la fondazione della Rari Nantes Chiavari - in seguito \"Chiavari Nuoto\" - attiva oltre che nel nuoto e nel nuoto sincronizzato anche nella pallanuoto, specialit\u00e0 in cui ha partecipato per nove volte alla Serie A1, la pi\u00f9 recente nel 2008. Tra i pallanuotisti locali Andrea Mangiante ha vinto otto Scudetti e tre Euroleghe in forza alla , Stefano Luongo uno scudetto con la medesima formazione, oltre alla Medaglia d'oro ai Mondiali 2019.\nNel pugilato fu attiva l'Aurora Chiavari, nella quale si form\u00f2 il chiavarese Aldo Traversaro, detentore del titolo europeo dei pesi mediomassimi dell'European Boxing Union tra il 1977 e il 1979. L'attivit\u00e0 pugilistica si \u00e8 successivamente scissa in una societ\u00e0 indipendente: la \"Pugilistica Tito Copello\".\nAlla fondazione, la Pro Chiavari organizz\u00f2 tra le altre la sezione scherma, attivit\u00e0 successivamente abbandonata. L'attuale compagine cittadina Chiavari Scherma \u00e8 nata nel 1967 ed \u00e8 stata insignita nel 2017 della Stella d'oro al merito sportivo. La squadra femminile milita in Serie A1.\nUlteriori attivit\u00e0 sportive avviate in citt\u00e0 tra la fine del XIX e l'inizio del XX secolo furono, da parte della Pro Chiavari, l'alpinismo e la lotta e - in seno all'Aurora Chiavari - la pallacanestro. Tutte queste discipline sono localmente ancora praticate, rispettivamente dalla \"Sezione Chiavari \u00abAlberto Bozzo\u00bb\" del Club Alpino Italiano e dalle societ\u00e0 \"Chiavari Ring\" e \"Aurora Basket Chiavari\". Il tiro a segno \u00e8 tuttora appannaggio della pi\u00f9 antica societ\u00e0 sportiva cittadina: il \"Tiro a segno nazionale sezione di Chiavari\".\nTra gli sport la cui pratica venne avviata successivamente sono attive altre societ\u00e0: nel baseball \"Baseball Club Dolphins\", nel football americano \"Predatori Golfo del Tigullio\", nella ginnastica aerobica \"Aerobica Entella\", nel judo \"Asaj Judo Chiavari Libertas\", nella pallavolo \"Amis Chiavari\" e \"Beach Sports Chiavari\", nel sollevamento pesi \"Pesistica Chiavari\", nel tennis \"Tennis Chiavari\" e nella vela la \"Sezione Chiavari-Lavagna\" della Lega Navale Italiana e lo \"Yacht Club Chiavari\".\nImpianti sportivi.\nIl principale impianto sportivo cittadino \u00e8 lo stadio comunale, deputato alla pratica del calcio e - attraverso il centro polisportivo attrezzato al suo interno - del judo, della lotta, del pugilato e del sollevamento pesi. Inaugurato nel 1935, il nucleo storico della struttura \u00e8 posto sotto la tutela della \"Soprintendenza Archeologia, Belle Arti e Paesaggio per la citt\u00e0 metropolitana di Genova e le province di Imperia, La Spezia e Savona\". Lo stadio \u00e8 omologato per spettatori ed ha ospitato incontri calcistici di numerose competizioni quali Coppa Italia, Serie B, Serie A2 femminile, Torneo di Viareggio, Supercoppa femminile, nonch\u00e9 la finale del Campionato Primavera 2014-2015 ed un incontro della Nazionale italiana Under-21 nel 2016. \u00c8 stato inoltre sede di incontri di pugilato negli anni 1960 e 1970 e di concerti dei principali artisti musicali italiani tra gli anni 1970 e 1990.\nAltre strutture cittadine sono il \"palasport Massimo Carrino\" costruito nel 1982 nel quartiere Sampierdicanne ed un secondo palasport inaugurato nel 2003 che ospita al suo interno due diversi impianti: la piscina Mario Ravera - gi\u00e0 sede di incontri di Serie A1 di pallanuoto - e la \"palestra Guido Figone\". Sono presenti strutture sportive anche nell'area denominata Colmata a mare - i campi da calcio del \"centro sportivo Franco Celeri\" ed un campo da bocce - e, nel quartiere Caperana, lo \"stadio Angelo Daneri\".\nCaduta in disuso \u00e8 la piscina del Lido, inaugurata nel 1938 dal capo del governo Benito Mussolini ed utilizzata per l'organizzazione dei Campionati italiani di nuoto nel 1940, 1947, 1977 - nei quali il trentino Marcello Guarducci fece registrare il record italiano ed europeo dei 100 stile libero - e 1982. Nel passato cittadino furono attivi altri impianti quali i campi sportivi di Corso Dante e Sampierdicanne, costruiti negli anni 1910 per ospitare partite di calcio, in precedenza giocate sul terreno di piazza Roma."}
{"id": "29270", "revid": "125905809", "url": "https://it.wikipedia.org/wiki?curid=29270", "title": "Ospitaletto", "text": "Ospitaletto (\"\u00d6spedal\u00e8t\" in dialetto bresciano) \u00e8 un comune italiano di abitanti della provincia di Brescia in Lombardia. \u00c8 situato a circa 11.48 chilometri a ovest del capoluogo.\nSorto come \"Hospitium\" tra il VII e l'VIII secolo, luogo in grado di offrire ospitalit\u00e0 a viandanti e viaggiatori che ha dato origine al nome stesso del Comune, dalla met\u00e0 dell'Ottocento ha subito una pesante trasformazione da borgo agricolo a centro primariamente basato sull'industria metalmeccanica, sull'artigianato e i servizi.\n\u00c8 il secondo comune della provincia per densit\u00e0 abitativa, preceduto soltanto da Brescia.\nGeografia fisica.\nTerritorio.\nIl territorio di Ospitaletto \u00e8 complessivamente omogeneo: esso \u00e8 interamente pianeggiante risultando compreso tra i 134 e i 165 e l'unico corso d'acqua che scorre nel paese \u00e8 la \"Seriola di Chiari\", canale un tempo utilizzato per l'irrigazione dei campi.\nParte del suo territorio \u00e8 compreso nei limiti storici della Franciacorta. Il confine meridionale dell'area corrisponde infatti all'ex statale 11 che attraversava il paese tagliandolo a met\u00e0.\nConfina con Castegnato, Cazzago San Martino, Passirano e Travagliato.\nClima.\nSituato nella pianura padana, Ospitaletto ha un clima di tipo subtropicale umido, con inverni rigidi ed estati calde e particolarmente afose.\nA causa dell'elevata umidit\u00e0 relativa (in media del 75,1%) \u00e8 presente il fenomeno della nebbia che si manifesta soprattutto negli ultimi mesi dell'anno, come le frequenti gelate.\nLa primavera e l'autunno sono le stagioni pi\u00f9 piovose, con valori massimi di precipitazioni di 274.9\u00a0mm registrati nella seconda. Entrambe le stagioni presentano temperature medie di circa 15\u00a0\u00b0C.\nLe precipitazioni nevose sono abbastanza rare e concentrate nei primi mesi dell'anno.\nOrigini del nome.\nSecondo il Mazza (1986) il toponimo deriverebbe dal latino \"hospitale\", ovvero \"casa dell'ospitalit\u00e0\".\nUna seconda ipotesi fa derivare il nome da \"ospitale,\" probabilmente in riferimento ad un palazzo lombardo chiamato \"ospitale del Duca\"\nStoria.\nSecondo quanto riportato da Mazza (1986), l'attuale centro di Ospitaletto \u00e8 sorto verso il XIV-XV secolo prevalendo sul precedente nucleo di Lovernato, attualmente (2012) grosso cascinale nella campagna a meridione dell'abitato principale.\nLe prime attestazioni di Lovernato risalgono all'807, quando viene citato in un documento un signore longobardo, \"Dragone di Rodermundo\", abitante in \"Vico Luernaco\". In un altro documento, conservato nel \"Codice diplomatico Sant'Ambrosiano\" e risalente ai primi anni del IX secolo, \u00e8 citato un \"Rodolfo di Biosmondo\" \"de vico Luberniaco fine bresciana\".\nEpoca romana.\nIl Guerrini ipotizza che presso Lovernato sorgesse una stazione di cambio sulla consolare Brescia - Bergamo, la quale sarebbe ricordata nell'Itinerario burdigalense come \"mutatio tetellus\", non lontano da Brixia.\nDi epoca romana nel territorio di Ospitaletto sono state trovate numerose epigrafi, resti murari, monete del III-IV secolo e tombe di tipo \"alla cappuccina\". Una lapide conservata al Museo della citt\u00e0 a Brescia, ricorda il legato di un certo \"Lucio Vezzo Orsiniano\" al \"Collegio dei Seviri\" per celebrare gli annui parentali in memoria di \"Clodia Elia Cirilla\", sua moglie. Alla Baitella fu ritrovata una lapide che ricorda il seviro \"Picazio Trofino\", mentre in un muro della parte sinistra del presbiterio della chiesa di Lovernato \u00e8 conservata un'epigrafe di un voto fatto da \"Tarquinio Alipio\" nelle mani di Publio.\nEpoca medievale e dominio veneto.\nLa prima attestazione dell\"Hospitale S. Jacobi\", dedicato a Giacomo di Compostela, protettore dei viandanti, risale all'843, quando il vescovo di Brescia Ramperto ne affid\u00f2 la giurisdizione al monastero di san Faustino. Nel documento \u00e8 definito \"hospitale ducis\" e \"hospitale denni\", facendo intuire che in epoca longobarda era stato soggetto al Duca di Brescia.\nIntorno al 1107, il vescovo Arimanno fond\u00f2 un nuovo cenobio benedettino (in seguito vallombrosano) alle porte della citt\u00e0 di Brescia, nella zona che oggi corrisponde al Villaggio Badia (dal latino \"abbatia\", poi \"abbadia\", deriverebbe appunto il nome del quartiere) e lo intitol\u00f2 ai santi martiri milanesi Gervasio e Protasio (\"al Mella\"). Verso la fine del secolo XII, il vescovo di Brescia trasfer\u00ec alcuni diritti di esazione da san Faustino Maggiore al neonato monastero: tra questi vi erano anche quelli esercitati sull'ampia area nota come \"hospitale Denni\". Fino al 1979, Ospitaletto serbava il ricordo di questa dipendenza dal cenobio vallombrosano grazie alla presenza di un grosso cascinale posto all'estremit\u00e0 occidentale di via Domenico Ghidoni, chiamato appunto \"la Badia\": esso costituiva uno dei principali possedimenti del monastero sul territorio del comune. Sull'esterno di questa costruzione era murata una lapide datata 1603, commemorativa del restauro voluto e realizzato dal veneziano monsignor Giovanni Emo, abate commendatario dell\u2019abbazia del Mella e in seguito vescovo della citt\u00e0 di Bergamo (1611-1622).\nIl paese viene menzionato come Comune per la prima volta nel 1369, a causa di una disputa tributaria con il Comune di Passirano. In quel periodo faceva parte dei territori viscontei ed era governato dal Sindaco \"Giovanni da Offlaga\".\nAltri riferimenti si hanno quando il comune viene citato nell\"Estimo Visconteo\" del 1385 come Hospedaleto e appartenente alla quadra di Rovato. Secondo quanto riportato da Mazza (1986), il Guerrini afferma che il prevalere di Ospitaletto su Lovernato fu il frutto di repentini avvenimenti, tuttavia Mazza confuta tale tesi riportando varie testimonianze che rivelano il persistere di una comunit\u00e0 a Lovernato con proprie istituzioni almeno fino al XVII secolo.\nNel corso del XV secolo pass\u00f2, come tutto il territorio bresciano, alla Repubblica di Venezia che inser\u00ec il comune all'interno della quadra di Travagliato. Giovanni Da Lezze nel suo \"Catastico Bresciano\" (1610) oltre ad elencare il numero di abitanti e di case e a dare un giudizio qualitativo sulle terre, avverte che met\u00e0 dei proprietari terrieri risiedeva a Brescia, mentre l'altra met\u00e0 abitava in paese.\nNel 1630, il paese fu colpito dalla peste, giunta da Palazzolo e che stermin\u00f2 buona parte della popolazione, passando cos\u00ec dai 1500 abitanti riportati nel 1610 ai 1058 residenti del 1658.\nNel 1687, la comunit\u00e0 chiese al Doge il permesso di costruire una nuova chiesa parrocchiale, che fu completata nel 1720.\nDominio napoleonico e asburgico.\nCon l'occupazione napoleonica del territorio bresciano (1796), la successiva istituzione dell'effimera Repubblica bresciana (marzo 1797) e il suo incorporamento all'interno del Dipartimento del Mella della Cisalpina (novembre 1797) il comune di Ospitaletto fu inserito nel \"cantone di Garza occidentale\". Nel maggio 1798, fu poi inserito nel \"Distretto di Garza occidentale\". Dopo la riforma amministrativa della seconda repubblica Cisalpina (maggio 1801) fu assegnato invece al \"Distretto I di Brescia\" e in tale veste si mantenne con il passaggio alla napoleonica Repubblica Italiana.\nCon l'avvento del Regno d'Italia, vi fu una nuova riforma amministrativa: il comune fu definito \"di terza classe\" e fu inserito all'interno del \"cantone II di Brescia\" appartenente al Distretto I, avente medesimo capoluogo, sempre del Dipartimento del Mella.\nNel 1810 ottenne il territorio dei soppressi comuni di Paderno e Castegnato, ricevendo inoltre la contrada di Borbone, appartenuta in precedenza a Rodengo.\nDopo il Congresso di Vienna (1815), il comune di Ospitaletto perdette le acquisizioni territoriali napoleoniche e fu assegnato, come tutto il territorio bresciano, al Regno Lombardo-Veneto retto dagli Asburgo. Fu capoluogo del \"Distretto II\" della provincia di Brescia, disponendo quindi di un ufficio postale.\nNel 1854 fu raggiunto dalla ferrovia Coccaglio \u2013 Verona, la stazione di Ospitaletto-Travagliato fu aperta tuttavia tre anni dopo.\nDopo l'Unit\u00e0.\nA seguito degli eventi della seconda guerra d'indipendenza italiana (1859), il comune entr\u00f2 a far parte della nuova provincia di Brescia del Regno di Sardegna, che nel 1861 divenne Regno d'Italia. Con il Decreto Rattazzi divenne capoluogo del Mandamento VI appartenente al Circondario I di Brescia, mentre l'amministrazione fu affidata ad un sindaco, coadiuvato da una giunta e dai consiglieri.\nNei decenni successivi all'Unit\u00e0, il paese divenne centro produttore di seta con l'apertura delle filanda Serlini che a cavallo dei secoli XIX e XX occup\u00f2 fino a 1200 persone. Nel 1885, l'energia elettrica fu impiegata per la prima volta in provincia di Brescia dal calzificio \"Corrado Forster e C.\".\nNel 1923 fu soppresso il Mandamento, mentre nel 1926 l'amministrazione fu affidata ad un Podest\u00e0. Durante la seconda guerra mondiale furono attive in paese le Brigate Fiamme Verdi. Nel 1946, l'amministrazione fu riconsegnata ad un sindaco, ad una giunta e ad un consiglio eletti dai cittadini.\nSimboli.\nLo stemma comunale si blasona:\nMonumenti e luoghi d'interesse.\nChiesa di San Giacomo Maggiore.\n\u00c8 la chiesa parrocchiale. Edificata a partire dal 1687 e consacrata nel 1720, \u00e8 dedicata a san Giacomo apostolo, al quale era dedicata in precedenza l'ospizio per i viaggiatori e la precedente parrocchiale.\nLa fabbrica \u00e8 di stile tardo cinquecentesco con un vano unico e volta a botte comprendente navata e presbiterio. La facciata \u00e8 adornata di statue di stile calegaresco. L'interno presenta sette altari: alcuni in stile barocco, altri in stile neoclassico. La pala dell'altare maggiore raffigura il \"Martirio di san Giacomo\" ed \u00e8 opera di Antonio Paglia. \u00c8 presente una Piet\u00e0 del Romanino, secondo Mazza (1986) pala originaria della precedente parrocchiale, la quale \u00e8 incastonata all'interno di una tela pi\u00f9 grande ad opera di Antonio Gandino e dedicata alla \"Resurrezione di Cristo\". Un'altra tela, infine, raffigura i santi Fermo e Rustico, opera di Giuseppe Tortelli. Il Paglia ha infine dipinto la Nativit\u00e0 di un altare laterale.\nSociet\u00e0.\nEtnie e minoranze straniere.\nI cittadini stranieri residenti ad Ospitaletto sono &lt;ref name=\"Dato Istat al 01/01/2015\"&gt;&lt;/ref&gt;, e rappresentano il 16,9% della popolazione totale. Sono cos\u00ec suddivisi per nazionalit\u00e0 (vengono indicati soltanto i dati superiori alle 50 unit\u00e0):\nCultura.\nBiblioteche.\n\u00c8 attiva sul territorio una biblioteca comunale, associata al \"Sistema Bibliotecario Sud Ovest Bresciano\" e che accoglie circa 24.000 volumi.\nScuole.\nOspitaletto dispone di un istituto comprensivo, che ha permesso di riunire in un unico polo le principali strutture scolastiche:\n\u00c8 frequentato da 1411 alunni, con una percentuale di stranieri del 16%.\nNell'insieme il Comune dispone di tre scuole dell'infanzia pubbliche.\nGeografia antropica.\nUrbanistica.\nNel corso degli anni, grazie ad un processo di urbanizzazione dovuto ad un grande incremento economico, i terreni coltivati sono stati gradualmente sostituiti da abitazioni e grandi fabbriche.\nEconomia.\nIndustria.\nI primi centri industriali sorsero ad Ospitaletto a partire dalla seconda met\u00e0 dell'Ottocento: erano per lo pi\u00f9 legati alla produzione della seta e alla lavorazione delle fibre tessili. Diverse filande e calzifici sorsero nel paese offrendo anche un certo benessere, date le paghe mediamente pi\u00f9 alte rispetto a quelle delle aziende concorrenti della provincia\n.Degna di menzione \u00e8 la Filanda Serlini, che al tempo impegnava circa 1200 operai, considerando i diversi stabilimenti.\nNei primi anni settanta del XX secolo vennero edificati gli stabilimenti siderurgici che oggi operano sul territorio, si ricordano in particolare le aziende Stefana S.p.A., Ferrosider S.p.A. e ASO Siderurgica, impegnate nella produzione di acciai e semilavorati.\nOspitaletto \u00e8 anche sede di Sabaf S.p.A., azienda di rilevanza internazionale specializzata nella produzione di componenti per il settore degli apparecchi per la cottura a gas e quotata presso la Borsa valori di Milano (Borsa Italiana: SAB).\nAltra realt\u00e0 industriale da annoverare nel panorama ospitalettese \u00e8 la Gnutti Transfer S.p.A. (fondata nel 1955 come Officine di Ospitaletto Gnutti) che opera con successo nel settore delle macchine transfer pluriutensile.\nInfrastrutture e trasporti.\nStrade.\nIl territorio comunale \u00e8 attraversato dall'ex strada statale 11 Padana Superiore, divenuta strada provinciale che aggira a meridione il centro storico sotto forma di circonvallazione. In direzione est e verso il confinante comune di Castegnato, la strada si connette alla Tangenziale Sud di Brescia.\nOspitaletto \u00e8 anche servito dal casello omonimo sull'Autostrada A4, situato nella zona confinante a nord con il comune di Passirano. Nelle vicinanze \u00e8 presente il raccordo che collega il casello alla strada provinciale 19, che da Concesio prosegue verso i comuni della bassa bresciana.\nFerrovie.\nIl territorio \u00e8 attraversato dal tratto comune alle linee ferroviarie Milano-Venezia e Lecco-Brescia ed \u00e8 servito dalla stazione di Ospitaletto-Travagliato, situata nelle vicinanze di Lovernato.\nMobilit\u00e0 interurbana.\nIl comune \u00e8 servito da tre linee interurbane le quali sono esercite dal consorzio Brescia Sud, composto dalla SIA Autoservizi, SAIA Trasporti e APAM Esercizio:\nSport.\nNegli anni novanta del XX secolo, la principale squadra di calcio della citt\u00e0 \"Football Club Ospitaletto 2000\" ha militato nei campionati di Serie C1 e Serie C2.\nSono stati ottenuti successi anche nel tennis, nel karate, nel ciclismo e nel Rugby (con la prima squadra militante in serie B dal 2003 al 2005).\nLa squadra di pallavolo maschile nei primi anni 2000 ha partecipato al campionato nazionale di B2 maschile. L'attuale squadra di pallavolo femminile milita nel campionato nazionale di B1 (terza serie nazionale)"}
{"id": "29271", "revid": "57872", "url": "https://it.wikipedia.org/wiki?curid=29271", "title": "Cicagna", "text": "Cicagna (\"Cicagna\" in ligure) \u00e8 un comune italiano di abitanti della citt\u00e0 metropolitana di Genova in Liguria.\nGeografia fisica.\nIl territorio comunale \u00e8 situato nella media val Fontanabuona, ad est di Genova.\nI principali corsi d'acqua sono il torrente Lavagna, il quale divide in due nuclei distinti il paese, e il torrente Malvaro nei pressi della frazione di Monleone. Tra le vette del territorio il monte Manico del Lume (801 m), il monte Pegge (774 m), il monte Lasagna (728 m).\nStoria.\nLe origini del comune risalgono alla diffusione del Cristianesimo da parte dei monaci dell'abate irlandese san Colombano ed all'abbazia di San Colombano di Bobbio: ne \u00e8 testimonianza la costruzione di una delle prime pievi battesimali di cui fece parte anche Coreglia Ligure.\nIl paese fu dominio della famiglia Malaspina fino al 1114, anno in cui fu inglobato nelle terre della Repubblica di Genova. In un antico documento risalente al 1143 \u00e8 citata con il toponimo di Plicania, che venne poi trasformato in Chinaglia e quindi nell'odierna Cicagna.\nDa sempre punto importante della val Fontanabuona, la comunit\u00e0 fu inclusa nella podesteria di Rapallo e successivamente nel suo capitaneato (istituito nel 1608), nello storico \"quartiere\" di Oltremonte.\nNel 1797 con la dominazione francese di Napoleone Bonaparte rientr\u00f2 dal 2 dicembre nel dipartimento dell'Entella, con capoluogo Chiavari, all'interno della Repubblica Ligure. Dal 28 aprile del 1798 con i nuovi ordinamenti francesi, Cicagna rientr\u00f2 nel III cantone, con capoluogo Carasco, della giurisdizione dell'Entella e dal 1803 centro principale del I cantone dell'Entella nella giurisdizione dell'Entella. Annesso al Primo Impero francese, dal 13 giugno 1805 al 1814 venne inserito nel dipartimento degli Appennini.\nNel 1815 fu inglobato nel Regno di Sardegna, secondo le decisioni del congresso di Vienna del 1814, che sottopose la municipalit\u00e0 di Cicagna nella provincia di Chiavari sotto la divisione di Genova. Dal 1859 al 1926 il territorio fu compreso nel VI mandamento omonimo del circondario di Chiavari dell'allora provincia di Genova, nel Regno d'Italia.\nDal 1973 al 30 aprile 2011 \u00e8 stata la sede amministrativa della Comunit\u00e0 montana Fontanabuona.\nSimboli.\nLo stemma \u00e8 stato concesso con il decreto del Presidente della Repubblica n\u00ba 2001 datato al 30 giugno del 1976.\nMonumenti e luoghi d'interesse.\nMonumenti.\nNel territorio comunale sono presenti diversi monumenti scultorei quali il \"ponte della Vittoria\", costruito nel 1937 a ricordo dei caduti della prima guerra mondiale e ai marinai della seconda guerra mondiale. Anticamente sullo stesso potevano passarvi solo coloro che avevano partecipato alla Grande guerra come forma di rispetto verso i caduti, in seguito fu regolato al traffico abituale.\nAdiacente il palazzo Cavagnari una scultura del 1892 raffigura una delle tre caravelle di Cristoforo Colombo, mentre all'emigrazione \u00e8 stato dedicato, nel 1992, un monumento nella frazione di Monleone dello scultore Pietro Solari. Nella frazione di Pianezza \u00e8 presente un omaggio scultoreo ai lavoratori dell'ardesia.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Cicagna sono , cos\u00ec suddivisi per nazionalit\u00e0, elencando per le presenze pi\u00f9 significative:\nQualit\u00e0 della vita.\nIl Comune di Cicagna ha conseguito la certificazione del proprio sistema di gestione ambientale conformemente alla norma ISO 14000.\nCultura.\nQuesto paese fa parte del territorio culturalmente omogeneo delle Quattro Province (Alessandria, Genova, Pavia, Piacenza), caratterizzato da usi e costumi comuni e da un importante repertorio di musiche e balli molto antichi. Strumento principe di questa zona \u00e8 il piffero appenninico che accompagnato dalla fisarmonica, e un tempo dalla m\u00fcsa (cornamusa appenninica), guida le danze e anima le feste.\nIl pi\u00f9 rinomato costruttore di pifferi fu Nicol\u00f2 Bacigalupo, detto \"\u00fc Grixiu\" (Cicagna, 1863-1937) attivo a Cicagna dal 1900, dopo il suo ritorno dal Per\u00f9, fino alla sua morte. Ci\u00f2 che rimane della bottega del Grixiu (strumenti musicali semilavorati e attrezzi tra cui il tornio a pedale) \u00e8 conservato nel museo etnografico Ettore Guatelli di Ozzano Taro, frazione di Collecchio in provincia di Parma.\nGeografia antropica.\nIl territorio comunale \u00e8 costituito dalle cinque frazioni di Monleone, Pianezza, Cassottana, Canivella e Serra per un totale di 11,28\u00a0km\u00b2. Confina a nord con i comuni di Moconesi e Orero, a sud con Rapallo e Coreglia Ligure, ad ovest con Tribogna e ad est con Lorsica.\nEconomia.\nL'economia di Cicagna si fonda principalmente sull'agricoltura con la coltivazione di alberi da frutta, uliveti e vitigni e sulla lavorazione dell'ardesia finalizzata ad un uso edilizio e ad elementi d'arredo, oppure artistico. Oltre alla floricoltura, fiorente \u00e8 l'attivit\u00e0 industriale con la presenza di piccole e medie aziende attive nel settore tessile e da materiali da costruzione.\nInfrastrutture e trasporti.\nStrade.\nIl centro di Cicagna \u00e8 attraversato principalmente dalla strada statale 225 della Val Fontanabuona che gli permette il collegamento stradale con San Colombano Certenoli, a sud, e con Moconesi a nord.\nDall'arteria principale della SS 225 dipartono altri collegamenti provinciali quali, in prossimit\u00e0 del centro, la strada provinciale 23 della Scoglina - per raggiungere Favale di Malvaro e, valicando il passo della Scoglina, i centri della val d'Aveto e della val Trebbia - e al bivio di Pianezza la strada provinciale 25 di Orero per il collegamento con l'omonimo comune. Dalla SP 23 un bivio presso la localit\u00e0 di Acqua di Sopra devia verso est lungo la strada provinciale 24 di Verzi per collegarsi con il comune di Lorsica.\nMobilit\u00e0 urbana.\nDal comune di Chiavari un servizio di trasporto pubblico locale gestito dall'AMT garantisce quotidiani collegamenti bus con Cicagna e per le altre localit\u00e0 del territorio comunale."}
{"id": "29273", "revid": "1632387", "url": "https://it.wikipedia.org/wiki?curid=29273", "title": "Padenghe sul Garda", "text": "Padenghe sul Garda (\"Padenghe\" in dialetto gardesano) \u00e8 un comune italiano di abitanti della provincia di Brescia del basso Garda, in Lombardia.\nStoria.\nSimboli.\nLo stemma del Comune di Padenghe sul Garda \u00e8 stato concesso con decreto del presidente della Repubblica del 26 giugno 2006.\nMonumenti e luoghi d'interesse.\nTra i monumenti pi\u00f9 significativi vi sono il Castello di Padenghe di epoca medievale, edificato intorno all'anno 1000, la pieve di Sant'Emiliano, risalente anch'essa al periodo medievale, la chiesa della Madonna della neve e di S. Giovanni Battista decollato in frazione Villa, la chiesa della Visitazione della Beata Vergine Maria e di S. Eurosia del 1720 in frazione Pratello, il santuario della Beata Vergine della Torricella a destra del cimitero del 1692, la chiesa parrocchiale del 1600 e Palazzo Barbieri, sede del municipio, risalente al Settecento.\nSport.\nAtletica leggera.\nA Padenghe \u00e8 presente sul territorio comunale dal 1987 quando l\u00b4Atletica Vighenzi Padenghe cominciava a muovere i primi passi sui campi e sulle piste bresciane.\nla societ\u00e0 \u00e8 iscritta alla FIDAL, federazione italiana di atletica leggera, conta circa 100 atleti nelle varie categorie dalle giovanili ai master. Il suo presidente \u00e8 Busseni Angela."}
{"id": "29274", "revid": "15756", "url": "https://it.wikipedia.org/wiki?curid=29274", "title": "Cogoleto", "text": "Cogoleto (IPA , \"Cogoeuo\" in ligure IPA ) \u00e8 un comune italiano di abitanti della citt\u00e0 metropolitana di Genova in Liguria.\nSecondo la tradizione locale, sostenuta anche da alcuni storici, il borgo diede i natali al celebre navigatore Cristoforo Colombo.\nGeografia fisica.\nTerritorio.\nCogoleto si trova lungo la costa della riviera di ponente, ad ovest di Genova, le frazioni di Lerca e Sciarborasca e la localit\u00e0 di Pratozanino sono situate all'interno verso le montagne per un totale di 20,72\u00a0km\u00b2.\nIl territorio comunale \u00e8 compreso nel parco naturale regionale del Beigua.\nAlcuni piccoli torrenti attraversano il comune; i maggiori sono: il Lerone, il Rumaro e l'Arrestra. Nel territorio del comune si trova la vetta del monte Rama.\nTra le vette del territorio il Bric Dam\u00e8 (1200 m), la Rocca Fontanassa (1172 m), la cima Fontanaccia (1153 m), il monte Rama (1148 m), il Bric Resonau (1146 m), il cima Frattin (1144 m), il monte Sciguello (1102 m), la Rocca del Lago (1094 m), il monte Fardello (1033 m), il Groppo Nero (892 m), il Bric Camul\u00e0 (818 m), il Bric dell'Orso (752 m), il colle Scorza (663 m), la Rocca dell'Edera (586 m), la punta Coletta (500 m), il monte Grottini (210 m).\nGeologia.\nLe formazioni geologiche di Cogoleto appartengono all'unit\u00e0 paleografico-strutturale della zona Piemontese e fanno parte del complesso geologico denominato Gruppo di Voltri. Nel territorio comunale sono presenti principalmente rocce effusive pi\u00f9 o meno metamorfosate, composte in prevalenza da ofioliti a metamorfismo di tipo alpino. Troviamo infatti serpentiniti, prasiniti e metagabbri, di origine vulcanica, e calcescisti. A nord sono presenti anche dolomie e calcari dolomitici con intercanalazioni di calcari cristallini color bruno-nocciola.\nA nord di Lerca sono presenti sedimenti trasgressivi del Pliocene, in prevalenza marne, marne argillose e conglomerati. Inoltre si trovano anche depositi sabbiosi e ciottolosi terrazzati, anch'essi trasgressivi.\nIl geologo Arturo Issel evidenzia lo \"Scoglio\", una roccia di breccia ofiolitica che riposa su scisto cristallino, situato in prossimit\u00e0 di villa Durazzo. Lo scoglio d\u00e0 il nome alla localit\u00e0 omonima, situata nella parte orientale del paese, sulla costa.\nClima.\nCogoleto, protetta dall'appennino ligure, \u00e8 al contempo bagnata dal mar Ligure.\nPerci\u00f2 gode di un clima particolarmente mite. Le temperature estive non sono eccessivamente alte e quelle invernali non sono affatto rigide. In base alla media trentennale di riferimento 1961-1990 della stazione meteorologica di Varazze, la temperatura media del mese pi\u00f9 freddo, gennaio, si attesta a +7,5\u00a0\u00b0C; quella del mese pi\u00f9 caldo, luglio, \u00e8 di +22,9\u00a0\u00b0C. La temperatura media annuale \u00e8 pari a +15\u00a0\u00b0C.\nDa notare per\u00f2 che a Varazze le temperature sono leggermente superiori, con 1499 gradi giorno contro i 1517 di Cogoleto.\nCogoleto appartiene alla zona climatica D.\nOrigini del nome.\nNel documento pi\u00f9 antico la localit\u00e0 \u00e8 menzionata con il nome Codoledo.\nPer la derivazione del toponimo sono state avanzate alcune ipotesi:\nStoria.\nPeriodo romano.\nNella Tavola Peutingeriana la zona di Cogoleto viene denominata Hasta: secondo gli studi e i sopralluoghi eseguiti dal cavalier Pietro Rocca essa coinciderebbe con l'attuale Arrestra, la parte occidentale del paese confinante con Varazze, presso la quale i Romani avevano situato una stazione. Essa infatti dista esattamente 20 miglia, tappa ordinaria delle legioni, da Genova, e 7 miglia dalla vicina Ad Navalia, identificata con Varazze. Hasta sembrerebbe la traduzione romana del nome del torrente. Hasta fungeva inoltre da crocevia, poich\u00e9 si poteva proseguire per il Campo di Marte situato a nord di Varazze e quindi risalire verso Sassello, oppure scendere verso Ad Navalia, lungo la costa varazzina e proseguire verso Savona.\nNell'Hasta sorgeva un ponte romano demolito dai bombardamenti del 21 giugno 1944 ed una cappella dedicata a santa Maria Maddalena, anch'essa non pi\u00f9 presente.\nLa strada romana, identificata dal cavalier Rocca durante un sopralluogo che fece nel 1870, passava da Arenzano a Lerca, Sciarborasca, Hasta e, dopo il ponte, Varazze.\nPeriodo medioevale: testimonianze storiche.\nIl reperto storico pi\u00f9 antico \u00e8 un pluteo marmoreo bizantino con chrismon e croce (collocabile in un periodo compreso tra la fine del VI secolo e gli inizi del VII), rinvenuto nel 1878 nella zona dell'Hasta, utilizzato come palio d'altare. Secondo la storica Colette Dufour Bozzo, il pluteo venne anche riutilizzato in epoche successive e pi\u00f9 vicine a noi in cui \"l'iconografia cristiana viene privilegiata\". Infatti \u00e8 stato ritrovato nei luoghi dove sorgeva la cappella di Santa Maria Maddalena. Essa venne distrutta attorno al 1850 per ampliare gli opifici esistenti sulla riva sinistra dell'Arrestra. Ora il pluteo \u00e8 conservato nel palazzo comunale, esposto nella sala di rappresentanza.\nLa testimonianza scritta pi\u00f9 antica relativa a Cogoleto \u00e8 pi\u00f9 tarda di qualche secolo al pluteo. Il primo documento inerente Cogoleto risaliva all'anno 1023, ma il testo giunto fino a noi \u00e8 contenuto in un atto dell'anno 1039, redatto su pergamena. In esso di parla di una donazione di terreni situati nella zona di Cogoleto, compiuta da due coniugi a favore della basilica di San Siro di Genova.\nNel 950 Berengario II fece appartenere Cogoleto al suo regno, che diede inizio alla costruzione del castello. Il borgo fu compreso nella Marca della Liguria Occidentale e dal 1091 nel Marchesato di Savona di Bonifacio del Vasto. Nel 1096 alcuni cogoletesi diedero il loro apporto assieme ai Savonesi alla prima crociata lanciata da papa Urbano II che fu vinta. Dal XII secolo divenne feudo della famiglia di Bosco e di Ponzone sotto il controllo della podesteria di Varazze ed in seguito alla divisione interna rientr\u00f2 nel Marchesato di Ponzone. Tra il 1241 e il 1242 nella confusione generale visse uno dei momenti pi\u00f9 difficili. Infatti sub\u00ec i giochi di Federico II, con Savona dalla propria parte, nemico di Genova, alleata del Papa. Il confine tra le due potenze era il Lerone, ma Cogoleto lasci\u00f2 entrare le truppe genovesi da Arenzano. Federico II contrattacc\u00f2, saccheggiando, depredando e dando fuoco alle case di Cogoleto. Alla fine decise di ripristinare il confine naturale del Lerone. Dal 1343 pass\u00f2 sotto la Repubblica di Genova che fece appartenere il paese nella podesteria di Voltri e, dal 1570, nel successivo capitaneato voltrese.\nDal Seicento all'oggi.\nNel 1638 ad Amsterdam veniva stampato da Gerardi Mercatoris \"Atlas Novus Mercator\", (l'atlante ufficiale dell'epoca). La citt\u00e0 di Cogoleto ha l'onore di essere identificata come \"Coguretto Christophori Columbi patria\", la patria di Cristoforo Colombo. Tra il 1700 e il 1797 appartenne al capitaneato di Voltri.\nCon l'avvento della dominazione napoleonica - che caus\u00f2 la caduta della Repubblica di Genova - il territorio di Cogoleto rientr\u00f2 dal 2 dicembre 1797 nel dipartimento della Cerusa, con capoluogo Voltri, all'interno della Repubblica Ligure; dal 28 aprile 1798 divenne il capoluogo dell'VIII cantone della giurisdizione di Colombo (cio\u00e8 sotto Savona) e dal 1803 centro principale del I cantone di Colombo nella giurisdizione di Colombo. Durante l'invasione francese nell'aprile 1800 sub\u00ec i violenti scontri tra l'esercito d'oltralpe e quello austriaco nella battaglia di Cogoleto.\nSoppressa la repubblica e annessa al Primo Impero francese, dal 13 giugno 1805 al 1814 il territorio di Cogoleto fu inserito nel dipartimento di Montenotte sotto la giurisdizione del circondario di Savona. Venne stabilito l'utilizzo della lingua francese per i documenti ufficiali e furono confiscati tutti i registri dall'autorit\u00e0 civile; per questo motivo molti di questi sono andati perduti. Sorse un albero della libert\u00e0 presso la sede dell'autorit\u00e0, il Palazzo Nazionale, nell'attuale piazza dei Bianchi.\nCon la caduta di Napoleone Bonaparte il territorio fu inglobato nel Regno di Sardegna - cos\u00ec come stabil\u00ec il congresso di Vienna - e successivamente nel Regno d'Italia dal 1861. Dal 1859 al 1927 Cogoleto fu compreso nel V mandamento di Varazze del circondario di Savona, dell'allora provincia di Genova. Nel 1927 il comune pass\u00f2 nella neocostituita provincia di Savona, ma il decreto reale n. 365 del 13 aprile 1933, firmato dal re Vittorio Emanuele III di Savoia, stabil\u00ec il definitivo passaggio di Cogoleto in provincia di Genova.\nIl 30 ottobre 1943 dalle 12:25 sub\u00ec un pesante bombardamento americano nel contesto della seconda guerra mondiale, nel quale persero la vita quindici persone, di et\u00e0 compresa tra i quattro e i settantadue anni.\nDal 1973 al 31 dicembre 2008 ha fatto parte della comunit\u00e0 montana Argentea.\nSimboli.\nCon provvedimento del Consiglio Comunale, in data 9 ottobre 1887, il Comune si dot\u00f2 di uno stemma, nel quale erano presenti riferimenti sia alla storia del paese che a Cristoforo Colombo.\nMonumenti e luoghi d'interesse.\nArchitetture civili.\nIl centro storico \u00e8 costituito essenzialmente da una via interna (via Rati e via Cristoforo Colombo) lungo la quale sono visibili molti edifici serrati tra loro e distanziati da vicoli e piazzette che si affacciavano sul mare, chiamate scali, che consentivano ai marinai di salpare e di tirare in secco le imbarcazioni. Gli edifici pi\u00f9 antichi, che si potrebbero far risalire al X secolo, sono situati tra il rivo Terroso (Terrusso), che scorre sotto piazza Antonio Giusti, e la chiesa di Santa Maria Maggiore.\nAree naturali.\nCogoleto \u00e8 stato un paese prevalentemente industriale. Alcune fabbriche presenti hanno inquinato il territorio, ma i danni ora sono abbastanza ridotti. Grazie ad una coscienza ambientale pi\u00f9 diffusa tra i cittadini, in questi anni le cose stanno cambiando.\nAll'estremo levante di Cogoleto, su un fondale di circa 80\u00a0m si trova il relitto della superpetroliera \"Haven\" affondata il 14 aprile 1991 ormai trasformata in rifugio per un ricco ecosistema, oggetto di numerose escursioni subacquee e meta di pescatori dilettanti. Vi \u00e8 sulla Haven un'esposizione al MU.VI.TA (Museo vivo delle tecnologie per l'ambiente) della vicina Terralba, frazione di Arenzano.\nIl tratto di mare a ponente della cittadina presenta un fondale a posidonia sopravvissuto alle avversit\u00e0 ambientali del passato, che permette attivit\u00e0 di snorkeling gi\u00e0 a partire da pochi passi dalla battigia.\nCogoleto \u00e8 collegata al contiguo comune di Arenzano con un'unica passeggiata dotata di pista ciclabile e realizzata sul tracciato della vecchia ferrovia. Il lungomare \u00e8 intitolato al cantautore genovese Fabrizio De Andr\u00e9 ed \u00e8 stato inaugurato il 15 aprile 2006.\nLa passeggiata prosegue anche a ponente fino all'inizio della passeggiata Europa di Varazze anch'essa sul vecchio tracciato della ferrovia Genova-Ventimiglia.\nNel percorso si possono ammirare tratti rocciosi a macchia mediterranea dominati da pini d'Aleppo, che danno un'idea di quale fosse l'aspetto originario della regione prima dell'intervento dell'uomo. La vegetazione \u00e8 a picco sul mare e le rocce sono serpentinoscisti (rocce metamorfiche di colore verde scuro), che hanno assunto un colore nero in seguito all'esposizione agli agenti atmosferici. Nei fondali delle piccole baie rocciose che si trovano al disotto della passeggiata vivono molte specie animali tra cui ricci marini, polpi, gamberetti, pomodori di mare, paguri.\nIn zona S.Giorgio-Puntabella, fra Cogoleto e Varazze, si pu\u00f2 osservare e visitare (scendendo lungo una lunga scalinata di accesso del Cala Loca dalla strada Aurelia) una testimonianza unica di come, circa 125.000 anni fa, il\u00a0 livello del mare fosse posto a quota 7 metri pi\u00f9 in alto dell'attuale livello. Inoltre \u00e8 presente una grotta, scolpita dall'erosione marina sulla dura roccia serpentinica, che costituisce l\u2019intera caletta sottostante parte integrante del Geo-Parco Del Beigua - Patrimonio UNESCO.\nA Varazze, in localit\u00e0 Portigliolo, alla foce del rio Arenon, era presente un borgo medioevale, dove i marinai si andavano a rifornire di gallette (biscotti), e del quale resta solamente qualche edificio in rovina. In questo territorio si trovava un campeggio, abbandonato in seguito a una devastante alluvione nel 2002, di cui erano rimasti numerosi relitti; il 4 ottobre 2010 a seguito di precipitazioni eccezionali, il rio ha innalzato di parecchi metri il suo letto e trascinato in mare ci\u00f2 che ancora era presente, lesionando anche la sede della passeggiata a mare.\nOltre la frazione di Sciarborasca si estende una zona di alto interesse naturalistico facente parte del massiccio del monte Beigua (1287 m s.l.m.). Sull'ampia spianata della vetta, che ricade nel comune di Varazze sono stati edificati nel 1925 una chiesetta intitolata alla Madonna Regina della pace e nel 1959 i ripetitori radiotelefonici, il punto pi\u00f9 elevato del comune di Cogoleto \u00e8 il rifugio Prato Rotondo 1108\u00a0m s.l.m., in dialetto \"Pr\u00e0 Riondo\" posto di tappa n\u00ba19 dell'Alta Via dei Monti Liguri, poco lontano, sempre sull'Alta Via in direzione passo del Faiallo sorge in localit\u00e0 Terrin a quota 1078\u00a0m s.l.m. la \"Casa della Miniera\" un riparo ristrutturato dall'allora Comunit\u00e0 montana Argentea con la collaborazione del Gruppo Alpini di Cogoleto e dove ogni anno alla terza domenica di luglio si svolge la festa degli alpini. Inoltre vicino al museo contadino di Sciarborasca sorge l'ecomuseo, percorso-museo pedonale, allestito dall'ex Comunit\u00e0 montana Argentea con pannelli esplicativi per scoprire gli antichi mestieri contadini.\nSulla collina della localit\u00e0 Beuca sorge l'orto botanico Villa Beuca che, con i suoi trentaquattromila metri quadrati, accoglie rare e pregiate piante mediterranee e specie a rischio d'estinzione.\nNel territorio comunale di Cogoleto \u00e8 presente e preservato un sito di interesse comunitario, proposto dalla rete Natura 2000 della Liguria, per il suo particolare interesse naturale e geologico. Il sito \u00e8 collocato tra i fondali della citt\u00e0 metropolitana di Genova e della provincia di Savona - condiviso tra i comuni di Arenzano, Cogoleto e Varazze - dove \u00e8 segnalato un particolare habitat formato da praterie di \"posidonia oceanica\". Tra le specie animali marine sono presenti: \"Centrolabrus melanocercus\", \"Hippocampus ramulosus\", \"Nerophis maculatus\", \"Nerophis ophidion\", \"Symphodus cinereus\", \"Symphodus doderleini\", \"Symphodus tinca\", \"Syngnathus acus\" e \"Syngnathus typhle\".\nSociet\u00e0.\nEvoluzione demografica.\nTra il 1839 e il 1869 furono rilasciati 608 passaporti, prevalentemente per l'espatrio verso le Americhe. In particolare molti cogoletesi si trasferirono per quanto riguarda quella del Sud, a Montevideo e Buenos Aires e quella del Nord a New Orleans, New York e Boston.\nAllo sviluppo industriale di Cogoleto, tra la fine dell'Ottocento e i primi del Novecento, \u00e8 seguito lo sviluppo occupazionale, la crescita degli insediamenti edilizi e l'aumento della popolazione. La crescita rapida di questi tre parametri ha avuto solo una breve fase di stallo durante la seconda guerra mondiale ed \u00e8 proseguita negli anni del boom economico. Il censimento del 1981 rilev\u00f2 il picco di 3319 addetti che lavoravano nel comune. Nei due censimenti successivi, tuttavia, per la chiusura di molte industrie e dell'ospedale psichiatrico di Pratozanino, si sono persi circa 1500 posti di lavoro. Conseguentemente si pu\u00f2 riscontrare una, seppur lieve, decrescita del numero di abitanti.\nAl 31 dicembre 2009 gli abitanti risultavano distribuiti in 4631 nuclei familiari con una media per nucleo familiare di 1,97 componenti.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Cogoleto sono , cos\u00ec suddivisi per nazionalit\u00e0, elencando per le presenze pi\u00f9 significative:\nQualit\u00e0 della vita.\nNel dicembre 2004 il Comune di Cogoleto ha conseguito la certificazione del proprio sistema di gestione ambientale conformemente alla norma ISO 14001.\nLingue e dialetti.\nOltre alla lingua italiana, a Cogoleto \u00e8 parlato da parte della popolazione il dialetto locale, una variante della lingua ligure. Vi sono per\u00f2 alcune differenze dal dialetto parlato a Genova citt\u00e0, essendo la localit\u00e0 di Cogoleto influenzata dalle parlate locali della vicina provincia di Savona.\nReligione.\nLa religione maggiormente praticata a Cogoleto \u00e8, come per l'Italia, quella cattolica. Cogoleto, pur essendo nella citt\u00e0 metropolitana di Genova, fa parte della diocesi di Savona-Noli. Inoltre \u00e8 presente una Sala del Regno dei Testimoni di Geova situata in zona Molinetto.\nCultura.\nIstruzione.\nL'idea di una scuola infantile \u00e8 da attribuire all'allora parroco Reverendo Arciprete Giuseppe Scarrone che nel 1861 la propose alla comunit\u00e0. Re Vittorio Emanuele II, il 3 maggio 1833, ne decret\u00f2 l'erezione in corpo morale, stabilendo delle regole, tra le quali l'intitolazione a \"Cristoforo Colombo\". L'Istituto comprensivo di Cogoleto ha vinto il \"Label Europeo 2005\", riconoscimento europeo per progetti innovativi nel campo dell'insegnamento - apprendimento delle lingue).\nMusei.\nA Sciarborasca presso edificio rurale di antica costruzione \u00e8 situato il museo contadino, il quale espone molti oggetti ed attrezzi del mondo contadino.\nMedia.\nTelevisione.\nDal 1981 al 2009 \u00e8 stata attiva l'emittente televisiva locale Telecogoleto con la trasmissione di consigli comunali, cronache locali, sagre in diretta, telecronache di calcio dilettantistico e svariate rubriche. Cedette il passo a Telepace dopo una serie di tragedie che colpirono la famiglia Casagni, proprietaria da sempre del canale, tra cui la morte del fondatore Elvo. Nel 2011 nasce la web-tv locale CogoletoLive, senza scopo di lucro e \"custode\" dell'archivio di Telecogoleto.\nMusica.\nGi\u00e0 nei primi anni del Novecento a Cogoleto \u00e8 attestata la presenza di un corpo bandistico che si dissolse nel secondo dopoguerra. Negli anni novanta, su spinta dell'amministrazione comunale, si decise di ricostituire una nuova realt\u00e0 musicale cittadina: nacque cos\u00ec la \"Filarmonica Citt\u00e0 di Cogoleto\". Anche grazie al supporto logistico, e all'esperienza musicale della scuola e Banda Musicale \"Carlo Colombi\" di Genova Pra', nel 1997 si diede vita alla nuova Banda Musicale \"Citt\u00e0 di Cogoleto\" con sede all'interno di villa Nasturzio.\nIn tempi pi\u00f9 recenti, a Cogoleto si \u00e8 sviluppato il collettivo hip hop Wild Bandana, composto da diversi rapper liguri, di cui due, Tedua e Izi, cresciuti proprio a Cogoleto.\nCucina.\nLa cucina di Cogoleto \u00e8 tipica della riviera ligure. \u00c8 legata a tradizioni marinare e al legame culinario con le zone vicine, soprattutto con la cucina genovese. Alcuni piatti caratteristici sono la focaccia genovese, le trenette al pesto, le trofiette ed il brandacujun.\nEventi.\nOgni anno si svolgono feste e processioni per i santi patroni di Cogoleto e delle sue frazioni. La maggior parte di queste sono in agosto:\nGeografia antropica.\nConfina a nord con Sassello (SV), a sud \u00e8 bagnato dal mar Ligure, ad ovest con Varazze (SV) e ad est con Arenzano.\nFrazioni.\nLe frazioni del comune sono tre:\nEconomia.\nIn passato fu un piccolo borgo dove l'attivit\u00e0 prevalente era la pesca e la produzione di calce, utilizzata anche per la costruzione del palazzo Ducale di Genova. Nelle piane, a levante e a ponente del centro abitato e nella retrostante bassa collina era largamente praticata l'attivit\u00e0 agricola, in particolare si coltivavano l'ulivo, la vite e i cereali; presso la foce del torrente Lerone funzionava il mulino di San Rocco.\nPer lunghi anni sede di importanti industrie, ha ora abbandonato la vocazione produttiva, se non per una piccola componente agricola, puntando al turismo.\nLe fornaci per la cottura della calce erano una decina, delle quali alcune a fuoco continuo. Si possono vedere ancora i segni degli scavi per l'estrazione della calce nelle colline, in particolare nei pressi del campo sportivo \"Marco Pala\". Le attivit\u00e0 connesse con la calce erano fondamentali per l'economia del paese. Si racconta che un centinaio di anni fa le acque antistanti al paese fossero addirittura bianco-latte per i residui di calce sospesi sulla superficie marina. Ci\u00f2 avveniva perch\u00e9 gli scarti delle fornaci venivano gettati direttamente in mare. La produzione di calce, in decrescita gi\u00e0 a partire dalla met\u00e0 dell'Ottocento a motivo della concorrenza con le fornaci di Sestri Ponente e Spotorno, \u00e8 terminata definitivamente nel 1964, con la chiusura della Fornace Vallarino.\nA Cogoleto vi erano due cartiere, una in localit\u00e0\" \"Molinetto\" (\"cartiera Carlo Ghigliotti) e l'altra a Lerca (cartiera F.lli Tixe). La prima, situata presso il torrente Arrestra in un edificio del XVI secolo della famiglia Ansaldo, produceva carta che veniva trasportata nelle repubbliche sudamericane dai velieri locali. La famiglia Ghigliotti fece affrescare dal pittore Luigi De Servi il catino absidale della locale chiesa parrocchiale. La seconda cartiera, invece, dava lavoro ad una ventina di operai e la sua carta raggiungeva molte citt\u00e0 sudamericane quali Rio de Janeiro, Montevideo e Buenos Aires.\nDal 22 maggio 1883 l'insediamento delle industrie nel territorio fu particolarmente agevolato dalla deliberazione comunale di esenzione daziaria sui combustibili e sulle materie prime, che contribu\u00ec ad un sensibile incremento degli insediamenti industriali.\nNella frazione di Pratozanino l'ospedale psichiatrico provinciale, sorto nel 1907 con 10 padiglioni e 4 edifici per servizi e alloggio impiegati dava lavoro all'ingente numero di 3500 dipendenti nel primo dopoguerra. Venne chiuso negli anni novanta.\nCogoleto era sede di:\nLe ultime due industrie - la metallurgica Tubi Ghisa SpA e la chimica Luigi Stoppani SpA - hanno per\u00f2 lasciato una pesante eredit\u00e0 di inquinamento, anche se i danni permanenti non sono attualmente valutabili.\nLuigi Stoppani SpA.\nLa Luigi Stoppani SpA, fabbrica di sodio, potassio, cromo e derivati, \u00e8 stata di grande impatto ambientale, come riportato nella relazione del professor Paolo Prati dell'Universit\u00e0 di Genova, cui \u00e8 stata affidata la perizia del processo Stoppani, che vede imputati per disastro ambientale cinque persone. Nel terreno dell'area industriale i valori di cromo esavalente riscontrati sono 25\u00a0000 parti per milione quando i limiti di legge sono di 15 ppm. Nei sedimenti marini il valore \u00e8 di 10\u00a0000 ppm mentre non dovrebbe superare i 1350 ppm. Prima del 2003, anno nel quale \u00e8 entrata in funzione una barriera idraulica, le concentrazioni di cromo esavalente nelle acque sotterranee erano di ben 100\u00a0000 volte eccedenti il limite. Per quanto riguarda la falda acquifera sottostante il torrente Lerone si \u00e8 riscontrata una presenza seimila volte superiore ai limiti. Prati sottolinea inoltre che la situazione \u00e8 mutata dopo il commissariamento dell'area, e riconosce che sar\u00e0 possibile accertare l'entit\u00e0 del fenomeno solamente con un monitoraggio prolungato nel tempo.\nDopo la chiusura, l'azienda ha cambiato nome in Immobiliare val Lerone, in quanto intenzionata a gestire lo sfruttamento immobiliare della zona dopo la bonifica. Ora la zona si sta ripopolando di specie faunistiche (ad esempio cigni e germani reali) e il mare, da verde com'era (principalmente a causa del cromo), \u00e8 tornato al suo colore originario.\nDopo il fallimento sancito nel giugno 2007 dal tribunale, \u00e8 stato delegato un commissario per la bonifica dell'area. I lavori sono iniziati il 1\u00ba dicembre 2008 con la prima fase di bonifica da amianto e da cromo in superficie. Si proceder\u00e0 quindi con la demolizione degli stabili e in seguito con la bonifica del sottosuolo. Il presidente dell'allora Provincia di Genova Alessandro Repetto ha escluso speculazioni edilizie nell'area, le quali costituirebbero anch'esse un danno ambientale e ha sottolineato l'importanza di un'attenta pianificazione territoriale, impegnandosi a verificare la conformit\u00e0 del Piano Urbanistico Comunale al Piano Territoriale di Coordinamento Provinciale.\nTubi Ghisa SpA.\n\u00c8 in corso un processo di riqualificazione territoriale anche per la Tubi Ghisa SpA, in seguito Saint-Gobain condotte, fondata nel 1906 dai fratelli Balleydier, soprannominata il \"Pane di Cogoleto\", perch\u00e9 dava lavoro a molte famiglie cogoletesi. Inizialmente produceva tubi in lamiera di acciaio saldati a gas d'acqua per condotte forzate ad alta pressione. Con la nascita della Societ\u00e0 Italiana di fonderia in ghisa e costruzioni meccaniche viene aggiunta la produzione di tubi in ghisa per acquedotti con i relativi raccordi. Nel 1913, la Societ\u00e0 Tubi Togni acquist\u00f2 la produzione di tubi in lamiera saldati, al contempo la societ\u00e0 Industriale di meccanica e fonderia di Milano, decise l'acquisto della produzione di tubi in ghisa. Quest'ultima, rilevata nel 1924 dalla Societ\u00e0 ILVA Alti Forni del Acciaierie d'Italia, la fabbrica conobbe negli anni un costante sviluppo che la port\u00f2 nel 1950 alla collaborazione con Pont-\u00e0-Mousson SA, azienda produttrice di tubi in ghisa sferoidale. Diventata nell'ottobre 1964 Tubi Ghisa SpA per la politica Finsider, nel 1993 entr\u00f2 a far parte del gruppo Saint-Gobain-Pont-\u00e0-Mousson.\nOra l'area, messa in vendita dalla Saint-Gobain-Pont-\u00e0-Mousson, \u00e8 stata acquistata dalla Geo srl, con la probabile intenzione ad un'operazione immobiliare. Nel 2008 sul sito internet del Gruppo Geo, societ\u00e0 madre del colosso immobiliare ligure, creato dall'imprenditore di Albenga Andrea Nucera, \u00e8 comparso per la costruzione di un grattacielo di oltre 20 piani, 800 nuovi alloggi e 1\u00a0200 parcheggi su un'area complessiva di 75\u00a0000 metri quadrati. Il Comune di Cogoleto, venuto a sapere dell'esistenza del progetto, ha immediatamente protestato, non gradendo in particolar modo la dicitura che definiva l'area residenziale, commerciale, turistica. Una precedente seppur ridotta porzione dell'area era stata acquistata in precedenza dall'imprenditore locale Pietro Pesce, costruttore coinvolto nell'inchiesta Bancopoli su Gianpiero Fiorani. Il comune, prima di prendere decisioni sul futuro dell'area, \u00e8 intenzionato ad ascoltare le proposte della cittadinanza con assemblee pubbliche, la prima delle quali svoltasi il 17 aprile 2009.\nInfrastrutture e trasporti.\nStrade.\nIl centro di Cogoleto \u00e8 attraversato principalmente dalla strada statale 1 Via Aurelia che gli permette il collegamento stradale con Varazze, ad ovest, e con Arenzano ad est. Il territorio comunale \u00e8 altres\u00ec attraversato dalla strada provinciale 78 di Lerca e dalla strada provinciale 66 di Sciarborasca per raggiungere le rispettive frazioni comunali.\nIl comune \u00e8 raggiungibile dall'autostrada A10, tramite il casello autostradale di Arenzano provenendo da levante e tramite il casello autostradale di Varazze provenendo da ponente.\nFerrovie.\nCogoleto \u00e8 dotata di una propria stazione ferroviaria sulla linea Genova-Ventimiglia nel tratto locale compreso tra Savona e Genova. I binari sono quattro.\nEsempio di architettura razionalista della seconda met\u00e0 degli anni trenta. Per consentire la movimentazione delle merci delle locali industrie si dot\u00f2 di un grande parco binari; il fabbricato viaggiatori fu costruito nel 1943 su progetto dell'architetto Roberto Narducci.\nMobilit\u00e0 urbana.\nDa Genova un servizio di trasporto pubblico locale gestito dall'AMT garantisce quotidiani collegamenti bus con Cogoleto e per le altre localit\u00e0 del territorio comunale.\nAmministrazione.\nGemellaggi.\nCogoleto \u00e8 gemellata con:\nSport.\nCogoleto \u00e8 denominata \"Citt\u00e0 dell'Olimpismo e dello Sport\", anche perch\u00e9 gemellata con Olimpia, dove sono nate le Olimpiadi.\nA Cogoleto vi \u00e8 il Centro di Formazione Fisico-Sportiva (CFFS), che dirige e coordina l'attivit\u00e0 di molti gruppi sportivi, tra i quali atletica leggera, pallavolo, pallacanestro e rugby.\nPer quanto riguarda la cronaca sportiva, invece, da Cogoleto \u00e8 ripartita la 104\u00aa edizione della Milano-Sanremo, interrotta ad Ovada per il maltempo.\nImpianti sportivi.\nNel territorio comunale sono presenti i seguenti impianti sportivi:\nTra le associazioni pi\u00f9 longeve vi \u00e8 il Club Velico di Cogoleto, sorto il 15 marzo 1948, con nuova sede inaugurata nel 2005."}
{"id": "29276", "revid": "1702319", "url": "https://it.wikipedia.org/wiki?curid=29276", "title": "Paisco Loveno", "text": "Paisco Loveno (\"Pa\u00ecsc\" e \"Lo\u00e9\" in dialetto camuno) \u00e8 un comune italiano di abitanti, della Val Camonica, provincia di Brescia in Lombardia.\nLo si raggiunge dalla Val Camonica da uno svincolo dalla strada statale 42 del Tonale e della Mendola per la Valle di Paisco all'altezza di Forno d'Allione; dalla Valle di Scalve seguendo la Strada statale 294 della Val di Scalve e oltrepassando il Passo del Vivione.\nIl territorio di Paisco Loveno confina con diversi comuni: a ovest quello di Schilpario e Teglio, a nord quello di Corteno Golgi e Malonno, ad est quello di Berzo Demo, ed a sud quello di Sellero, Capo di Ponte, Ono San Pietro e Cerveno.\nGeografia fisica.\nTerritorio.\nIl comune \u00e8 formato dal tre abitati principali: Loveno, posto pi\u00f9 a monte, Grumello, a qualche centinaio di metri da Loveno, e Paisco, posto pi\u00f9 a valle. Tutte le frazioni si trovano sulla sponda settentrionale della Valle di Paisco, percorsa dal torrente Allione.\nIl paese di Paisco giace in una posizione tale da rimanere diversi mesi l'anno (quelli invernali) senza luce del sole.\nNella localit\u00e0 di Loveno di \"Saviera\" e \"Traversagna\" vi erano quattordici miniere di ferro.\nStoria.\nNell'aprile 1299 i consoli della vicinia di Paisco e di Loveno si recano a Cemmo dove \u00e8 presente Cazoino da Capriolo, camerario del vescovo di Brescia Berardo Maggi. Qui giurano secondo la formula consueta fedelt\u00e0 al vescovo, e pagano la decima dovuta.\nIl 14 ottobre 1336 il vescovo di Brescia Jacopo de Atti investe iure feudi dei diritti di decima nei territori di Cerveno, Ono e Cricolo, Esine e Paisco Oprandino Codaferri da Cemmo.\nAlla pace di Breno del 31 dicembre 1397 il rappresentante della comunit\u00e0 di Paisco, Andriolo Baratiero (anche notaio), si schier\u00f2 sulla sponda ghibellina.\nIl 17 settembre 1423 il vescovo di Brescia Francesco Marerio investe iure feudi dei diritti di decima nei territori di Monno, Cevo, Andrista, Grumello, Saviore, Cemmo, Ono, Sonico, Astrio, Malegno, Cortenedolo, Vione, Incudine e Berzo Demo a Bertolino della Torre di Cemmo .\nCon l'unione al regno d'Italia (1859) si crea il comune di Loveno Grumello (prima nel nome risultava solo Loveno). Nel 1928 i comuni di Paisco e Loveno Grumello si uniscono formando Paisco Loveno.\nFeudatari locali.\nFamiglie che hanno ottenuto l'infeudazione vescovile dell'abitato:\nMonumenti e luoghi d'interesse.\nNel territorio comunale presso il Passo del Torsoleto a 2645 m s.l.m. \u00e8 presente il Bivacco Davide Salvadori.\nArchitetture religiose.\nLe chiese di Paisco Loveno sono:\nSociet\u00e0.\nLingua e dialetto.\nNel territorio di Paisco Loveno, accanto all'italiano, \u00e8 parlata la Lingua lombarda prevalentemente nelle sue variante di dialetto bresciano e dialetto camuno.\nCultura e tradizioni.\nGli sc\u00fct\u00fcm sono nei dialetti camuni dei soprannomi o nomiglioli, a volte personali, altre indicanti tratti caratteristici di una comunit\u00e0. Quello che contraddistingue gli abitanti di\nEsistono nel folklore della Val Camonica alcuni proverbi in dialetto camuno riguardanti Paisco e Loveno:"}
{"id": "29277", "revid": "125741550", "url": "https://it.wikipedia.org/wiki?curid=29277", "title": "Cogorno", "text": "Cog\u00f3rno (\"Cogorno\" IPA: in ligure) \u00e8 un comune italiano sparso di abitanti della citt\u00e0 metropolitana di Genova in Liguria. La sede comunale \u00e8 situata nella frazione di San Salvatore.\nGeografia fisica.\nIl territorio di Cogorno \u00e8 situato tra la bassa val Fontanabuona e la val Graveglia, con il maggior insediamento urbano sviluppatosi lungo l'alto e mediano bacino idrografico della sponda sinistra del fiume Entella, e le sovrastanti colline, ad est di Genova.\nTra i rilievi il monte Le Rocchette (701 m) e il monte San Giacomo, antico luogo di estrazione dell'ardesia (detta \"la pietra nera\").\nStoria.\nLe origini del territorio comunale risalirebbero all'epoca pre-romana.\nFu possesso dei signori di Cogorno, discendenti dalla famiglia Fieschi, signori della vicina Lavagna. Nel 1203 gli stessi Fieschi cedettero il feudo alla Repubblica di Genova.\nFu molto importante l'alleanza con i pontefici Innocenzo IV e Adriano V, entrambi del ramo famigliare fliscano, che permise la costruzione della basilica omonima nel borgo di San Salvatore.\nNel 1797 con la dominazione francese di Napoleone Bonaparte la municipalit\u00e0 di Cogorno rientr\u00f2 dal 2 dicembre nel dipartimento dell'Entella, con capoluogo Chiavari, all'interno della Repubblica Ligure. Dal 28 aprile 1798 Cogorno rientr\u00f2 nel III cantone, con capoluogo Carasco, della giurisdizione dell'Entella e dal 1803 centro principale del I cantone dell'Entella nella giurisdizione dell'Entella. Annesso al Primo Impero francese, dal 13 giugno 1805 al 1814 venne inserito nel dipartimento degli Appennini.\nNel 1815 fu inglobato nel Regno di Sardegna, secondo le decisioni del congresso di Vienna del 1814, che sottopose la municipalit\u00e0 di Cogorno nella provincia di Chiavari sotto la divisione di Genova. Dal 1859 al 1926 il territorio fu compreso nell'VIII mandamento di Lavagna del circondario di Chiavari dell'allora provincia di Genova, nel Regno d'Italia.\nDal 1973 al 30 aprile 2011 ha fatto parte della Comunit\u00e0 montana Fontanabuona.\nSimboli.\nLa torre rappresenta il simbolo della famiglia nobiliare dei Cogorno, il piccone nero ricorda l'antica estrazione dell'ardesia nelle cave adiacenti al monte San Giacomo, mentre la raffigurazione della chiesa \u00e8 riferibile alla romanica basilica dei Fieschi di San Salvatore.\nLo stemma \u00e8 stato concesso con il decreto del Presidente della Repubblica n\u00b0 440 datato al 13 dicembre del 1983.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Cogorno sono , cos\u00ec suddivisi per nazionalit\u00e0, elencando per le presenze pi\u00f9 significative:\nCultura.\nIstruzione.\nA San Salvatore \u00e8 presente uno degli istituti scolastici tra i pi\u00f9 importanti del comprensorio del Tigullio e della val Fontanabuona: il Villaggio del Ragazzo. Fondato nel 1960 dal sacerdote don Nando Negri, originario di Lavagna, \u00e8 il maggior polo scolastico della valle (scuola dell'infanzia, primaria, secondaria ed istituto professionale).\nCucina.\nNel territorio comunale viene coltivata la patata cannellina nera, una variet\u00e0 tradizionale, simile alla variet\u00e0 Vitelotte.\nEventi.\nLa principale manifestazione del territorio comunale si celebra nel periodo estivo, solitamente il 13 agosto, con la ricorrenza de l\"Addiu du Fantin\"; il nome deriverebbe dalla lingua ligure che letteralmente significa \"addio dello scapolo\". La manifestazione ricalcherebbe un presunto evento del Medioevo, quando il locale conte Opizzo Fiesco, della nobile casata dei Fieschi, decise di unirsi in matrimonio con la contessa Bianca de' Bianchi di Siena. La ricorrenza, celebrata in notturna nel piazzale-sagrato in ciottoli bianchi e neri della basilica dei Fieschi di San Salvatore, ricorda appunto l'addio al celibato del conte con un sontuoso banchetto medievale, sfilata e balli in abiti dell'epoca.\nLa ricorrenza del matrimonio \u00e8 invece annualmente celebrata nella confinante Lavagna nella manifestazione della Torta dei Fieschi.\nGeografia antropica.\nNel territorio comunale si trovano, oltre al borgo di Cogorno e al capoluogo San Salvatore (detto anche San Salvatore dei Fieschi), le frazioni di Breccanecca, Costa, Monticelli e Pan\u00e9si, per un totale di 9,08\u00a0km2.\nConfina a nord con il comune di Carasco, a sud con Lavagna, ad ovest con Chiavari e ad est con Ne.\nEconomia.\nSi basa sulla produzione agricola e sulla lavorazione dei prodotti locali e naturali.\nInfrastrutture e trasporti.\nStrade.\nIl capoluogo \u00e8 attraversato principalmente dalla strada provinciale 33 di San Salvatore che gli permette il collegamento stradale con Lavagna, a sud, e collegandosi a sua volta con la strada statale 1 Via Aurelia, e con Carasco a nordest con due bivi per la strada statale 225 della Val Fontanabuona. Altro collegamento con Lavagna \u00e8 la strada provinciale 34 di Cogorno.\nMobilit\u00e0 urbana.\nDa Chiavari un servizio di trasporto pubblico locale gestito dall'AMT garantisce quotidiani collegamenti bus con Cogorno e per le altre localit\u00e0 del territorio comunale."}
{"id": "29279", "revid": "1534111", "url": "https://it.wikipedia.org/wiki?curid=29279", "title": "Paitone", "text": "Paitone (\"Pait\u00f9\" in dialetto bresciano) \u00e8 un comune italiano di abitanti della provincia di Brescia in Lombardia.\nGeografia fisica.\nIl comune appartiene alla Comunit\u00e0 Montana della Valle Sabbia.\nSport.\nMarcia di regolarit\u00e0 in montagna.\n\u00c8 grazie al locale gruppo della SPAC Paitone che la marcia di regolarit\u00e0 in montagna si diffonde a Paitone a partire dagli anni settanta.\nA Paitone si organizza una gara denominata \"trofeo Federico Maccarinelli a.m.\" valida per il campionato regionale o nazionale."}
{"id": "29280", "revid": "6923", "url": "https://it.wikipedia.org/wiki?curid=29280", "title": "Palazzolo sull'Oglio", "text": "Palazzolo sull'Oglio (\"Palas\u00f6l\" in dialetto bresciano e in dialetto bergamasco, \"Palah\u00f6l\" nella variante palazzolese) \u00e8 un comune italiano di abitanti della provincia di Brescia in Lombardia. Si trova al confine con la provincia di Bergamo in una posizione equidistante dai due capoluoghi.\nIl comune ebbe la denominazione di \"Palazzolo\" fino al 1862, quando con Regio Decreto 24 agosto 1862, n. 802, fu aggiunta la specificazione \"sull'Oglio\" al fine di distinguerla da altre municipalit\u00e0 omonime e di sottolineare il legame con il fiume Oglio, sulle cui rive sorge il principale centro abitato.\nGeografia fisica.\nTerritorio.\nLa citt\u00e0 \u00e8 posta a 166 m s.l.m. Al centro scorre il fiume Oglio.\nInoltre, per ragioni storiche, nel territorio \u00e8 presente la viticultura. Sono consentite le operazioni di vinificazione di vino Franciacorta, imbottigliamento (tiraggio), elaborazione, compresa la fermentazione in bottiglia, nella frazione di San Pancrazio di Palazzolo sull'Oglio.\nClima.\nA Palazzolo Sull'Oglio il clima \u00e8 parzialmente continentale. \nLe estati sono prevalentemente calde e afose. Numerosi sono i temporali di calore nel corso dei mesi estivi che possono rinfrescare il clima.\nLe temperature massime di solito si aggirano tra i 30\u00b0/41\u00a0\u00b0C, le minime tra i 15\u00b0/20\u00a0\u00b0C.\nL'accumulo annuale di pioggia si attesta in media sui 1200mm, come nei comuni limitrofi.\nGli inverni sono relativamente freddi con numerose minime sottozero, soprattutto tra gennaio e febbraio. Le nevicate non sono abbondanti, si attestano in media sui 20\u201325\u00a0cm annuali. \nLe temperature medie del periodo si attestano su minime tra -2\u00b0/8\u00a0\u00b0C e massime tra i 6-15\u00a0\u00b0C\nSpesso invece ci sono banchi di nebbia pi\u00f9 o meno fitti tra il periodo di novembre-febbraio, dovuti non solo per la posizione geografica della media-alta pianura ma anche per la presenza del fiume Oglio che aumenta notevolmente l'umidit\u00e0 in zona. \nNegli ultimi anni si sono toccati i -12.0\u00b0, nel dicembre 2012 e i +37 nel luglio 2015.\na Palazzolo sull'Oglio \u00e8 presente una stazione meteo, vicino al confine con Capriolo, e appartiene alla rete del Centro Meteo Lombardo (CML)\nOrigini del nome.\nIl nome della citt\u00e0 ha origini latine in quanto, durante il dominio romano, essa era chiamata \"Palatium\". Durante i secoli successivi il nome ha subito un'evoluzione dovuta al progressivo modificarsi della lingua che l'ha portato a diventare in un primo tempo \"Palazzuolo\" ed, infine, nella sua forma definitiva, ovvero Palazzolo sull'Oglio.\nStoria.\nEpoca preromana e romana.\nIl fiume Oglio ha determinato, fin dall'antichit\u00e0, l'evoluzione e la conformazione del territorio palazzolese. Fondamentale via di collegamento ed allo stesso tempo confine naturale per i primi abitatori della Pianura Padana, esso fu oggetto di stanziamenti ad est e ad ovest di popolazioni quali i Cenomani e gli Insubri. Successivamente, laddove il suo corso si ramifica in due vie, si svilupp\u00f2 il nucleo del paese grazie alla sua posizione strategica al centro di una fitta rete di comunicazioni.\nDurante l'Impero Romano fu luogo di transito sulla strada \"Brixia\" - \"Mediolanum\" (la \"via Gallica\"). Il ponte romano sul tracciato dell'antica strada \u00e8 ancor oggi esistente.\nEpoca medioevale.\nGli scavi del 1977-78 hanno rinvenuto resti di una primitiva chiesa di un'epoca risalente al VII - IX secolo. Alla pieve, la prima sorta nella zona, facevano riferimento le localit\u00e0 limitrofe di Pontoglio, Palosco, Mura e Cividino.\nNell'anno 830 un privato effettu\u00f2 una donazione di terre alla Chiesa bergamasca: \u00e8 la prima testimonianza scritta in cui viene fatta menzione di Palazzolo.\nAl borgo palazzolese si contrappose per un certo periodo il borgo fortificato di Mura, sull'altra sponda del fiume Oglio. Tra le due fortezze vi furono diversi scontri per il controllo del fiume i quali cessarono nel 1192, quando con la cosiddetta \"Pace di Mura\", le due corti si fusero dando origine all'attuale Comune. La nuova entit\u00e0 si ritrovava, quindi, dotata di una Rocca (l'attuale Castello), di mura difensive e di una Rocchetta sulla riva opposta: strutture che si mostrarono necessarie per difendere un confine sempre conteso. .\nSotto il punto di vista politico, il comune si suddivise in tre quadre: Mura, Mercato e Riva. Le magistrature comunali furono poste presso l'edificio che in tempi recenti \u00e8 stata sede dell'ex \"Banca Popolare di Palazzolo\". La municipalit\u00e0 acquis\u00ec gradualmente i diritti connessi all'uso delle acque, i quali originariamente spettavano al Vescovo di Brescia.\nNel 1259 Ezzelino da Romano, il quale era diretto a Cassano d'Adda per affrontare le truppe inviate da Papa Innocenzo II, fu accolto da Palazzolo e quindi pot\u00e9 attraversare il ponte con 8000 cavalli.\nNel 1316 i ghibellini bresciani si rinchiusero nel castello di Palazzolo, . Nel 1324 i ghibellini si riunirono a parlamento nella rocca di Palazzolo: erano presenti i rappresentanti di Verona, Mantova, Ferrara, Milano e di altre citt\u00e0 lombarde. .\nNel 1329, l'Imperatore Ludovico il Bavaro nel confermare gli statuti comunali, riconobbe al paese una certa autonomia rispetto al comune di Brescia che per\u00f2 ebbe termine nel 1337 quando il paese fu conquistato dai Visconti di Milano. La nobile famiglia milanese controll\u00f2 il centro fino al 1405 quando dovette cederlo a Pandolfo III Malatesta per ottenere in cambio la liberazione di Estore Visconti. Stando all'estimo visconteo, nel 1385 il comune era capoluogo di quadra.\nDominio veneto.\nIl comune fu incorporato dalla Repubblica di Venezia a seguito del ducale 29 aprile 1428. Sotto la Serenissima mantenne il ruolo di capoquadra e fu sede di Podesteria con a capo nove paesi limitrofi. Fu governato da una vicinia, formata da trentasei consiglieri, i quali nominavano tre deputati e tre consoli, mentre il Podest\u00e0, che svolgeva funzione di giudice, era un nobile proveniente da Brescia.\nNel 1441 le truppe viscontee comandate da Niccol\u00f2 Piccinino conquistarono la citt\u00e0, bombardando la rocca che si arrese dopo alcuni giorni. . Pochi anni prima, nel 1432 erano state effettuate grandi opere di restauro del fortilizio.\nNel 1493, stando al Medin, Palazzolo aveva 1920 anime. L'economia fu fiorente: molte entrate provenivano da dieci mulini lungo l'Oglio, da un frantoio da olio e soprattutto dal transito sul Ponte Reale. Questa infrastruttura fu allargata per decisione del consiglio comunale nel 1477. In questo periodo furono costruite le rogge Vetra e Fusia, derivate entrambe dall'Oglio.\nIl paese fu colpito pesantemente dalla peste del 1630, propagatasi a causa dei rapporti commerciali con Milano.\nNella seconda met\u00e0 del Seicento si assistette ad una generale ripresa economica con la diffusione delle coltivazioni del mais e del gelso. Quest'ultima permise la diffusione dell'allevamento del baco da seta e l'apertura delle prime filande, mosse dall'acqua delle seriole.\nDominio napoleonico e austriaco.\nIl comune ader\u00ec alla Repubblica bresciana fin dal giorno della sua proclamazione (18 marzo 1797). Fu inserito nel \"cantone dell'Alto Oglio\" a norma della legge 1\u00ba maggio 1797 e quindi, con la confluenza dell'effimera repubblica in quella cisalpina, fu inglobato nel \"distretto delle Sete\" del Dipartimento del Mella.\nCon il riassetto della seconda repubblica cisalpina (poi Repubblica Italiana) fu incorporato nel \"Distretto II di Chiari\" del dipartimento del Mella (1801), mentre dopo la riorganizzazione amministrativa del Regno d'Italia fu assegnato al \"Cantone I di Chiari\" appartenente al \"Distretto II di Chiari\" (1805). Con decreto 8 giugno 1805 fu definito comune di seconda classe.\nDurante il Regno Lombardo-Veneto, l'ente municipale fu inserito nel Distretto VIII (dal 1853 IX) di Chiari appartenente alla Provincia di Brescia.\nSviluppo industriale.\nNel 1856 si costru\u00ec il primo impianto in Italia per la produzione della calce e del cemento il quale sfruttava il materiale calcareo proveniente dal lago d'Iseo. I prodotti furono venduti al cantiere della costruenda linea Milano \u2013 Venezia, a quel tempo passante per il territorio palazzolese, e successivamente furono richiesti anche per la costruzione della stazione ferroviaria di Venezia Santa Lucia.\nUn'ulteriore spinta all'industrializzazione fu data dal tessile: nel 1862 fu aperta la ditta Sefferheld, seguita nel 1867 dalla Gramer e, dal 1877, dalla Niggeler &amp; Schmid, poi Niggeler &amp; K\u00fcpfer. Quest'ultima fu la prima ad introdurre l'uso industriale dell'energia elettrica in provincia di Brescia (1883).\nNello stesso periodo furono aperte anche delle fonderie, come la corderia di Rocco Zanelli (1870), l'officina meccanica Gottardi (1860) e quella dei fratelli Marzoli (1905), tutte orientate alla produzione di macchinari e parti di ricambio destinate all'industria tessile. Palazzolo fu anche sede del primo bottonificio italiano, quello del milanese Edoardo Tacchi, che durante la prima guerra mondiale fu convertito alla produzione di cerniere lampo.\nL'industrializzazione fu sostenuta anche dal capitale finanziario: il 13 gennaio 1864 fu aperto uno sportello della Cassa di Risparmio delle Provincie Lombarde, mentre nel 1872 fu istituita la \"Banca mutua popolare agricola di Palazzolo sull'Oglio\". Sorsero anche le prime organizzazioni operaie: la Societ\u00e0 operaia maschile di mutuo soccorso (1862), il Consolato Operaio (1881), la Camera del Lavoro e l\"Unione professionale cattolica del lavoro\" (1902).\nIl Novecento.\nL'8 dicembre 1914 a Sarnico viene fondato il \"Comitato di Distretto della Media Valle dell'Oglio della Croce Rossa Italiana\", che a partire dal 1915 gestisce a Palazzolo l'ospedale per i feriti della Grande Guerra (nell'edificio che ancora oggi ospita l'ospedale). Inoltre nello stesso periodo la C.R.I. gestisce anche il centro di assistenza ai profughi e prigionieri italiani, ubicato presso l'attuale centro diurno a lato della Chiesa Parrocchiale della (attuale) frazione di San Pancrazio.\nIl paese, soprattutto per la presenza della stazione ferroviaria e del ponte ferroviario, sub\u00ec trentadue bombardamenti tra il 1944 e il 1945. Il ponte ferroviario fu riaperto al traffico solamente il 27 aprile 1945.\nNegli anni '30 Palazzolo visse una crisi economico-demografica: nel 1926 infatti le aziende con pi\u00f9 di 25 dipendenti erano 23, nel 1932 erano scese a solo 11.\nNel 1954 Palazzolo fu elevato al rango di citt\u00e0. Nel 1962 i suoi confini sono stati estesi inglobando la frazione di San Pancrazio.\nIl 30 dicembre 1991, l'Osservatorio Bassano Bresciano scopr\u00ec un pianetino della fascia principale, il numero 6793, che \u00e8 stato dedicato alla citt\u00e0 palazzolese.\nNel pomeriggio del 3 luglio 1995 un intenso tornado classificato poi F3 ha colpito il comune di Palazzolo cagionando gravi danni\nNel 1997 una piena del fiume allag\u00f2 la piazza del paese, causando ingenti danni.\nRicorrenze.\nIl patrono \u00e8 San Fedele di Como che si festeggia il 14 maggio.\nOnorificenze.\nPalazzolo \u00e8 stata dichiarata citt\u00e0 a seguito del Decreto del presidente della Repubblica Luigi Einaudi del 24 agosto 1954.\nMonumenti e luoghi d'interesse.\nChiesa di santa Maria Assunta.\nLa Chiesa Parrocchiale di Santa Maria Assunta fu progettata dall'architetto Giorgio Massari e fu costruita su di un antecedente edificio ecclesiale dedicato alla Maria Maddalena. La costruzione, realizzata grazie ai fondi raccolti tra i cittadini di Palazzolo, cominci\u00f2 nel 1751 e fu completata nel 1782. La facciata \u00e8 stata invece realizzata nel 1848 su di un progetto dell'architetto Giovanni Donegani.\nLa pianta della chiesa \u00e8 a croce latina con tre navate. L'interno presenta un polittico del 1525 ad opera di Vincenzo Civerchio, una pala del 1620 di Grazio Cossali e un'Ultima Cena frutto del lavoro di Pompeo Batoni (1760).\nVecchia Pieve.\nL'edificio attuale della Pieve, dedicata a Fedele di Como, \u00e8 stato costruito nel XV secolo ed \u00e8 utilizzato dagli anni settanta del XX secolo come \"Auditorium\".\nLa chiesa sorge su due strutture ecclesiali precedenti i cui resti sono visibili all'interno:\nLa terza chiesa, quella che possiamo ammirare oggi nel suo splendore, presenta tre navate e da un protiro cinquecentesco sul lato meridionale, mentre gli interni sono affrescati dai Campi da Cremona e di Pietro Marone. Dopo la costruzione della nuova e pi\u00f9 ampia chiesa parrocchiale, Santa Maria Assunta, molti elementi decorati, quadri e statue furono trasferiti nell'edificio pi\u00f9 recente, lasciando alcuni altari spogli e dedicati ad altri santi.\nTra l'estate del 1977 e l'inverno del 1978, il tempio religioso \u00e8 stato restaurato ed ammodernato. Grazie a questo intervento sono state scoperte le strutture absidali della prima chiesa carolingia e due tombe proprio sotto la porta centrale. Al fine di conservare al meglio i materiali trovati durante gli scavi, sono stati costruiti due livelli sotterranei di pavimentazione, al di sopra dei quali (raggiungibili con una scala a chiocciola), vi \u00e8 il moderno \"Auditorium San Fedele\". La struttura viene ora utilizzata per ospitare grandi manifestazioni culturali-ricreative, in particolar modo concerti di musica classica, importanti conferenze ed eventi di primo piano della moderna citt\u00e0.\nPonte romano.\n\u00c8 il pi\u00f9 antico ponte di Palazzolo, nonch\u00e9 quello dotato di maggior rilevanza storica: gli storici e alcuni dati archeologici datano la sua costruzione intorno al IV secolo. In particolare, la sua costruzione del ponte romano di Palazzolo sull'Oglio era essenziale per i collegamenti di Brescia con Bergamo e Milano, su una tracciato stradale che correva ai piedi delle colline e lontano dalla zone paludose e boscose della pianura.\nA schiena d'asino e con volte in pietre squadrate, il ponte fu nel corso dei secoli teatro di numerosi eventi, anche bellici, e sub\u00ec alcune modifiche. Protetto alle estremit\u00e0 da due fortilizi contrapposti, tra i quali la torre della Rocchetta, il ponte era uno snodo fondamentale per le vie di comunicazione verso Bergamo e soprattutto Milano, seguendo il tracciato detto poi della via \u201cFrancesca\u201d.\nRocca Magna.\nLa \"Rocca Magna\" o \"Rocha Magna\" \u00e8 il castello della borgata di Palazzolo costruito tra i secoli IX e XII.\n\u00c8 costituito da quattro torri le quali erano unite tra loro da poderose mura circondate da un ampio fossato. Tre torri, denominate \"Mirabella\", \"Ruellina\" e \"Porta di fuori\", sono a pianta rotonda ed allineate al corso del fiume.\nLa quarta torre, detta \"Torre della Salvezza\" \u00e8 a pianta quadrata e fungeva da Mastio; era dotata di due porte, entrambe dotate di ponte levatoio: una dava verso l'esterno ed era denominata \"Porta del Soccorso\", l'altra verso l'interno del fortilizio ed era stata battezzata \"Porta di Riva\".\nDall'ampio cortile si accede ai camminamenti di ronda ed ai passaggi sotterranei alle mura, tuttora percorribili, che permettono di raggiungere le torri.\nTorre del Popolo.\nLa \"Torre del Popolo\", detta anche \"di san Fedele\", \u00e8 la torre campanaria principale della citt\u00e0. Alta 91 metri, \u00e8 la torre a sezione circolare pi\u00f9 alta d'Italia ed \u00e8 una delle pi\u00f9 alte in Europa.\nTorre Rotonda di Mura.\nChiamata pi\u00f9 comunemente \"Torrione\", \u00e8 alta 25 metri e con un diametro di 10 metri, \u00e8 stata costruita tra il VIII ed il IX secolo a difesa del complesso fortificato di Mura. L'unico accesso al manufatto era in origine posto a circa 13 metri di altezza e collegava le mura difensive del borgo. Le prime testimonianze scritte sulla torre di Mura sono datate 1482, mentre l'immagine pi\u00f9 antica risale ai primi del Seicento.\nTra la fine dell'Ottocento e l'inizio del Novecento, a causa del piano di riqualificazione di via Gorini, la torre murasca stava per essere abbattuta, ma \u00e8 stata poi salvata. Nel 1913 sono state aggiunte sulla cima della torre le coperture e le merlature, mentre l'interno \u00e8 stato adibito a serbatoio per l'acquedotto. Alla fine del secolo scorso, invece, questa funzione \u00e8 venuta meno del tutto e cos\u00ec il Torrione \u00e8 stato recuperato, ristrutturato e aperto al pubblico il 14 maggio 1999.\nTeatro sociale.\nInaugurato il 1\u00ba ottobre 1870 \u00e8 lo storico teatro di Palazzolo, ubicato in piazza Tamanza, dietro l'auditorium San Fedele e a ridosso della roggia Vetra.\nFu allestito nel 1870 in quegli spazi che in precedenza avevano ospitato prima la chiesa dei Disciplini, o di San Francesco, e in seguito la \"caserma Disciplina\".\nIl sipario venne realizzato dal pittore bresciano Luigi Campini (1816-1890), anche se la critica dell'epoca lo indicava come opera del palazzolese Leopoldo Arrighini. Sullo sfondo sono raffigurati i monumenti principali di Palazzolo: il ponte romano, il ponte ferroviario, la Rocchetta di Mura, la chiesa di Santa Maria Assunta e la Torre del Popolo. In primo piano sono rappresentate tre donne che simboleggiano l'industria della seta, l'agricoltura e il commercio.\nIl teatro \u00e8 stato restaurato nel 1997 e successivamente nel 2012. Contiene al massimo 140 posti a sedere, compresa la platea e i due piani di loggette.\nRocchetta di Mura.\nConosciuta originariamente col termine latino \"Rocha Parva\", si trova dirimpetto al ponte romano ed \u00e8 quel che rimane del castello della frazione di Mura. Del fortilizio originario restano la \"Porta di Mura\", ingresso posto sul lato bergamasco della cittadina, la torre rotonda e parte delle mura. Nell'epoca precedente alla Pace di Mura si contrapponeva alla \"Rocha Magna\" di Palazzolo, pi\u00f9 grande e sulla riva nemica del fiume. Costruita tra la seconda met\u00e0 dell'VIII secolo e la prima met\u00e0 del IX secolo, \u00e8 ora visibile attraverso la torre quadrata d'avvistamento, ora trasformata in campanile con orologio.\nSantuario della Madonna di Lourdes.\nPosto a pochi metri dalla centrale piazza Vincenzo Rosa, il santuario della Madonna di Lourdes \u00e8 sito in via Santissima Trinit\u00e0, adiacente alla scuola paritaria delle Ancelle della Carit\u00e0. L'edificio religioso era stato inizialmente eretto come prolungamento dell'orfanotrofio femminile di Palazzolo e la sua apertura ai fedeli \u00e8 datata 1889. Lo stile \u00e8 molto vicino a quello della Basilica di Nostra Signora di Lourdes, cos\u00ec come voluto dall'arciprete Don Ferdinando Cremona. La struttura \u00e8 stata restaurata due volte: nel 1954, per volere di Monsignor Zeno Piccinelli, e nel 1979. \u00c8 conosciuta anche come \"Chiesa della Madonnina\", oppure pi\u00f9 semplicemente \"Madonnina\".\nChiesa di San Giovanni.\nCostruita su un terrapieno e sulle mura della quadra di Mura, fu poco utilizzata fino al 1459, finch\u00e9 i Vicini di Mura non ottennero direttamente da Papa Pio II il diritto ad avere un rettore. Tre gli altari, dedicati a Giovanni apostolo ed evangelista, alla Beata Vergine Addolorata e a San Gerolamo Emiliani (precedentemente a Sant'Antonio da Padova. Interessanti gli affreschi proprio di quest'ultimo, dipinti dal giovanissimo Matteo Pedrali nel 1935. Celebri anche la pala dedicata a San Giovanni, quella nota come \"La deposizione dell'Addolorata\". La chiesa \u00e8 stata restaurata nel 1966.\nSociet\u00e0.\nEtnie e minoranze straniere.\nGli stranieri residenti nel comune sono , ovvero il 15,7% della popolazione. Di seguito sono riportati i gruppi pi\u00f9 consistenti:\nReligione.\nLa maggioranza della popolazione \u00e8 cristiano cattolica. Il territorio \u00e8 organizzato in cinque parrocchie: Santa Maria Assunta, San Paolo in San Rocco, Sacro Cuore, San Giuseppe e San Pancrazio, tutte appartenenti alla Diocesi di Brescia.\nI Testimoni di Geova hanno una Sala del Regno sita nella zona industriale.\n\u00c8 presente una comunit\u00e0 Islamica, una comunit\u00e0 di indiani sikh ed esistono diversi gruppi cristiano protestanti e valdesi.\nGeografia antropica.\nSuddivisioni amministrative.\nLa citt\u00e0 \u00e8 suddivisa in rioni, o quartieri. Tra i pi\u00f9 importanti Mura, Piazza, Riva, Calci, Costa, Sacro Cuore, San Rocco, San Giuseppe e la Sgraffigna.\nInfrastrutture e trasporti.\nStrade.\nIl territorio comunale \u00e8 solcato dall'autostrada A4 Torino - Trieste accessibile tramite i caselli di \"Palazzolo sull'Oglio\", ubicato nei pressi della frazione di San Pancrazio, e di \"Ponte Oglio\", quest'ultimo posto in territorio di Castelli Calepio.\nLa citt\u00e0 palazzolese \u00e8 servita altres\u00ec da due strade provinciali ex statali:\nFerrovie.\nIl comune \u00e8 servito dalla stazione ferroviaria omonima posta sulla linea Lecco-Brescia. La linea varca il fiume Oglio ad occidente dell'impianto ferroviario grazie ad un ponte a nove arcate lungo 269,50 metri, di altezza massima 40\u00a0m e di larghezza pari a 9 m. La stazione fu aperta nel 1857 nell'ambito della ferrovia Milano-Venezia che nei progetti originari e fino al 1878 fu fatta passare per Bergamo.\nDalla stazione si dirama la breve linea per Paratico e il Lago d'Iseo. Attualmente (2018) la linea \u00e8 impiegata come ferrovia turistica da FTI - Ferrovie Turistiche Italiane in collaborazione con Trenitalia e Rete Ferroviaria Italiana.\nSport.\nIl 7 giugno 1992 la 14\u00aa tappa del Giro d'Italia 1992 si \u00e8 conclusa a Palazzolo sull'Oglio con la vittoria del francese Fran\u00e7ois Simon.\nNel 2010 \u00e8 stata creata, presso il parco in riva al fiume dedicato a Giampietro Metelli, una palestra per l'arrampicata sportiva.\n\u00c8 da anni presente una folta comunit\u00e0 di canoisti facenti riferimento al locale kayak club.\nLa pesca fluviale \u00e8 rappresentata da un proprio club.\nCalcio.\nIl Palazzolo, ha militato in Serie C1 negli anni 90 e nello scorso decennio ha partecipato nel campionato di Serie D.\nNel 2014-2015 ha militato nel campionato di Eccellenza Lombardia, nel quale, dopo crisi societarie, si \u00e8 classificato ultimo retrocedendo in Promozione, Girone C Lombardo. Nel campionato di Promozione 2015-2016 cambia la denominazione della societ\u00e0 in PalazzoloTelgate, grazie all'entrata in societ\u00e0 di una cordata di imprenditori bresciano/bergamasca capitana da Chiari e Cagliani, quest'ultimo con la mansione anche di Allenatore."}
