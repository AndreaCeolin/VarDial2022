{"id": "25041", "revid": "106456", "url": "https://it.wikipedia.org/wiki?curid=25041", "title": "Maria Goretti", "text": "Biografia.\nI primi anni.\nLa famiglia Goretti, originaria di Corinaldo nelle Marche, era composta dai coniugi Luigi Goretti (1859-1900) e Assunta Carlini (1866-1954), entrambi coltivatori diretti, e dai loro sette figli: Antonio (morto infante), Angelo, Maria, Mariano (detto Marino), Alessandro (detto Sandrino), Ersilia e Teresa.\nLa vita della giovane Maria, fino al suo omicidio, non fu diversa da quella dei figli di molti lavoratori agricoli che dovettero lasciare le proprie terre per cercare sostentamento altrove: analfabetismo, denutrizione, lavoro pesante fin dall'infanzia. Di Maria Goretti non sono note fotografie, ma nel 2017 il giornale \"Famiglia Cristiana\" sostenne d'averla ritrovata in una di quel periodo di cui Guerri per\u00f2 aveva gi\u00e0 presentato le sue perplessit\u00e0. Il suo aspetto era stato derivato dal referto autoptico: deceduta a 11 anni, era alta 1,38\u00a0m e appariva vistosamente sottopeso, oltre a presentare sintomi di malaria in fase avanzata.\nL'omicidio.\nI Goretti, in cerca di una migliore occupazione, si trasferirono dapprima a Paliano, nei pressi di Anagni, e in seguito alle Ferriere di Conca, oggi frazione di Latina, ma all'epoca comprese nel territorio comunale di Cisterna di Roma (l'attuale Cisterna di Latina), assieme ai Serenelli, una famiglia amica, occupando la locale \"Cascina Antica\". Nel 1900 Luigi Goretti mor\u00ec di malaria e la collaborazione coi Serenelli, anch'essi in difficolt\u00e0, si fece ancora pi\u00f9 stretta. Alessandro, ultimogenito dei Serenelli, tent\u00f2 diversi approcci nei confronti dell'undicenne, che raggiunsero il culmine nell'estate del 1902: il 5 luglio, con la scusa di farsi rammendare dei vestiti, Alessandro attir\u00f2 Maria in casa e tent\u00f2 di violentarla. Di fronte alle grida e ai tentativi comunque istintivi di difendersi, la fer\u00ec 14 volte con un punteruolo.\nAl processo, confermando quanto detto ai carabinieri immediatamente dopo l'arresto, Serenelli confess\u00f2 di aver preparato l'arma e di aver deciso di usarla qualora la bambina gli avesse opposto resistenza. Confess\u00f2 inoltre che la decisione di uccidere Maria era stata in parte motivata dal desiderio di fuggire dalla vita intollerabile nei campi, nella convinzione che la vita in carcere fosse preferibile. \u00c8 possibile che il giovane Alessandro, proveniente da una famiglia in cui numerosi membri avevano dato segni di squilibrio mentale e figlio di un padre alcolista, fosse in realt\u00e0 impotente e abbia ferito mortalmente la sfortunata vittima una volta resosi conto di non riuscire a mettere in atto lo stupro. Maria, ancora cosciente, venne trasportata all'ospedale Orsenigo di Nettuno; la morte sopravvenne il giorno successivo per una setticemia conseguente a un intervento chirurgico. Le esequie vennero celebrate l'8 luglio nella cappella dell'ospedale, e il corpo della bambina sepolto nel cimitero comunale.\nAlessandro Serenelli fu condannato a 30 anni di reclusione. Nel carcere giudiziario di Noto, dal 1902 al 1918, incoraggiato dal vescovo del tempo, Giovanni Blandini, matur\u00f2 il pentimento e la conversione alla religione cattolica. Anni dopo Serenelli avrebbe raccontato di aver tentato una riconciliazione con la famiglia e la religione in seguito a un sogno in cui la sua vittima gli offriva dei gigli che si trasformavano in fiammelle. Nel 1929, dopo 27 anni di reclusione, Serenelli fu scarcerato in anticipo per buona condotta e chiese il perdono dei familiari di Maria Goretti: la madre glielo accord\u00f2. Dopo tale episodio, Serenelli trascorse il resto della sua vita come giardiniere e portinaio in vari conventi, l'ultimo era dei cappuccini a Macerata dove mor\u00ec il 6 maggio 1970, a 87 anni, per le conseguenze di una frattura del femore provocata da una caduta.\nIl culto.\nFin da subito, grazie all'ininterrotta opera di divulgazione dei padri passionisti di Nettuno a cui si aggiunse l'Azione Cattolica romana col giornale \u201c\"Vera Roma\"\u201d nel ricostruire sempre nuovi e fantasiosi dettagli biografici, la devozione per Maria Goretti si diffuse tra gli strati pi\u00f9 umili della popolazione, in particolare quelli rurali, appartenenti allo stesso mondo in cui la piccola martire era cresciuta. Lo stesso regime fascista cerc\u00f2 di cavalcare la devozione popolare per favorire la nascita di un'icona locale cara ai contadini delle paludi bonificate.\nAnche dopo la caduta del fascismo e della monarchia sabauda, negli anni cinquanta, l'immagine di Maria Goretti rimase popolare anche presso i non cattolici, al punto che il giovane dirigente comunista Enrico Berlinguer indic\u00f2 nel coraggio e nella tenacia della piccola santa un esempio da imitare per le giovani militanti comuniste. Nel 1953, il leader del Partito Comunista Italiano Palmiro Togliatti propose Maria Goretti come modello di vita alle giovani comuniste facenti parte della FGCI, Federazione Giovanile Comunista Italiana. \nL'11 dicembre 1949 la Congregazione dei riti riconobbe come miracolose due guarigioni attribuite all'intercessione di Maria Goretti: quella di Giuseppe Cupe (8 maggio 1947) e quella di Anna Grossi Musumarra da pleurite (11 maggio dello stesso anno). Solo dopo la nuova terza causa di beatificazione si era potuto procedere alla successiva canonizzazione che avvenne in continuit\u00e0 nel pontificato di Pio XII, concludendosi il 24 giugno 1950. Per la prima volta, nella millenaria storia della Chiesa, la cerimonia si svolse all'aperto in piazza San Pietro a Citt\u00e0 del Vaticano, e vide la partecipazione anche della madre di Maria Goretti. Il giorno di commemorazione istituito fu il 6 luglio, anniversario della morte della giovane.\nSecondo l'agiografia, la motivazione della proclamazione della sua santit\u00e0 furono in primo luogo il perdono concesso da Maria al suo uccisore poco prima di morire, perdono che condusse alla conversione di Alessandro Serenelli e poi alla decisione di entrare in convento dopo aver scontato 30 anni di carcere e, in secondo luogo, il proposito fatto a 11 anni, al momento di ricevere la prima comunione, \u00abdi morire prima di commettere dei peccati\u00bb. Il corpo e le reliquie di Maria Goretti, venerata come \u201cmartire della purezza\u201d la cui festa ricorre il 6 luglio, sono conservati a Nettuno, nel Santuario di Nostra signora delle Grazie e di Santa Maria Goretti e a Corinaldo, in provincia di Ancona, dove \u00e8 visitabile anche la sua casa natale. Fino al 2017 non esistevano sue fotografie e i ritratti visibili sono di fantasia o realizzati secondo le indicazioni dei parenti.\nPer mantenere vivo il ricordo della Santa nei luoghi della sua vita, si svolgono ogni anno due pellegrinaggi, il primo l'ultimo sabato di giugno, il secondo il primo sabato di luglio (la Santa \u00e8 festeggiata il 6 luglio).\nSeguendo un'idea di papa Benedetto XVI, poi valutata da papa Francesco, si \u00e8 poi pensato di associare Maria Goretti a santa Dinfna come protettrice delle vittime di stupro. La vicenda di Dinfna, martire irlandese morta in Belgio nel VII secolo, \u00e8 analoga a quella di Maria Goretti e Santa Scorese.\nControversie.\nNel 1984 Giordano Bruno Guerri pubblic\u00f2 il libro \"Povera Santa, povero assassino\", che descriveva la storia di Maria Goretti come il risultato di condizioni di vita miserabili, ignoranza e suggerendone una strumentalizzazione da parte della Chiesa cattolica. Il 5 febbraio 1985, la Congregazione delle cause dei santi istituiva una commissione di studio per replicare al libro con l\u2019intento dichiarato di \u00abrestituire ai fedeli quella serenit\u00e0 che \u00e8 stata turbata con insinuazioni e affermazioni semplicistiche e tendenziose\u00bb: come ricorda Guerri, nella conferenza, l\u2019allora Prefetto Pietro Palazzini argomentava: \u00abGiordano Bruno Guerri \u00e8 uno strumento del Demonio\u00bb. Poco tempo dopo, \"L'Osservatore Romano\" dichiarava Guerri \u00abfuori dalla comunit\u00e0 ecclesiale\u00bb, mentre giornali come \"Prospettive nel mondo\" denunciavano: \u00absi tenta di colpire con ogni mezzo la devozione popolare, il senso del sacro nella vita, con un lavaggio del cervello in grande stile. \u00c8 operazione degna di manipolatori nazisti o sovietici dei mass-media\u00bb e diversi altri attacchi.\nNel marzo dell'anno successivo la commissione denunciava di aver trovato diverse inesattezze e sosteneva: \u00abQuesto libro anzich\u00e9 presentare la vera storia di Maria Goretti \u00e8 invece colmo di errori di ogni genere e falsifica oggettivamente la verit\u00e0 storica\u00bb. Guerri rispose subito querelando la commissione per diffamazione a mezzo stampa e per la complessit\u00e0 argomentava nelle ristampe, contemporaneamente aveva ricevuto una denuncia per vilipendio della religione; il Tribunale di Roma per\u00f2 archivi\u00f2 tutto per non luogo a procedere. Alcune attiviste per i diritti delle donne, all'uscita del libro, affermarono che \u00abMaria Goretti \u00e8 il modello che ci hanno dato, quello che serve alla societ\u00e0 per misurare la nostra colpa: la donna deve resistere fino alla morte, altrimenti \u00e8 consenziente, cio\u00e8 \u00e8 complice del proprio stupratore\u00bb e \"Povera Santa, povero assassino\" rimaneva a riferimento nel tempo di un modello della donna, duramente contestata in tutti i casi di violenza contro le donne.\nInfluenza culturale.\nFilmografia\nMusica"}
{"id": "25045", "revid": "1543377", "url": "https://it.wikipedia.org/wiki?curid=25045", "title": "Neolitico", "text": "Il Neolitico \u00e8 un periodo della preistoria, l'ultimo dei tre che costituiscono l'Et\u00e0 della pietra, che va dal 10000 a.C. al 3500 a.C. circa. Etimologicamente il termine deriva dalle due parole greche \u03bd\u03ad\u03bf\u03c2 (\"n\u00e8os\", \"nuovo\") e \u03bb\u03af\u03b8\u03bf\u03c2 (\"lithos\", \"pietra\") e quindi \"et\u00e0 nuova della pietra\" o \"et\u00e0 della pietra nuova\", in cui l'aggettivo \"nuova\" si riferisce ad \"et\u00e0\". Il Neolitico fu contraddistinto da notevoli innovazioni nella litotecnica, tra le quali la principale \u00e8 rappresentata dall'uso della levigatura. Altre innovazioni furono l'introduzione dell'uso della ceramica, dell'agricoltura e dell'allevamento, prima di ovini e successivamente anche di bovini. Cambiamenti importanti avvengono anche sul piano della struttura familiare per quanto riguarda la trasmissione dei beni all'interno dei clan.\nDefinizione del termine neolitico.\nDopo la periodizzazione della preistoria nelle tre et\u00e0, della pietra, del bronzo e del ferro, proposta dal religioso francese Nicolas Mahudel e perfezionata dal danese Christian Thomsen nella prima met\u00e0 del XIX secolo, la suddivisione tra Paleolitico e Neolitico nell'ambito dell'et\u00e0 della pietra fu introdotta nel 1865 da John Lubbock: carattere distintivo venne considerata l'introduzione della lavorazione della pietra tramite levigatura e il mutamento venne ricollegato al passaggio tra pleistocene ed olocene e ai relativi cambiamenti climatici.\nNegli anni venti Vere Gordon Childe defin\u00ec la \"rivoluzione neolitica\" come caratterizzata, oltre che dall'introduzione della pietra levigata e della ceramica, dalla sostituzione della precedente economia di caccia e raccolta con quella legata all'agricoltura e all'allevamento (produzione del cibo). Tale cambiamento, secondo la sua ricostruzione, era collegato ai primi insediamenti stabili e ad un abbozzo di stratificazione sociale.\nIl generale dibattito antropologico riguardante le modalit\u00e0 di trasmissione e diffusione delle forme di civilt\u00e0 vide prevalere dapprima l'ipotesi diffusionista (origine da un unico centro), in particolare nel periodo tra le due guerre mondiali. A partire dal secondo dopoguerra, si diffuse invece l'ipotesi di una progressiva assimilazione culturale. In quest'ambito sono state elaborate diverse ipotesi interpretative anche riguardo alla diffusione della cultura neolitica.\nGordon Childe aveva riconosciuto l'epicentro della \"rivoluzione neolitica\" nella zona della cosiddetta Mezzaluna fertile, da dove in seguito le novit\u00e0 si sarebbero trasmesse in Europa. La domesticazione dei cereali doveva infatti essere avvenuta dove erano presenti le specie selvatiche, e lo stesso per l'allevamento iniziale di capre e pecore. Le pratiche agricole adottate inizialmente avrebbero tuttavia comportato un rapido esaurimento del terreno, costringendo le comunit\u00e0 di coltivatori a spostarsi periodicamente: a questi spostamenti, oltre che all'adozione delle nuove pratiche da parte di comunit\u00e0 di cacciatori e raccoglitori, si sarebbe dovuta la diffusione della cultura neolitica. Le ragioni di tale passaggio rimanevano tuttavia controverse. Venivano chiamate in causa alcune variazioni climatiche post-glaciali, che potevano aver reso pi\u00f9 fertili delle zone desertiche della Turchia meridionale, aumentandone la piovosit\u00e0; oppure una forte crescita demografica, sempre conseguenza del miglioramento del clima dopo la fine dell'ultima glaciazione, che aveva reso necessario aumentare la disponibilit\u00e0 di risorse alimentari; oppure ancora la crescita della foresta, che aveva reso impossibile la caccia ai grandi branchi di selvaggina.\nLa teoria elaborata da Gordon Childe fu messa alla prova dagli scavi condotti nell'area indicata come epicentro della trasformazione, nei quali si raccolsero anche i resti botanici e faunistici, che contribuirono ad una ricostruzione del clima e degli usi alimentari delle popolazioni: Robert Braidwood scav\u00f2 il sito di Qal'at Jarmo (nell'Iraq settentrionale, ai piedi dei monti Zagros), Dorothy Garrod scopr\u00ec nel Vicino Oriente la cultura natufiana, con villaggi sedentari che avevano preceduto l'introduzione dell'agricoltura e dell'allevamento, e Kathleen Kenyon identific\u00f2 nel sito di Tell es-Sultan, nella valle del Giordano, le due fasi del Neolitico preceramico.\nDatazioni.\nLe datazioni mediante l'utilizzo della tecnica del radiocarbonio, elaborata nel secondo dopoguerra, permisero di riconoscere il graduale e scaglionato apparire dei diversi elementi che caratterizzavano la trasformazione neolitica e al concetto di \"rivoluzione neolitica\" si and\u00f2 sostituendo quello di una lenta e progressiva \"neolitizzazione\".\nLe prime attestazioni di culture neolitiche sono presenti nel Medio Oriente, con il Neolitico preceramico di Gerico, intorno alla met\u00e0 del X millennio a.C. (circa 9500 a.C.), derivato dalla mesolitica cultura natufiana, che nelle stesse regioni aveva ampiamente utilizzato i cereali selvatici a partire dalla met\u00e0 del XIII millennio a.C. (12500 a.C. circa), sviluppando uno stile di vita sedentario. All'inizio dell'XI millennio a.C., il progressivo utilizzo di vere e proprie pratiche agricole \u00e8 stato collegato ad un brusco raffreddamento climatico (\"Younger Dryas\") che si ebbe nel periodo tra il 10.800 e il 9.500 a.C. e che sembra aver determinato una diminuzione delle precipitazioni nell'area. Nella seconda met\u00e0 del X millennio a.C. le popolazioni che praticavano l'agricoltura si diffusero in Asia Minore, in Africa settentrionale e nel nord della Mesopotamia. In questo periodo venivano coltivate poche piante, sia variet\u00e0 selvatiche che domesticate (piccolo farro, miglio, spelta) e si allevavano cani, pecore e capre. Entro la fine del IX millennio a.C. si diffusero anche i buoi e i maiali, gli insediamenti stabili o stagionali e l'utilizzo della ceramica.\nAnche in altre regioni si svilupparono le medesime caratteristiche, non necessariamente nella stessa successione temporale, come accadde in Africa (regione sahariana) e in Asia sud-orientale: nelle culture neolitiche del Giappone (periodi J\u014dmon e Yayoi) lo sviluppo della ceramica precedette quello dell'agricoltura. Anche nel Mediterraneo, nella penisola italica abbiamo testimonianza di villaggi neolitici e di cerealicoltura nella zona di Matera che risalgono al VII/VIII Millennio A.C.\nLe origini del Neolitico nel Vicino Oriente.\nNella cultura natufiana (12000-10000 a.C.), ancora nell'ambito del mesolitico, si introdussero i primi villaggi sedentari e la raccolta di cereali venne intensificata. La sedentarizzazione sarebbe tuttavia stata favorita non dall'introduzione di pratiche agricole, ma dalla ricchezza delle risorse ambientali presenti nel territorio, in seguito all'innalzamento della temperatura. Nei siti natufiani sono state rinvenute prove della domesticazione del cane.\nNella sequenza stratigrafica del sito di Tell es-Sultan si erano individuati due livelli neolitici privi di ceramica (Gerico I e Gerico II), che portarono all'identificazione delle due fasi A e B del Neolitico preceramico. \u00c8 in questo periodo che si svilupparono prima la coltivazione di specie selvatiche di cereali (preparazione del terreno, drenaggio, estirpazione delle malerbe) e quindi la loro domesticazione (selezione e introduzione delle specie domestiche).\nNella fase del Neolitico preceramico A (9500-8700 a.C.) le contemporanee culture mureybetiana (sito di Mureybet, sul medio corso dell'Eufrate nell'attuale Siria), aswadiana (sito di Tell Aswad, nel bacino di Damasco, ancora nell'odierna Siria) e sultaniana (sito gi\u00e0 citato di Tell es-Sultan/Gerico, Gerico I, 8350-7370 a.C.), eredi della cultura natufiana, introdussero le prime pratiche di coltivazione delle specie selvatiche. In questa fase l'industria litica abbandon\u00f2 progressivamente la tecnica mesolitica dei microliti; le abitazioni nei villaggi erano a pianta circolare ed erano presenti pratiche funerarie e figurine femminili. A Gerico le case erano costruite con mattoni di fango di forma piano-convessa e venne realizzato uno spesso muro di cinta in pietra con una torre circolare, probabilmente utilizzato a protezione dalle inondazioni del vicino torrente, pi\u00f9 che come difesa militare.\nNella successiva fase del Neolitico preceramico B (8700-7000 a.C.) a Gerico (Gerico II) si ebbe il consolidamento dell'economia agricola e probabilmente l'inizio della domesticazione animale. Le case avevano piante rettangolari ed erano costruite con mattoni di fango parallelepipedi. Un edificio con nicchia \u00e8 stato interpretato ipoteticamente come tempio e sono attestate pratiche funerarie elaborate (modellazione in gesso delle fattezze del defunto sul cranio) e figurine antropomorfe.\nNel Neolitico preceramico B medio, prima del 7500 a.C. circa, si ebbe una rapida diffusione dell'economia agricola in tutta l'Anatolia e il Vicino Oriente, arrivando fino a Cipro.\nNel sito di Qal'at Jarmo (Iraq settentrionale, ai piedi dei monti Zagros) gli undici livelli pi\u00f9 antichi appartengono al Neolitico preceramico B, con abitazioni a pianta rettangolare e coltivazioni di specie domesticate di orzo e farro.\nLa domesticazione delle piante.\nNei siti del Vicino Oriente \u00e8 stato individuato un numero ridotto di specie vegetali domestiche, che sostituirono con l'introduzione dell'agricoltura le pi\u00f9 numerose variet\u00e0 delle specie selvatiche raccolte. Le otto specie domestiche sono costituite da:\nLa selezione avvenne probabilmente inizialmente in forma inconsapevole, con la raccolta preferenziale di esemplari che presentavano caratteristiche vantaggiose (semi pi\u00f9 grandi e spighe ancora intere nei cereali, ad esempio) e per mezzo della scelta del momento della mietitura o raccolta (germinazione pi\u00f9 rapida e contemporanea). Le mutazioni erano favorite dal fatto che si trattasse di specie autoimpollinanti e si diffusero grazie alla protezione degli esemplari mutati per mezzo delle pratiche di coltivazione, che ne annullavano lo svantaggio evolutivo. Le specie domestiche furono quindi diffuse anche in zone dove mancavano i loro progenitori selvatici.\nL'usanza di macinare i semi delle piante selvatiche risale addirittura al Paleolitico inferiore; dopo un lungo periodo di \"manipolazione\" delle piante selvatiche, consistente nella loro raccolta e nell'immagazzinamento, si arriv\u00f2, intorno alla met\u00e0 dell'VIII millennio a.C., alla domesticazione di cereali (soprattutto il farro) e leguminose, in una vasta area compresa tra l'Anatolia orientale, l'Iraq settentrionale, la Palestina e l'Iran occidentale.\nPer quanto riguarda i primi animali domestici, la pecora sembra attestata gi\u00e0 nel IX millennio a.C., il maiale agli inizi del VII millennio a.C., il bue sembra invece presente alla met\u00e0 del VII millennio, in Tessaglia. Tra il VII e il VI millennio a.C. le stesse innovazioni compaiono nell'Africa settentrionale e iniziano a diffondersi nel continente europeo. Nell'Asia sudorientale, la coltivazione del riso compare in un'area compresa tra la Cina e la Thailandia, nel IV millennio a.C.; scavi condotti nella seconda met\u00e0 del XX secolo hanno inoltre permesso di datare la comparsa del maiale domestico e le prime opere di irrigazione in Nuova Guinea allo stesso periodo. Nel Nuovo Mondo il passaggio a un'economia di produzione sembra compiersi, in alcune aree del Messico e del Per\u00f9, tra il VII e il IV millennio a.C.\nInvenzione della ceramica nei siti neolitici del Vicino Oriente.\nLe ceramiche pi\u00f9 antiche sono attestate nelle culture pre-neolitiche del Giappone. Nel Medio Oriente dovette probabilmente determinarsi in base all'osservazione dell'indurimento in seguito all'azione del fuoco delle superfici in terra battuta o degli intonaci argillosi, spesso adoperati come rivestimento interno delle abitazioni del VIII millennio a.C..\nL'adozione di recipienti in terracotta venne preceduta dalla produzione di figurine in argilla, gi\u00e0 documentate nel X millennio a.C. nel sito di Mureybat. Un altro precedente \u00e8 attestato con la modellazione di recipienti in calce, non cotta (\"vaisselle blanche\"). Nel sito di Mureybet, sono conosciuti anche vasetti cilindrici in terracotta con decorazione incisa che per\u00f2 non ebbero n\u00e9 seguito, n\u00e9 diffusione, con livelli successivi ancora aceramici.\nAltri siti dell'Anatolia, Vicino Oriente e Mesopotamia.\nNel sito di \u00c7atal H\u00fcy\u00fck (Turchia meridionale) \u00e8 attestata la presenza di ceramica in tutti i livelli, tra la fine dell'VIII millennio a.C. e tutto il VII millennio a.C. L'alimentazione si basava su cereali e leguminose coltivati, sull'allevamento di capre e sulla caccia di alcune specie selvatiche. Il sito sfruttava i giacimenti di ossidiana anatolica. Le case quadrangolari e costruite in mattoni crudi erano tutte addossate le une alle altre senza strade intermedie e con ingresso probabilmente dal tetto. Alcuni spazi con pitture e rilievi o statuette sono stati interpretati come ambienti di culto.\nCipro.\nNell'isola di Cipro la cultura neolitica si diffuse con la prima occupazione, risalente al Neolitico preceramico B. In epoca successiva si mantennero forme attardate, come le abitazioni a pianta circolare di Choirokoitia (VII millennio a.C.) e anche la ceramica comparve tardivamente. Nel sito di Shilourokambos \u00e8 tuttavia attestata gi\u00e0 alla fine del IX millennio a.C. la presenza di specie animali importate, che venivano allevate.\nDiffusione della cultura neolitica in Europa.\nLa diffusione in Europa della cultura neolitica che si era sviluppata nel Vicino Oriente, e in particolare il passaggio dall'economia di caccia e raccolta alla pratica dell'agricoltura e dell'allevamento, sono avvenuti con modalit\u00e0 e tempi tuttora discussi.\nVere Gordon Childe aveva ipotizzato gi\u00e0 negli anni venti che le comunit\u00e0 autoctone di cacciatori e raccoglitori delle culture mesolitiche europee, fossero state in parte sostituite da comunit\u00e0 di agricoltori migrate pi\u00f9 a nord dal Vicino Oriente, con un processo durato per pi\u00f9 generazioni. Una prima corrente migratoria avrebbe seguito la via continentale lungo la penisola balcanica e il corso del Danubio, mentre un'altra, si sarebbe diffusa attraverso la navigazione marittima lungo le coste del mar Mediterraneo da est ad ovest, fino a giungere nella penisola italica, come dimostrano reperti neolitici nella zona dell'altopiano murgico e nel materano.\nL'affermazione delle tecniche di coltivazione e allevamento procedette per via continentale anzitutto lungo direttrici che attraversavano terreni particolarmente favorevoli, come quelli formatisi per deposito di polveri portate dal vento (loess) nell'Europa centrale. Segu\u00ec il corso di grandi vie fluviali, come il Danubio, ed ebbe successo nelle ampie vallate dei Balcani e della Grecia orientale, con inverni freddi e piovosi e con lunghe estati, ambiente ideale per la pastorizia e la transumanza; penetr\u00f2 invece con difficolt\u00e0 nelle fredde foreste del Nord Europa e nelle regioni poste ai bordi della catena alpina.\nA partire dagli anni settanta e ottanta, Albert Ammerman e Luigi Cavalli-Sforza sulla base dei loro studi di genetica, hanno ipotizzato una massiccia migrazione di agricoltori, spinti dalla crescita demografica e dalla ricerca di nuove terre coltivabili, che avrebbe respinto e/o assorbito le precedenti comunit\u00e0 locali di cacciatori e raccoglitori mesolitiche.\nColin Renfrew, sulla base dei suoi studi archeologici e linguistici ha ipotizzato inoltre che la diffusione della cultura neolitica in Europa sia avvenuta parallelamente a quella dell'indoeuropeo, differenziatosi nell'Anatolia neolitica del VII millennio a.C. Renfrew ha formulato un'ipotesi anatolica in opposizione alla teoria kurganica di Marija Gimbutas di una pi\u00f9 tarda indoeuropeizzazione nel corso del calcolitico.\nUn modello alternativo ipotizza invece una trasmissione delle nuove conoscenze per diffusione culturale, in seguito allo spostamento di piccoli gruppi, per la ricerca di materie prime o per i commerci, e che la cultura neolitica sia stata gradualmente adottata dalle locali comunit\u00e0 mesolitiche di cacciatori e raccoglitori, le quali utilizzavano gi\u00e0 pratiche di sfruttamento e selezione nel procacciamento del cibo e avevano conosciuto forme precoci di insediamenti stabili.\nCulture neolitiche in Europa.\nTessaglia, Balcani, regione danubiana.\nLa cultura neolitica si diffuse precocemente nella penisola balcanica, ma \u00e8 tuttora discusso se si sia trattato di spostamenti di comunit\u00e0 che arrivarono a colonizzare zone precedentemente in gran parte disabitate, ovvero di una precoce adozione da parte delle comunit\u00e0 indigene mesolitiche delle diverse innovazioni della cultura neolitica, in modo a volte scaglionato nel tempo. Il processo di \"neolitizzazione\" potrebbe anche essersi verificato con modalit\u00e0 miste.\nMediterraneo.\nLungo le coste del mar Mediterraneo si ebbe una rapida diffusione della cultura neolitica (agricoltura e allevamento, ceramica), che ha fatto supporre una colonizzazione da oriente su rotte commerciali marittime gi\u00e0 conosciute. In tutta quest'area sono note solo poche localit\u00e0 mesolitiche.\nLa cultura della ceramica impressa si diffuse nella prima met\u00e0 del VI millennio a.C. dalle coste occidentali della penisola balcanica verso le coste adriatiche dell'Italia meridionale, lungo l'altopiano murgico e hinterland di Matera, espandendosi fino alla Sicilia e lungo le coste tirreniche. Una variante \u00e8 la ceramica impressa detta \"ligure\", diffusa nell'Italia nord-occidentale e sulle coste francesi, con occupazione di aree differenti da quelle con tracce di frequentazione mesolitica.\nNella seconda met\u00e0 del VI millennio a.C., all'incirca a partire dal 5400 a.C., si diffuse sulle coste mediterranee della penisola iberica e fino all'odierno Portogallo, la cultura della ceramica cardiale, nella quale la decorazione a impressione era ottenuta mediante l'impressione del margine della conchiglia di \"Cardium\". In generale rimasero numerosi gli insediamenti in grotta e le testimonianze di uno stile di vita forse seminomade, che induce ad ipotizzare una diffusione attraverso piccole comunit\u00e0 neolitiche di agricoltori provenienti dal mare che andarono ad occupare le aree lasciate libere dalle comunit\u00e0 mesolitiche locali di cacciatori e raccoglitori, le quali vennero progressivamente, ma lentamente assimilate. Dalle coste si ebbe inoltre una lenta penetrazione verso l'interno (valle del Rodano, valle dell'Ebro).\nNella penisola iberica, sulle coste meridionali della Francia e in alcune aree della Sicilia e della Sardegna si diffuse nel tardo Neolitico (2800-1900 a.C. circa) la cultura del vaso campaniforme.\nItalia.\nIn Italia meridionale la cultura neolitica della ceramica impressa si diffuse, tra la seconda met\u00e0 del VI millennio a.C. e gli inizi del V, soprattutto nella regione del Tavoliere e nella valle dell'Ofanto, in Puglia, e in Basilicata a Matera dove sono stati ritrovati villaggi neolitici, tombe e relativi oggetti in pietra ed in ceramica; da l\u00ec si diffuse verso nord e verso l'interno e la costa tirrenica. Sono presenti insediamenti all'aperto lungo le coste e le valli dei fiumi ed \u00e8 attestata un'economia basata sulla cerealicoltura e sull'allevamento, integrata dallo sfruttamento delle risorse spontanee. Si tratta di zone dove le comunit\u00e0 locali mesolitiche erano state probabilmente poco consistenti, in modo analogo a quanto sembra sia avvenuto in Grecia. Si susseguirono in quest'ambito varie \"facies\", caratterizzate dallo stile della decorazione ceramica, prima impressa e incisa, poi dipinta.\nUna forma di comunicazione espressiva extralinguistica \u00e8 rappresentata in Salento dall'arte pittorica parietale in grotta, il cui pi\u00f9 importante esempio \u00e8 costituito dai pittogrammi figurativi e simbolico-astratti presenti a migliaia nella Grotta dei Cervi di Porto Badisco (nei pressi di Otranto). La cavit\u00e0 ipogea fu scoperta nel 1970 dal Gruppo Speleologico Salentino di Maglie.\nIn Sicilia \u00e8 presente una maggiore continuit\u00e0 rispetto alle locali comunit\u00e0 mesolitiche, in analogia a quanto si riscontra nell'area di diffusione della ceramica cardiale: il sito della grotta dell'Uzzo ha restituito stratigrafie che proseguono senza interruzione dal mesolitico, evidenziando una transizione pi\u00f9 graduale, con un'accentuazione delle attivit\u00e0 di pesca e raccolta di frutti spontanei nei livelli immediatamente precedenti a quelli neolitici. Anche in quest'area si svilupparono una serie di culture locali nell'ambito della ceramica impressa. L'isola di Lipari venne colonizzata all'inizio del V millennio a.C. da genti provenienti dalla Sicilia per lo sfruttamento dei suoi giacimenti di ossidiana.\nIn Italia centrale la presenza dell'Appennino determin\u00f2 la formazione di aree culturali differenziate sul versante tirrenico e su quello adriatico, con diverse facies culturali che si susseguirono l'una all'altra, con parziali sovrapposizioni.\nIn Italia settentrionale la variante della cultura della ceramica impressa ligure, si afferm\u00f2 sulla costa della Liguria nella prima met\u00e0 del VI millennio a.C. Alla fine del millennio l'area della pianura padana era interessata da un mosaico di culture accomunate dalla decorazione ceramica. Alla colonizzazione degli agricoltori neolitici, che avevano probabilmente seguito percorsi commerciali gi\u00e0 solidamente stabiliti in precedenza, si mescol\u00f2 l'assimilazione delle pratiche neolitiche da parte delle comunit\u00e0 locali mesolitiche, portando ad attardamenti nell'industria litica e nel mantenimento degli usi di caccia e raccolta.\nAll'inizio del V millennio a.C. il precedente mosaico culturale venne sostituito dall'unitaria cultura dei vasi a bocca quadrata, diffusa dalla Liguria al Veneto. Alla fine del millennio l'area venne progressivamente influenzata dalla cultura di Chassey (in Italia anche detta cultura di Lagozza), originaria della Francia, che fin\u00ec con il sostituire la cultura precedente.\nIn Sardegna lo sfruttamento dei giacimenti di ossidiana del Monte Arci port\u00f2 al precoce sviluppo delle culture neolitiche, introdotte con la cultura della ceramica impressa agli inizi del VI millennio a.C. Vi erano largamente diffusi diversi tipi di monumenti megalitici e si manifestarono diverse culture locali.\nNell'ultima fase si introdusse nella parte nord-occidentale dell'isola la cultura del vaso campaniforme, transitata di seguito in Sicilia assieme ad aspetti culturali tipici dell'Occidente atlantico, tra cui la produzione di piccoli edifici funerari a forma di dolmen (fine III millennio a.C.) che raggiungeranno anche la vicina isola di Malta.\nEuropa nord-occidentale e atlantica.\nLa diffusione della cultura della ceramica lineare si era arrestata prima di raggiungere le coste dell'Atlantico e del Baltico, probabilmente a causa della presenza di comunit\u00e0 di cacciatori e raccoglitori mesolitiche che si limitarono a scambiare con le comunit\u00e0 neolitiche oggetti, materie prime e specie domestiche.\nNelle isole britanniche si ebbe probabilmente una lunga coesistenza di entrambe le culture (comunit\u00e0 di colonizzatori agricoltori neolitici e gruppi locali di cacciatori e raccoglitori di cultura mesolitica).\nIn queste zone ebbero particolare sviluppo i monumenti megalitici di cui l'esempio pi\u00f9 celebre \u00e8 il sito di Stonehenge.\nUlteriore diffusione in Europa centro-settentrionale e orientale.\nLa cultura del vaso campaniforme (in inglese \"Bell-Beaker culture\" o \"Beaker culture\" e in tedesco \"Glockenbecherkultur\") si diffuse tra il 2800 e il 1900 a.C. circa dal Portogallo alle regioni della Germania fino al fiume Elba, all'alto corso del Danubio e in Ungheria e ancora nelle isole britanniche, in Sardegna e Sicilia. La sua origine \u00e8 stata riconosciuta nei Paesi Bassi e nella regione renana.\nAfrica.\nRegione sahariana e valle del Nilo.\nNell'Africa settentrionale tra l'8500 e il 3500 a.C. circa l'area sahariana attravers\u00f2 una delle fasi umide della sua storia, con formazione di una savana.\nLe locali culture di cacciatori e raccoglitori adottarono precocemente la ceramica, che sembra essere stata inventata indipendentemente e in epoca pi\u00f9 antica rispetto alla sua introduzione nel Vicino Oriente e precedentemente all'introduzione di sistemi di produzione del cibo.Le popolazioni dovevano avere uno stile di vita parzialmente sedentario sulle rive di laghi ora scomparsi. L'industria litica era costituita da microliti e da arpioni e ami in osso. Queste popolazioni adottarono forme di accumulazione delle risorse alimentari in risposta alle prime difficolt\u00e0 climatiche.\nNella prima met\u00e0 del VI millennio a.C. venne introdotto, probabilmente in modo indipendente dal Vicino Oriente, l'allevamento dei bovini, che divenne di grande importanza gi\u00e0 a partire dalla met\u00e0 del V millennio a.C. Queste popolazioni produssero l'arte rupestre sahariana: tra i siti pi\u00f9 noti Tassili-n-Ajjer in Algeria e Tadrart Akakus in Libia; nella regione dell'Ennedi in Ciad sono state individuate incisioni rupestri datate al VII millennio a.C..\nNella localit\u00e0 di Nabta Playa nel Sahara dell'odierno Egitto sud-occidentale, sono stati rinvenuti numerosi siti archeologici intorno ad una depressione che durante i periodi umidi doveva formare un lago. Dopo i primi accampamenti temporanei di popolazioni nomadi, che gi\u00e0 utilizzavano la ceramica, decorata a impressione, insediamenti stabili furono resi possibili dallo scavo di pozzi (intorno al 6000 a.C.). Intorno alla met\u00e0 del V millennio a.C. il sito sembra fosse divenuto un centro di incontri cerimoniali per le popolazioni nomadi dei pastori sahariani. Vi sono state rinvenute numerose strutture megalitiche, tra cui un cerchio di lastre di pietra di circa 4\u00a0m di diametro, interrotto da aperture allineate in direzione nord-sud e sulla direttrice del sorgere del sole al solstizio d'estate, che annunciava probabilmente l'arrivo dei monsoni estivi e la stagione delle piogge.\nNella localit\u00e0 di Gobero, sul margine occidentale del deserto del T\u00e9n\u00e9r\u00e9, in Niger \u00e8 stato scoperto un sito sui margini di un lago scomparso, che ha restituito due fasi di occupazione, in corrispondenza dei periodi umidi nel paleoclima sahariano dell'Olocene antico e medio. La prima di esse (7700-6200 a.C.) si riferisce a genti della cultura kiffiana (dal sito di Adrar-n-Kiffi, presso Adrar Bous), una comunit\u00e0 di cacciatori/pescatori e raccoglitori che utilizzavano la ceramica e presumibilmente avevano uno stile di vita sedentario. La seconda \u00e8 legata ad una diversa popolazione di allevatori di bovini, che praticavano inoltre la pesca, la raccolta di molluschi e la caccia di piccoli animali della savana, della cultura teneriana.\nCon il progredire della desertificazione le popolazioni sahariane si dovettero spostare verso la valle del Nilo ed \u00e8 discussa la loro influenza sulla formazione della civilt\u00e0 egizia.\nNella Nubia (alta valle del Nilo, attuale Sudan) era presente agli inizi del VI millennio a.C. la cultura mesolitica di Khartoum, costituita da cacciatori-raccoglitori e pescatori che probabilmente abitavano per gran parte dell'anno in accampamenti stabili, utilizzavano i cereali selvatici e conoscevano la ceramica, decorata con linee ondulate parallele (\"wavy line\"), diffusa pi\u00f9 tardi (intorno alla met\u00e0 del V millennio a.C.) anche pi\u00f9 a nord e pi\u00f9 a sud fino in Kenya e ad ovest fino in Mali in una variante con linee realizzate con serie di punti (\"dotted wavy line\").\nLa domesticazione dei bovini, introdotta nelle culture sahariane, pass\u00f2 quasi contemporaneamente anche in Nubia, dove le gi\u00e0 sofisticate culture mesolitiche locali passarono rapidamente al pastoralismo e ad insediamenti meno stabili che in precedenza.\nNel VI-V millennio a.C. si svilupparono nell'area nubiana diverse culture con varianti regionali e diverse forme di decorazione della ceramica, che passarono progressivamente dallo sfruttamento specializzato delle risorse disponibili, alla pratica dell'agricoltura e dell'allevamento associata ad insediamenti stabili.\nNella valle del Nilo in Egitto nel corso del VI millennio a.C. si svilupp\u00f2 la neolitica cultura del Fayyum (oasi di El Fayum), le cui origini sono tuttora discusse (le principali ipotesi sostengono un'introduzione di specie coltivate e bestiame domestico dal Vicino Oriente, ovvero una locale evoluzione delle culture sahariane con influssi da altre culture neolitiche africane). Il primo insediamento stabile \u00e8 documentato nella regione del Delta, nel sito di Merimde Beni-Salam\u00e9, con cinque strati archeologici tra il VI e il V millennio a.C.\nIn Alto Egitto intorno alla met\u00e0 del V millennio si svilupp\u00f2 la cultura tasiana (dal sito di Deir Tasa), nell'ambito della quale si ebbe il passaggio al calcolitico (contemporanea cultura badariana, dal sito di El-Badari), ma che non sembra aver utilizzato insediamenti stabili.\nLa neolitizzazione nel IV millennio a.C. raggiunse le regioni del Maghreb con l'introduzione delle pratiche agricole e di allevamento e dell'uso della ceramica sul substrato della locale cultura mesolitica capsiana.\nAfrica occidentale.\nIn seguito all'instaurarsi di un clima pi\u00f9 secco tra il VI e il V millennio a.C. altri gruppi umani si spostarono dal Sahara verso l'area tra la costa atlantica e il fiume Niger, dove si praticava l'allevamento e l'agricoltura (miglio, sorgo, sesamo e altre piante locali) e l'alimentazione era integrata dalla raccolta di molluschi. In Senegal sono stati indagati diversi siti costieri (Cap Manuel, presso Dakar, Bel Air, nella penisola di Cap Vert, che ha restituito una statuetta detta Venere di Thiaroye, industria litica microlitica e ceramica), mentre altri situati lungo la valle del fiume Senegal sono meno conosciuti.\nLo stile di vita tipico delle popolazioni seminomadi di pastori che sfruttavano il bestiame bovino per la produzione di cibo (latte) e coltivavano il miglio si prolung\u00f2 a lungo, sebbene le condizioni climatiche dovettero far spostare queste popolazioni verso sud nel Sahel dell'Africa occidentale. Intorno al 2000 a.C. sono datati alcuni siti nella zona.\nGajiganna (presso la citt\u00e0 di Maiduguri in Nigeria) ha restituito in nove siti quattro fasi di occupazione tra il 2200 e il 400 a.C., situati presso una laguna lasciata dal progressivo prosciugamento del lago Chad. La sussistenza era basata sullo sfruttamento delle risorse acquatiche e sull'allevamento, non solo di bovini, ma anche di capre e pecore, integrato con la caccia e la raccolta di cereali selvatici, a cui solo successivamente si aggiunsero le specie coltivate.\nAnche nella parte nord del Burkina Faso sono state rinvenute testimonianze archeologiche di coltivazione senza tracce invece di specie domestiche allevate."}
{"id": "25047", "revid": "2176804", "url": "https://it.wikipedia.org/wiki?curid=25047", "title": "Ittiti", "text": "Gli Ittiti (o Hittiti o anche Etei, dalla citt\u00e0 di Hatti) erano un antico popolo indoeuropeo che abitava la parte centrale dell'Asia Minore nel II millennio a.C. e il pi\u00f9 noto degli antichi popoli anatolici.\nEtnonimo.\nIl primo riferimento agli Ittiti si trova nell'Antico Testamento, dove vengono menzionati come \"Chittim\" o \"Hitti\", da cui ebbe origine in greco \"chetaios\" (o \"chettaios\") che in latino divent\u00f2 \"hetaeus\" o \"hettaeus.\"\nIl termine venne ripreso in mano da Lutero che lo tradusse come \"Hethiter\" in tedesco, passato poi in italiano come \"Ittita\".\nStoriografia.\nI risultati degli studi sulla storia ittita sono in continua evoluzione per la grande quantit\u00e0 di materiale in tavolette d'argilla (recuperato principalmente nella capitale \u1e2aattu\u0161a ma anche in altri siti come le rovine di Suppinuwa, importante centro amministrativo ittita) a disposizione degli studiosi che deve ancora essere tradotto e interpretato. Ogni conclusione riguardo alla storia ittita deve quindi essere assunta come provvisoria e la branca degli studi storici detta Ittitologia deve essere vista nella sua progressione continua. Questa progressione e revisione continua rende anche conto delle numerose controversie e opinioni divergenti fra gli studiosi del settore.\nLo studio della storia di questo popolo, inoltre, non pu\u00f2 essere disgiunto dallo studio sia storico-archeologico sia filologico e linguistico dei popoli limitrofi per le forti influenze reciproche, testimoniate anche dal gran numero di lingue in cui \u00e8 scritto il materiale ittita (sumero, accadico, ittita, geroglifico e cuneiforme, luvio, ugaritico, ecc.). Questa molteplicit\u00e0 di lingue parlate sembra significare che il regno ittita era abitato da popoli diversi. Il nome Ittiti \u00e8 nato in epoca moderna, derivato dal termine biblico \"Hitti\" (che era per\u00f2 riferito ad alcune trib\u00f9 Cananee della Palestina); questi uomini in realt\u00e0 definivano loro stessi come \"popolo della terra di Hatti\", senza utilizzare designazioni etniche, ma in base alla localizzazione geografica. L'affermazione del nesita (o ittita) come lingua pi\u00f9 diffusa nel regno pu\u00f2 essere spiegato sia con il fatto che questa lingua si era gi\u00e0 diffusa dalla citt\u00e0 di Nesa-Kanesh alla maggior parte dell'Anatolia ancora ai tempi delle colonie commerciali Assire (i Karum) come lingua internazionale dei commerci, sia con il fatto che era usata dalla famiglia reale e dagli amministratori del regno come lingua sia ufficiale sia quotidiana (era quasi una caratteristica distintiva della classe dominante).\nStoria.\nLa storia del popolo ittita viene abitualmente divisa in due fasi: Antico Regno e Nuovo Regno, con eventualmente una fase intermedia. Anche questa suddivisione per\u00f2 presenta problemi: mancano infatti nella storia ittita cambiamenti importanti tali da giustificare una divisione in periodi diversi (come accade invece per la storia egiziana e assira). Durante tutti i 500 anni della storia ittita questo popolo \u00e8 stato dominato da re appartenenti tutti a un ristretto numero di famiglie imparentate tra loro (seguendo la linea femminile, regine e principesse, la linea dinastica \u00e8 molto ristretta). Se \u00e8 vero che la storia dei reali ittiti \u00e8 stata funestata da numerosi colpi di stato e usurpazioni, questi episodi avvenivano sempre all'interno della stessa famiglia reale. Una suddivisione in due fasi (come quella seguita in questa pagina: Antico e Nuovo Regno) pu\u00f2 avere solo lo scopo di rimanere sulla traccia di una convenzione didattica ormai consolidata anche se basata su considerazioni ormai superate.\nL'insediamento in Anatolia.\nIl presunto arrivo degli Ittiti in Anatolia, dalle steppe a nord del Mar Nero attraverso il Caucaso, oppure, pi\u00f9 probabilmente, da ovest attraverso i Balcani, \u00e8 di datazione difficile, posta la problematicit\u00e0 dei collegamenti di movimenti migratori con mutamenti della cultura materiale attestati archeologicamente (collegamento abituale, ma semplicistico).\nSi \u00e8 dovuto trattare di un fenomeno di durata notevole, che ha portato in Anatolia varie ondate di popolazione indoeuropea, e a questo insediamento scaglionato probabilmente risalgono le differenze linguistiche tra i vari gruppi della famiglia linguistica anatolica (pure assai affini tra loro): oltre agli Ittiti (al centro) c'erano i Luvi (a sud) e i Palaici (a nord-ovest).\nTutti questi nuovi arrivati si sono sovrapposti all'antica popolazione non indeuropea, che viene chiamata convenzionalmente Hatti; in passato la lingua dei Pre-Ittiti era detta hattili (\"della terra di Hatti\"), mentre la lingua di quelli che chiamiamo Ittiti era detta nesita (\"della citt\u00e0 di Nesa-Kanesh\"). La situazione etnico-linguistica dell'area ittita \u00e8 ulteriormente complicata da infiltrazioni hurrite nel sud-est. Questo quadro \u00e8 gi\u00e0 sostanzialmente costituito quando i testi paleo-assiri (sec. XIX-XVIII a.C.) rinvenuti a Kane\u0161 e in altre localit\u00e0 della Cappadocia offrono per la prima volta un ricco materiale onomastico anatolico.\nLa zona iniziale di insediamento era una porzione molto stretta attorno a un'ansa del fiume Kizil Irmak, nota come Marassantija in lingua ittita, e chiamata anche Halys.\nLa fase delle citt\u00e0-Stato.\nGli Ittiti si erano progressivamente organizzati in staterelli di raggio cittadino. La documentazione, essendo costituita da lettere e documenti contabili dei mercanti assiri che frequentavano la regione, offre un quadro parziale, ma risulta chiaro che gli Stati anatolici erano indipendenti politicamente rispetto all'Assiria, con la quale intrattenevano solo rapporti commerciali. La diffusione dell'uso del bronzo (lega di rame con stagno al 10%) rendeva sempre pi\u00f9 importante il consolidamento di strutture amministrative cittadine in grado di regolare i commerci. L'Anatolia infatti era relativamente ricca di rame ma priva di stagno, che doveva essere importato dal sud est mesopotamico.\nI regni locali erano numerosi: oltre a quello di Kane\u0161 c'erano Burushanda, Salatiwar, Tarhumit, Nenassa, Zalpa, \u1e2aattu\u0161a, Hahhum, e tanti altri (perlopi\u00f9 di incerta localizzazione). Il re di Kane\u0161, Zipani, e il re di Hattu\u015da, Pamba, citati nella tavoletta KBo III 13 (CTH 311.1), figurano nella lista dei diciassette regni che si ribellarono al potere del re akkadico Naram-Sin, dato che dimostra sia il potere raggiunto da questi regni sia la loro capacit\u00e0 di operare militarmente collegati.\nAntico regno.\nIntorno al 2300 a.C. un gran numero di questi insediamenti soprattutto nell'ovest e nel sud, vanno incontro a una rapida decadenza e la popolazione autoctona viene progressivamente sostituita da popolazioni di lingua indoeuropea: I Luvi nel sud-ovest, i Palaici al nord e gli Ittiti (che parlavano una lingua detta nesita) al centro e all'Est.\nIntorno al 2000 a.C. gli Ittiti, una popolazione di pastori nomadi provenienti dalla Russia meridionale, fondarono un regno nella penisola anatolica (nell'attuale Turchia).\nI fondatori dell'impero ittita furono il re Pithana insieme a suo figlio Anitta, sovrani di Ku\u0161\u0161ara (circa 1800 a.C.\u2013XVIII secolo a.C.). Pithana riusc\u00ec a riunire alcune trib\u00f9, tra cui Zalpuwa sul Mar Nero, sotto il protettorato della citt\u00e0 di K\u00fcltepe; era questo il primo nucleo del futuro impero ittita e il primo nucleo unitario per questo popolo fino ad allora organizzato in citt\u00e0-Stato indipendenti. Anitta, successore di Pithana, invece estese il dominio conquistando Ne\u0161a e facendone la capitale (dove un suo palazzo \u00e8 documentato), distruggendo \u1e2aattu\u0161a e portando i confini del proprio regno fino al mare.\nI successori di questi due sovrani sono sconosciuti, a parte Labarna I un secolo dopo.\nDalla stessa citt\u00e0 di Ku\u0161\u0161ara proviene la dinastia che diede vita al primo grande regno ittita. Ne fu iniziatore il re Labarna I (circa 1680-1650 a.C.), figura in parte leggendaria e additata dai successori come modello di buon governo e di successo politico e militare. Con Labarna vennero conquistati sette regni, Hubisna, Tuwanuna, Nenassa, Landa, Zallara, Purushanda e Lusna. Certo \u00e8 che con Labarna, Ku\u0161\u0161ara ritorn\u00f2 capitale di un vasto Stato, che toccava anche forse il mar Mediterraneo.\nIl suo successore Labarna II o Hattu\u0161ili I, dopo avere trasferito la capitale a \u1e2aattu\u0161a (circa 1650-1620 a.C.), marci\u00f2 contro Sanahuitta e la riconquist\u00f2 e poi marci\u00f2 contro Zalpa e la distrusse. Egli continu\u00f2 l'espansione militare sia verso ovest sia verso la Siria settentrionale, con la conquista di Ursum, Hassum, Hahhum, Alalakh.\nLo Stato ittita venne cos\u00ec a fronteggiare il potente regno di Yamkhad (Aleppo) con il quale inizi\u00f2 una dura lotta. Ai successi militari non si accompagn\u00f2 la solidit\u00e0 politica interna; lo attestano una rivolta generale verificatasi mentre il re era impegnato contro Arzawa, e soprattutto il \"Testamento di Hattu\u0161ili I\" con il quale il re diseredava i suoi discendenti diretti e designava come erede un nipote adottato come figlio, Mur\u0161ili I, denunciando le trame cui era stato sottoposto all'interno stesso della corte e della famiglia reale.\nMur\u0161ili I (circa 1620-1590 a.C.) prosegu\u00ec l'espansione verso sud-est, realizzando la conquista e annessione di Aleppo, e persino in una fortunata spedizione contro la lontana Babilonia, dalla quale riport\u00f2 ricco bottino e grande prestigio.\nLo Stato ittita in questa fase (detta \"Antico Regno\") mostra vitalit\u00e0 ed energia soprattutto sul piano militare, ma anche una forte instabilit\u00e0. In effetti il re doveva difendere la struttura del potere dall'ingerenza della potentissima cerchia nobiliare e forse anche dell'assemblea, il \"Panku\", il cui compito era eleggere il nuovo sovrano in base alle sue gesta eroiche in battaglia, una volta morto quello in carica.\nLe contraddizioni interne diventarono presto vistose: Mur\u0161ili I fu ucciso dal cognato Hantili I, che gli succedette sul trono dando inizio a una lunga serie di torbidi intrighi e parallelamente alla decadenza politica del regno antico (i possedimenti siriani andarono perduti).\nDecadenza dell'Antico regno.\nCongiure a catena fecero salire al trono Zidanta I (che uccise il figlio di Hantili), poi Ammuna (che uccise suo padre Zidanta), poi Huzziya I, infine Telipinu (circa 1525-1500 a.C.). Quest'ultimo si present\u00f2 come restauratore dell'ordine e descrisse a tinte fosche il regno dei suoi predecessori; ma il testo delle \"Riforme\" da lui promulgate sembra puramente velleitario. Sul piano internazionale lo Stato non aveva pi\u00f9 la preminenza assoluta neppure in Anatolia, come mostrano trattati stretti su un piano paritetico tra i re ittiti e quelli di Kizzuwatna.\nLa situazione peggior\u00f2 ulteriormente per l'ascesa del regno di Mitanni che conglob\u00f2 nella sua sfera di influenza sia Aleppo sia Kizzuwatna.\nMedio Regno.\nIl Medio Regno, che si suole fare iniziare alla morte di Telipinu, si riapre con un lungo periodo per il quale non disponiamo ancora di fonti accurate e che sembra essere nuovamente caratterizzato da conflitti interni e sconfitte. Il primo sovrano documentato e con cui Hattu\u0161a recupera floridezza e stabilit\u00e0 \u00e8 Tudhaliya I/II, autore di numerose campagne anatoliche (contro Arzawa, la confederazione di A\u0161\u0161uwa, i Kaska del Mar Nero, i Hurriti e la regione di I\u0161uwa) e della presa di Aleppo (persa dopo il regno di Mur\u0161ili I). La conquista di Kizzuwatna determina l'introduzione di elementi hurriti nella cultura ittita, fra cui l'uso del doppio nome anatolico-hurrico dei sovrani e delle loro consorti. Al regno di Tuthaliya va ricondotto anche il primo trattato con l'Egitto (Trattato di Kuru\u0161tama), che prevedeva l'invio di manodopera ittita nel paese africano in segno di amicizia.\nSuccessore di Tuthaliya \u00e8 Arnuwanda I, per il quale la fonte principale \u00e8 costituita dagli \"Annali\", in cui l'introduzione storica narra di come egli fosse stato scelto da Tudhaliya I/II nonostante non fosse suo figlio (procedura dell\"'antiyant-\", derivante da \"anda iyant-\" \"colui che \u00e8 andato dentro\", per cui il marito entra a fare parte a pieno titolo della famiglia della sposa, Asmunikal in questo caso, figlia di Tudhaliya e della regina Nikkalmati). In seguito c'\u00e8 un periodo caratterizzato da guerre e incursioni nemiche in cui Aleppo e le citt\u00e0 siriane sono perdute in seguito alla fine dei conflitti tra l'Egitto e Mittani.\nIl Medio Regno si conclude con il regno di Tuthaliya III, ampiamente documentato dalle tavolette ritrovate nei siti di Hattu\u0161a, Ma\u015fat (antica Tapigga) e Ortak\u00f6y (antica \u0160apinuwa). Grande contrazione territoriale con le incursioni dei Kaska a nord e soprattutto con l'avanzata inarrestabile da ovest degli Arzawa, popolazione spesso vassalla degli Ittiti, che sotto la guida di Tarhuna-Radu sottrae l'area centro anatolica al controllo di Tudhaliya III. La capitale venne probabilmente spostata a \u0160amuha, la cui collocazione odierna \u00e8 sconosciuta, dopo il saccheggio e l'incendio di Hattusa. Di questo periodo sono le due lettere scambiate tra la corte di Arzawa e quella faraonica, le prime lettere in lingua ittita mai trovate, scoperte nel sito di Tell Amarna che testimoniano come gli Ittiti avessero perso la supremazia in Anatolia.\nNuovo Regno o Periodo Imperiale.\n\u0160uppiluliuma I e Mur\u0161ili II.\nFu il figlio di Tudhaliya, \u0160uppiluliuma I (circa 1350-1322 a.C.), a ristabilire dapprima la sicurezza del territorio ittita lottando contro i barbari Kaska del nord anatolico, e a portare poi lo Stato a un nuovo inserimento internazionale e infine a una posizione di preminenza quale mai aveva raggiunto. Con l'Egitto giunse a un accordo per la spartizione della Siria, mentre la trasformazione di Mitanni in regno vassallo degli Ittiti port\u00f2 \u0160uppiluliuma a promuovere rapporti ostili con l'Assiria.\nMur\u0161ili II (circa 1321-1295 a.C.) fu impegnato soprattutto all'ovest, contro i vari regni di Arzawa ai quali impose trattati di vassallaggio: gli Annali del re mostrano che il mantenimento dell'impero era ottenuto solo a costo di continue spedizioni militari.\nMuwatalli e la Battaglia di Qade\u0161.\nMuwatalli II (circa 1295-1272 a.C.) si scontr\u00f2 ben presto con le velleit\u00e0 espansionistiche del giovane faraone egiziano Ramses II, il quale cerc\u00f2 di sottrarre agli Ittiti alcuni dei possedimenti siriani, in modo particolare il regno di Qade\u0161 e il regno di Amurru, con i suoi preziosi porti sul Mediterraneo. I due popoli si fronteggiarono nella Battaglia di Qade\u0161 (circa 1274 a.C.), che pur conclusasi senza una vittoria netta da parte di nessuno dei due popoli, vide, comunque, gli Ittiti rientrare in possesso dei territori siriani di Qade\u0161 e Amurru, che avevano precedentemente defezionato dalla parte degli Egizi.\nIn ogni caso, la battaglia fu rivendicata come vittoriosa sia dagli Ittiti sia dagli Egizi.\nIn politica interna, Muwatalli si rese protagonista dello spostamento della capitale che da Hattusa fu trasferita pi\u00f9 a sud, a Tarhuntassa; parimenti il sovrano affid\u00f2 al fratello Hattu\u0161ili III la difesa del nord dell'impero contro i turbolenti nomadi Kaska.\nGli ultimi re.\nDopo il breve regno di Urhi-Tesub, Hattu\u0161ili III prese a sua volta il potere (circa 1265-1237 a.C.), mut\u00f2 politica venendo a un trattato di pace con Ramses II (1259 a.C.) al quale diede, successivamente, in moglie (1246 a.C.) sua figlia suggellando cos\u00ec un'alleanza che in effetti non venne pi\u00f9 turbata. Tudhaliya IV (circa 1237-1209 a.C.) pot\u00e9 cos\u00ec riservare tutte le sue energie allo scontro con l'Assiria, che aveva da tempo annesso Mitanni e fronteggiava gli Ittiti sull'Eufrate.\nLa frontiera dell'Eufrate resistette, ma l'impero cominci\u00f2 a disintegrarsi dall'interno: i vassalli siriani dipendevano ormai dai re (di origine ittita) di Karkemi\u0161, mentre nel sud-ovest anatolico gli Ittiti ebbero non pochi problemi con alcuni gruppi etnici locali, primo fra tutti i Lukka, come dimostrano le iscrizioni in geroglifico di Tudhaliya IV.\nGli ultimi re ittiti, Arnuwanda III (circa 1209-1207 a.C.) e \u0160uppiluliuma II (circa 1207-1180 a.C.) sembrarono preoccupati soprattutto di assicurarsi la fedelt\u00e0 sempre pi\u00f9 sfuggente dei vassalli e dei funzionari di corte.\nIl collasso dell'et\u00e0 del Bronzo e l'invasione dei Popoli del mare.\nLa fine dell'impero Ittita, attorno alla decade degli anni 1170 a.C., ebbe luogo nel contesto generale della crisi delle civilt\u00e0 dell'et\u00e0 del Bronzo nel Mediterraneo orientale e nel Vicino Oriente. Tra le cause di tale crisi, che sono ancora oggetto di dibattito tra gli storici, ci furono gli attacchi dei cosiddetti popoli del Mare (Lici, Achei-Micenei, Filistei, ). L'impatto di queste genti indoeuropee fu causa di profonde trasformazioni in Egitto, nell'area del Mar Egeo e nel Vicino Oriente, dove favor\u00ec l'emergere dell\"Impero neo-assiro\".\nEsistono anche diversi indizi di una crescente instabilit\u00e0 politica interna ed esterna all'impero negli ultimi cento anni di vita, e potrebbero esserci state lotte di successione e guerre fratricide (per esempio Urhi-Teshub fu estromesso dal potere dopo sette anni di regno dallo zio Hattusili III); minacciosa per gli Hitti fu la crescita di potere degli Assiri, che sconfissero il figlio di Hattusil III, Tudhaliya IV, che perse molti territori nella valle dell'Eufrate e l'egemonia su diversi stati cuscinetto e alleati/rivali come i Mitani e gli Huriti. Uno degli ultimi re Ittiti Suppiluliuma II (regnante grossomodo dal 1207 al 1178 a.c.) sostitu\u00ec nel regno non il padre ma il fratello (Arnuwanda III, non si sa se pacificamente o dopo scontri dinastici) costru\u00ec una grande flotta da guerra e riusc\u00ec a conquistare Cipro, ma saccheggi\u00f2, per motivi ignoti, la citt\u00e0 di Tarhutassa, che era stata una delle antiche capitali dell'impero. Indice questo di guerre civili e scontri interni. Suo figlio Kuzi-Teshup (forse per\u00f2 discendente diretto di Suppiluliuma I) non fu imperatore, e nemmeno rivendic\u00f2 tale titolo (accontentandosi del simile \"grande re\"), ma sovrano di un piccolo regno neo-ittia, sorto dopo che Hattusa era gi\u00e0 stata bruciata, saccheggiata (forse a opera dei Kaska) e abbandonata.\nInoltre diverse popolazioni anatoliche e balcaniche iniziarono a premere con maggior forza sulle frontiere, come facevano da secoli, si tratta dei i Kaska (nemici tradizionali che vivevano sul Mar Nero), dei Frigi (probabilmente stanziati nei Balcani ancora nel 1300 a.c., ma che in et\u00e0 protostorica e storica occuparono buona parte del cuore del vecchio impero Ittita), i Traci e i Bryges (un'latra popolazione di cultura lusaziana come i Frigi, che in epoca storica rimase nei Balcani). Possiamo ipotizzare, anche per la presenza di numerosi stati neo ittiti, che negli ultimi anni dell'impero, in modo caotico e non documentato dalle fonti, vi siano state guerre civili che si risolsero in secessioni e scontri tra membri della famiglia reale per il potere che poterono comportare la divisione dell'impero (anche perch\u00e9 i comandanti regionali tendevano a difendere la minaccia immediata rappresentata a sud e a sud-est dagli Assiri, a nord dai Kaska, a nord ovest dai Frigi, a ovest dai popoli del mare), anche se la ricerca in questo campo non \u00e8 giunta ad alcuna conclusione certa. Gli Assiri combatterono diverse campagne a partire dal regno di Tiglath-Pileser I verso il 1160 a.c. contro i \"Mushku\" ( che sono identificati con i \"Frigi\" ), indice del fatto che gi\u00e0 in quell'epoca buona parte dell'impero Ittita era occupato dai frigi. Sempre da fonti assire si fa riferimento ai Kaska\nGli Stati neo-ittiti.\nLa fine dell'impero non coincise dovunque con la fine della storia ittita. Nella situazione politicamente ed etnicamente mutata dopo il 1200 emerse tutta una serie di piccoli Stati detti \"neo-ittiti\", caratterizzati dall'uso della scrittura geroglifica anatolica nelle iscrizioni monumentali.\nStati neo-ittiti sono presenti in Siria (Karkemi\u0161, Hattina), in Cilicia (Que, Hilakku), nell'alto Eufrate (Kummuh, Melid, Gurgum) e in Cappadocia (Tabal, che \u00e8 l'unico di una certa estensione).\nTra i secoli XI e IX la situazione politica internazionale abbastanza fluida permise loro notevole libert\u00e0 di esistenza; ma con il crescere della potenza dell'impero neo-assiro la loro sorte fu segnata.\nLa vittoria di Tiglatpileser III sugli Urartei (743 a.C.) rese gli Assiri padroni della zona neo-ittita, e i singoli Stati dovettero capitolare e furono ridotti a province assire dallo stesso Tiglatpileser, e dai suoi successori Salmanassar V e Sargon II tra il 740 e il 710 a.C..\nIl nome degli Ittiti fu ancora usato per qualche secolo, con un significato diverso: gli Assiri continuarono a chiamare Hatti la Siria settentrionale e poi estesero il nome a tutta la regione siro-palestinese, e nell'Antico Testamento gli Ittiti figurano come una delle popolazioni che abitavano la Palestina prima della conquista israelitica.\nFigura del sovrano.\nIl re Ittita godeva di grande rispetto e stima. Secondo la titolazione regale il sovrano era \"re della Terra di \u1e2aattu\u0161a\", \"gran re\", \"re di \u1e2aatti\" e \"signore di Ku\u0161\u0161ara\", almeno a partire da Hattu\u0161ili I. Il sovrano, inoltre, sedeva su un trono di ferro, considerato molto pi\u00f9 raro dell'oro in et\u00e0 antica poich\u00e9 gli Ittiti erano gli unici a saperlo lavorare.\nPolitica e Costituzione.\n, che venne introdotta nel XVI secolo a.C. dal re Telipinu, con il famoso proclama di Telipinu.\nDurante il suo regno il sovrano cerc\u00f2 di mettere un freno alle frequenti usurpazioni del trono e regicidi che si stavano verificando ormai da decenni all'interno della monarchia Ittita; innanzitutto il re mand\u00f2 al confino i suoi possibili usurpatori, senza per\u00f2 ucciderli. Infatti il sovrano credeva che il miglior modo per bloccare gli spargimenti di sangue fosse abolire la pena di morte.\nLa pena di morte fu abrogata, tranne nel caso di omicidio, in cui i parenti della vittima avrebbero scelto la pena da applicare, tra cui anche l'uccisione dell'assassino, pur potendo poi venire respinta dal re, optando per un risarcimento in denaro; nel caso di adulterio da parte di una donna, o per i ladri che rubavano nei templi.\nInoltre non esisteva la Legge del taglione.\nReligione.\nDi natura politeistica come tutta la cultura ittita, la religione nasce per influsso della civilt\u00e0 mesopotamica, con un'elaborazione originale di elementi oriundi ittiti e indigeni pre-ittiti, oltre che mesopotamici.\nLa religione dell'impero.\nFormatasi con l'impero ittita, la religione \u00e8 ragione della sua edificazione, ed \u00e8 pertanto lecito cercare in essa la chiave della concezione ittita dell'impero stesso. Punto di partenza fu la situazione politico-sociale che gli Ittiti trovarono in Anatolia: una costellazione di citt\u00e0-Stato templari, di tipo mesopotamico, ossia comunit\u00e0 territoriali facenti capo a un tempio. Gli dei che adoravano sono Tarhunta, Almahasuitta e Siunasummi.\nLa penetrazione o la conquista del Paese da parte degli Ittiti consistette sostanzialmente nella loro sostituzione agli indigeni nel governo dei templi e delle comunit\u00e0 che ne dipendevano. In altri termini, gli Ittiti si misero al \"servizio\" degli d\u00e8i che ordinavano territorialmente l'Anatolia; l'espressione \"servi degli dei\" fu in effetti la definizione che essi diedero a s\u00e9 stessi.\nSu questa linea dell'acquisizione territoriale intesa come acquisizione di un servizio divino si svilupp\u00f2 l'impero. Un solo uomo, colui che era diventato il capo della comunit\u00e0 templare di Hattu, realizz\u00f2 l'idea di sostituirsi gradatamente ai capi delle altre citt\u00e0 templari. L'Anatolia divenne il \"Paese di Hattu(sas)\"; gli abitanti furono detti Ittiti da Hattu; e divennero sudditi, sia pure tramite i templi cui facevano capo, di questa nuova figura di monarca-sacerdote.\nIl re-sacerdote.\nIl re ittita era in effetti un sacerdote: era l'unico che poteva sacrificare direttamente; gli altri sacrificavano soltanto mediante i sacerdoti specializzati. La fonte del suo potere era il servizio che prestava a tutti gli dei che avevano sede in Anatolia; il suo titolo, a questo riguardo, era quello di \"servo degli dei\" per antonomasia. Tutti questi principi d'ordine religioso si rilevano nella realizzazione dell'impero ittita che si configura come una confederazione di comunit\u00e0 templari aventi per unico capo quello della comunit\u00e0 templare di Hattu.\nConsolidata questa situazione nella regione anatolica, poteva essere conquistato anche il resto del mondo: dove si trovavano comunit\u00e0 templari, si costringevano a riconoscere il re ittita come \"servo\" del rispettivo dio; se le citt\u00e0-Stato erano diversamente organizzate, venivano espropriate ai loro abitanti e ridotte a una citt\u00e0 templare, propriet\u00e0 di un dio, amministrabile dal re ittita.\nIl \"servizio\" reso dal re agli dei era una specie di sublimazione dell'originario servizio templare che consisteva sostanzialmente nel nutrire il dio titolare del tempio, ovvero nel dargli la sua spettanza come proprietario del suolo su cui viveva la comunit\u00e0. Il re, invece, offriva, pi\u00f9 che il nutrimento, la sua azione regale: le sue imprese, le sue conquiste. E cos\u00ec come era scrupolosamente registrato presso ogni tempio qualsiasi prodotto destinato al dio, il re faceva registrare ogni sua azione, sia imprese belliche sia cerimonie o altro, che egli dedicava, sotto forma di atti, agli dei. Tali atti venivano redatti come veri annali e offerti annualmente; pure annualmente il re doveva recarsi in pellegrinaggio a tutti i templi dell'impero per dare atto formale del \"servizio\" divino da cui derivava il suo potere.\nIl pantheon ittita.\nDi qui la singolarit\u00e0 del politeismo ittita per il quale gli dei non erano forme di realt\u00e0 universali, ma di unit\u00e0 territoriali: dio nazionale dell'impero era un dio sovrano con caratteri del \"dio della tempesta\" siriano; il suo nome era indicato con l'ideogramma IM, poi U, comune a vari dei di localit\u00e0 diverse (in una lista, troviamo ben 21 U.). Evidentemente ogni U si distingueva dall'altro non per una diversa natura, ma per una diversa sede di culto, e quindi serviva a identificare un territorio. Lo stesso dicasi della divinit\u00e0 indicata con l'ideogramma mesopotamico UTU (sole). Risulta esserci pi\u00f9 di un UTU, e UTU era anche la dea-sole della citt\u00e0 di Arinna, la quale, nella sistemazione teologica ittita, appare come sovrana e sposa del \"dio della tempesta\". Ai piedi di questa dea venivano deposti, come offerta agli dei, gli atti che registravano le imprese del re.\nIn questo panorama il pantheon ittita era composto di divinit\u00e0 dall'origine pi\u00f9 varia e non rifletteva una visione del mondo, ma piuttosto denominava il territorio ittita, dovendo la sua formazione unicamente alle divinit\u00e0 che gli Ittiti avevano trovato in Anatolia. Il \"servizio\" agli dei, che fondava la presenza ittita in Anatolia, comportava il massimo adeguamento alla volont\u00e0 divina; il che si otteneva mediante un gran numero di tecniche divinatorie, tra cui si ricorda, per la sua importanza, l'auspicio, ossia la consultazione del volo e del comportamento degli uccelli (ornitomanzia).\nIl peccato per eccellenza, anzi il \"reato\" data la sua punibilit\u00e0, era la trasgressione alle norme o agli ordini divini. La ricerca e l'espiazione di eventuali trasgressioni essendo di fondamentale importanza, acquist\u00f2 particolare rilievo l'istituto della confessione. L'idea stessa del peccato fu personificata in un dio, Wastulassis, che assieme ad altre divinit\u00e0 astratte come Hantassas (equit\u00e0) e Istamanassas (esaudimento), a differenza degli altri dei che ordinavano il territorio, regolavano i rapporti tra uomini e dei, e quindi il comportamento umano.\nLa mitologia.\nDella ricca mitologia ittita si ricordano i due miti pi\u00f9 estesi: quello del dio Telipinu (identificato solitamente con il mesopotamico Tammuz, il quale scompare provocando la sterilit\u00e0 della terra, ma poi \u00e8 costretto a tornare e a ristabilire l'ordine) e quello della lotta vittoriosa del dio dell'ordine (il \"dio della tempesta\") contro il serpente Illuyankas, personificante le forze del caos.\nUn terzo mito, quello dell'evirazione del dio-cielo (il mesopotamico Anu) da parte del dio Kumarbi, va ricordato in quanto, anzich\u00e9 riallacciarsi alla tradizione mesopotamica, trova un singolare riscontro nel mito greco della evirazione di Urano da parte di Crono. Un distacco dalla tradizione mesopotamica, che presso gli Ittiti \u00e8 presente nelle idee sull'aldil\u00e0, nei rituali, negli scongiuri, nelle formule magiche, ecc., si ha anche nella pratica funeraria dell'incinerazione.\nArte.\nL'arte ittita, su cui ag\u00ec, oltre all'influsso siriaco, una conoscenza pi\u00f9 o meno diretta dell'arte mesopotamica, \u00e8 nota soprattutto attraverso gli scavi di Bogazk\u00f6i (o Bogazkale) (l'antica \u1e2aattu\u0161a), Alacah\u00f6y\u00fck, Yaz\u0131l\u0131kaya, che hanno riportato alla luce templi, palazzi, mura e fortificazioni del periodo imperiale (circa 1400 - 1200 a.C.). Le poderose mura urbane (Bogazkale, Alacah\u00f6y\u00fck), con imponenti porte incassate fra torrioni, racchiudevano il palazzo reale e i templi, strutturati in maniera analoga: basamenti a grossi blocchi quadrati o massicce lastre poste verticalmente, e parte superiore in mattoni crudi e travi di legno.\nL'architettura templare, come \u00e8 dimostrato dai cinque templi di Bogazkale, contemplava la presenza di un cortile circondato da numerosi ambienti, di una sala del trono e di una cella per il simulacro della divinit\u00e0.\nLa scultura, monumentale ma non priva di originalit\u00e0 e caratterizzata da una certa vivacit\u00e0 di resa plastica, \u00e8 documentata dai rilievi rupestri (il maggior ciclo \u00e8 quello del santuario di Yazilikaya, con processione di dei e dee) dagli ortostati a rilievo (porta di Alacah\u00f6y\u00fck, con processione di sacerdoti e offerenti guidata dall'imperatore e dall'imperatrice), dai rilievi che ornano le porte urbane (protomi leonine e sfingi a Bogazkale e Alacah\u00f6y\u00fck).\nInteressanti appaiono anche le manifestazioni delle arti minori, con particolare riferimento ai sigilli cilindrici finemente intagliati alle statuette-amuleto d'oro e d'argento riproducenti in piccolo le statue cultuali dei templi, oltrech\u00e9 alla ceramica monocroma e dipinta a decorazione geometrica rappresentata prevalentemente da vasi a forma di animale.\nArchitettura.\nL'architettura si svilupp\u00f2 in Anatolia durante il periodo imperiale 1400-1200 a.C., i siti archeologici che hanno rinvenuto le principali opere sono a Bo\u011fazkale a \u00c7atal H\u00fcy\u00fck e a \u1e2aattu\u0161a (Santuario di Yazilikaya). Quest'architettura ricevette una forte influenza siriana e mesopotamica.\nCaratteristiche.\nGli ittiti si avvalsero del basalto per i loro edifici, a differenza degli altri popoli mediorientali. La pianta della maggior parte degli edifici era asimmetrica, era presente un vestibolo a colonne nei santuari e si usavano grandi finestre nei templi.\nMura e templi.\nIl popolo ittita era molto abile nella costruzione di mura e conosceva le migliori tecniche per creare mura spesse e resistenti. nei centri abitati le mura racchiudevano solo i templi e i palazzi reali. Nei luoghi di culto, separati anch'essi e circondati da mura, si trovavano il tempio, il palazzo reale, un ampio cortile e un tempietto per il simulacro della divinit\u00e0 scelta.\nLingua.\nGli Ittiti parlavano una lingua indoeuropea di ceppo anatolico, ossia l'hittita, di cui non si conosceva nulla fino alla fine del'Ottocento.\nTra il novembre 1891 e il marzo 1892, a Tell el-Amarna, l'archeologo inglese William Finders Petrie, scavando l'archivio del faraone Amenofi IV, si imbatt\u00e9, oltre alle consuetudinarie tavolette redatte in accadico cuneiforme, in due tavole sempre in cuneiforme ma i cui fonemi corrispondevano a una lingua mai sentita, che vennero poi ribattezzate \"Lettere di Arzawa\", dal nome della localit\u00e0 a cui le lettere erano destinate, appunto Arzawa, una regione dell'Anatolia.\nNel 1893 l'archeologo francese Ernest Chantre scopr\u00ec nel villaggio di Boghazk\u00f6i, in Anatolia centrale, frammenti di tavolette in terracotta anch'esse redatte nella lingua di Arzawa e le pubblic\u00f2, ma il fatto rimase inosservato.\nIl 14 ottobre 1905 l'orientalista tedesco Hugo Winckler e il turco Theodore Makridi Bey, del Museo archeologico di Istanbul, partirono da Ankara per arrivare a Bo\u011fazkale. il 19 ottobre dello stesso anno ispezionarono il sito archeologico sopra il villaggio riuscendo a recuperare 34 nuove tavolette redatte in quella misteriosa lingua. Il 17 luglio iniziarono gli scavi del sito e trovarono altrettanti altri testi. Il 20 agosto del 1906 fu trovata una tavoletta bilingue, redatta anche in antico egizio, per cui i due orientalisti riuscirono a tradurne il contenuto, scoprendo che corrispondeva al gi\u00e0 noto trattato concluso tra il faraone Ramses IV e il re ittita Hattu\u0161ili I.\nCos\u00ec verso il primo decennio del '900 divenne sempre pi\u00f9 chiaro che quelle tavolette dovessero essere redatte in lingua ittita.\nA partire dal 1915 il professore ceco Friedrich Hrozny inizi\u00f2 a cercare di tradurre i termini ittiti allora noti: partendo dal gi\u00e0 noto sumerogramma NINDA (ossia \"pane\") intu\u00ec che il termine ittita \"ezzatenni\", che lo precedeva, dovesse corrispondere all'imperativo di mangiare, ossia \"tu mangerai\": \"tu mangerai il pane\". E cos\u00ec, paragonando il verbo con le altre lingue semitiche si rese conto che quella ittita dovette essere un idioma indoeuropeo. Infatti il termine era facilmente riconducibile a \"ezzan\" in antico tedesco, \"essen\" in medio-alto tedesco, \"ed\u011bre\" in latino e infine \"eat\" in inglese; con significato affine, ossia \"mangiare\"."}
{"id": "25050", "revid": "287204", "url": "https://it.wikipedia.org/wiki?curid=25050", "title": "Johan Barthold Jongkind", "text": "Biografia.\nJohan Barthold Jongkind nacque a Lattrop, un villaggio olandese nel comune di Dinkelland, vicino al confine con la Germania. Ottavo di dieci figli, i suoi genitori furono Gerrit Adrianus Jongkind, un notabile funzionario delle tasse di Vlaardingen, e Wilhelmina van der Burght. La sua arte fu influenzata della tradizione paesaggistica fiamminga, in particolare l'opera di Rembrandt \u00e8 stata una presenza costante in tutte le sue opere.\nNel 1843 si trasfer\u00ec in Francia e frequent\u00f2 l'atelier di Eug\u00e8ne Isabey, dove fu attratto dalla tecnica dell'acquerello. Nel 1848 i suoi dipinti furono accettati al \"Salon\" e nel 1852 ottenne il suo primo riconoscimento. I primi anni parigini di Jongkind furono tormentati da difficolt\u00e0 economiche: i suoi quadri non trovavano acquirenti ed ebbe anche problemi di natura psicologica che lo portarono per un breve periodo all'alcolismo e, nell'ultima fase della sua vita, nel manicomio di Grenoble.\nLa sua arte non risent\u00ec di queste traversie interiori, anzi proprio in quegli anni egli acquist\u00f2 una sicurezza stilistica che gli permise di realizzare, senza difficolt\u00e0, scorci arditi e complessi. Nel 1863 partecip\u00f2 al Salon des Refus\u00e9s; nello stesso anno si rec\u00f2 con Isabey a Honfleur, attratto dai paesaggi costieri della Francia settentrionale. La natura selvaggia della Normandia lo affascin\u00f2 a tal punto che vi ritorn\u00f2 altre volte, fino al 1865.\nFu in questi anni che frequent\u00f2 Claude Monet, Edouard Manet ed Eug\u00e8ne Boudin - con i quali ebbe lunghe discussioni d'arte che influenzeranno le loro successive esperienze artistiche - e Charles Baudelaire, che ammir\u00f2 la poesia delle sue vedute. I dipinti di questo periodo sono caratterizzati da freschezza e da vivacit\u00e0: Johan Barthold Jongkind, attento osservatore della natura, usa pennellate vigorose e precise, per rendere con straordinaria abilit\u00e0 la luminosit\u00e0 delle onde del mare e delle nuvole nel cielo.\nNegli anni seguenti comp\u00ec lunghi viaggi in Francia e in Belgio; a partire dal 1880 fiss\u00f2 il suo \"atelier\" ad Is\u00e8re, sul lago di Ginevra. Si recava frequentemente a Parigi, ma rimase quasi del tutto isolato e non partecip\u00f2 a nessuna delle otto mostre degli impressionisti, preferendo la calma dei villaggi, sulle rive del lago di Ginevra. Continu\u00f2 ad eseguire paesaggi e vedute di Parigi - stilisticamente vicino a Jean-Baptiste Camille Corot e a Jan Vermeer - e numerosi acquerelli; solo negli ultimi anni riusc\u00ec ad avere un discreto successo economico e un buon numero di affezionati collezionisti.\nNon si lasci\u00f2 coinvolgere dalla moda della pittura \"en plein air\" e rielaborava in studio i bozzetti preparatori schizzati dal vivo; tuttavia molte sue opere possiedono un senso innato del colore e della luce, in grado di trasmettere freschezza e spontaneit\u00e0. Questi elementi saranno poi rielaborati, in una sintesi innovativa, da tutti gli impressionisti e da Monet in particolare. Jongkind mor\u00ec a La C\u00f4te-Saint-Andr\u00e9, nei pressi di Grenoble.\nMentre fu in vita Jongkind non ricevette molti riconoscimenti, forse perch\u00e9 prefer\u00ec vivere e dipingere appartato. Dopo la sua morte invece - parallelamente alla riscoperta critica degli impressionisti - il suo ruolo venne rivalutato e apprezzato. Camille Pissarro dichiar\u00f2\u02d0 \"Il paesaggio senza Jongkind avrebbe avuto un aspetto del tutto differente.\" Anche Manet lo ammir\u00f2, considerandolo \"il padre della scuola dei paesaggisti\". Il pi\u00f9 direttamente influenzato dalla sua personalit\u00e0 fu Monet: \"La sua pittura era moderna; egli \u00e8 stato il mio vero maestro e a lui io devo l'educazione finale del mio occhio artistico.\"\nIl suo dipinto \"Dinanzi al giudice\" (olio su tavoletta, 16,5x20,5) \u00e8 arrivato nella collezione della Galleria di belle arti di Napoli, grazie alla donazione \"Palizzi\", del 1898."}
{"id": "25055", "revid": "968255", "url": "https://it.wikipedia.org/wiki?curid=25055", "title": "Gary Lineker", "text": "Ritenuto uno dei migliori calciatori britannici della storia, Gary Lineker inizi\u00f2 la propria carriera agonistica con la squadra della sua citt\u00e0 natale, il Leicester City, con la quale collezion\u00f2 194 presenze e 95 gol, affermandosi come uno dei maggiori talenti della sua generazione, oltre a trascinare il club alla vittoria della Football League Championship nella stagione 1984-1985. Dopo una breve parentesi con l'Everton (30 reti in 41 apparizioni), Lineker leg\u00f2 il suo successo da professionista al periodo compreso tra la seconda met\u00e0 degli anni 1980 e la prima met\u00e0 degli anni 1990, nel quale vest\u00ec le maglie di club blasonati come il Barcellona e il Tottenham Hotspur. Nel suo palmar\u00e8s pu\u00f2 vantare una Coppa di Spagna, una Coppa d'Inghilterra, due Charity Shield e una Coppa delle Coppe.\nCon 48 reti realizzate in 80 presenze \u00e8 il terzo miglior marcatore di sempre della propria nazionale dietro a Wayne Rooney e Bobby Charlton; al , svoltosi in Messico, si laure\u00f2 capocannoniere del torneo con 6 gol, vincendo inoltre la Scarpa d'oro, diventando il primo calciatore inglese a essere insignito di tale riconoscimento. Sempre con la nazionale, con 10 reti realizzate, \u00e8 il miglior marcatore di sempre della propria nazionale nelle Coppe del Mondo FIFA. Tra nazionale inglese e squadre di club segn\u00f2 da professionista 291 gol in 546 match ufficiali.\nNel marzo 2004 \u00e8 stato inserito da Pel\u00e9 all'interno della FIFA 100, la lista dei 125 migliori giocatori viventi redatta in occasione del centenario della FIFA, mentre il 25 maggio 2005 \u00e8 entrato di diritto nella Hall of Fame del calcio inglese.\nNel corso dei suoi diciotto anni di carriera Lineker si \u00e8 sempre distinto per correttezza e sportivit\u00e0, diventando uno dei pochissimi giocatori a non venire mai ammonito o espulso. Per questo motivo nel 1990 gli \u00e8 stato assegnato il FIFA Fair Play Award.\nBiografia.\nNato a Leicester, nell'Inghilterra centrale, da Margaret Abbs e Barry Lineker, i suoi genitori gli diedero il secondo nome di Winston in ragione della coincidenza del suo giorno di nascita, il 30 novembre, con quello dell'uomo politico britannico Winston Churchill. Ha un fratello maggiore, Wayne, di due anni pi\u00f9 grande, con il quale mosse i suoi primi passi nel mondo del calcio.\nLineker frequent\u00f2 la Caldecote Road School, nel quartiere di Braunstone Park, a Leicester, nonostante risiedesse con i genitori nella periferia del centro; durante il liceo, invece, segu\u00ec gli studi presso il City of Leicester College, a Downing Drive, nel distretto di Evington. All'et\u00e0 di 16 anni s'iscrisse a diversi sport, tra cui rugby e cricket, giocando anche nella squadra della sua scuola; solo successivamente decise di intraprendere la carriera calcistica.\nNel 1976 Lineker venne ingaggiato dal Leicester City, squadra con la quale milit\u00f2 nelle giovanili.\nCarriera.\nClub.\nCon la formazione della citt\u00e0 natale milita, a livello professionistico, dal 1978 al 1985 laureandosi capocannoniere della Premier League nell'ultima stagione (1984-85). I 24 gol segnati attirano su di lui l'interesse dell'Everton, dove rimane per un solo anno ripetendo comunque l'impresa (stavolta con 30 reti). Nell'estate 1986, passa cos\u00ec al Barcellona siglando un accordo valido fino al 1992. In maglia catalana si aggiudica due trofei nazionali (Coppa del Re e Supercoppa di Spagna) ed inaugura il suo palmar\u00e8s continentale, vincendo la Coppa delle Coppe nel 1989. \u00c8 inoltre ricordato dai tifosi blaugrana per una tripletta che, nel 1987, decise el Cl\u00e1sico con il Real Madrid (3-2).\nNel 1989 fece ritorno, anzitempo, in patria firmando per il Tottenham. Con gli \"Spurs\", dove si aggiudic\u00f2 per la terza volta il riconoscimento di miglior marcatore (24 gol nella stagione 1989-90), vinse una coppa d'Inghilterra e due Supercoppe. Termin\u00f2 la propria carriera in Giappone, difendendo i colori del Nagoya Grampus dal 1993 al 1995. Durante la sua carriera, nonostante l'alto numero di partite giocate, non ha mai ricevuto alcuna sanzione disciplinare.\nNazionale.\nIn Nazionale conta 80 presenze e 48 gol, cifra che lo rende il terzo realizzatore di sempre dei \"Leoni\" dopo Rooney (50 centri) e Charlton (49 marcature). Esord\u00ec il 26 maggio 1984, nell'amichevole pareggiata 1-1 contro la Scozia.\nAi Mondiali 1986, realizz\u00f2 la tripletta contro la Polonia grazie a cui gli inglesi superarono il girone; negli ottavi, fu ancora protagonista segnando una doppietta nel 3-0 al Paraguay. L'ultimo gol della manifestazione venne messo a segno contro l'Argentina nei quarti, gara che sanc\u00ec l'addio dei britannici al torneo. Con 6 marcature, risult\u00f2 il primo inglese a vincere il titolo di cannoniere dei Mondiali. Nell'edizione successiva and\u00f2 invece a bersaglio per 4 volte, distinguendosi per la doppietta rifilata al Camerun (sconfitto per 3-2) nei quarti di finale. Come ammesso da lui stesso anni dopo, nella partita con l'Irlanda valida per la fase a gruppi (incontro in cui segn\u00f2 un gol), defec\u00f2 in campo dopo aver sub\u00ecto un fallo. Le 10 reti realizzate nei due tornei lo rendono il giocatore inglese pi\u00f9 prolifico nella fase finale dei Mondiali, nonch\u00e9 il settimo nella classifica generale.\nCon la rappresentativa del suo paese, ha inoltre segnato 5 triplette e 2 quaterne (unico a riuscire nell'impresa): in entrambi i casi, contribu\u00ec ad una vittoria esterna per 4-2 (con la Spagna nel 1987 e con la Malaysia nel 1991). Con l'allenatore Graham Taylor trov\u00f2 minor spazio, tanto da venire escluso dopo un periodo opaco in fatto di gol (non segn\u00f2 per 5 partite consecutive). Lasci\u00f2 la Nazionale dopo l'Europeo 1992, terminato per i \"Leoni\" nella prima fase.\nDopo il ritiro.\nLineker conduce su BBC One il programma calcistico \"Match of the Day\", dove, coadiuvato da Alan Hansen e Mark Lawrenson in qualit\u00e0 di opinionisti e analisti, presenta le sintesi delle partite di Premier League.\nIl 28 maggio 2011 \u00e8 stato l'ambasciatore della finale della UEFA Champions League allo stadio Wembley di Londra.\nStatistiche.\nTra club e nazionale maggiore, Lineker ha giocato globalmente 647 partite segnando 329 reti, con una media di 0,51 gol a partita.\nPresenze e reti nei club.\n\"Statistiche aggiornate al termine della carriera da calciatore.\"\nVita privata.\nSi \u00e8 sposato il 1\u00ba settembre 2009 con la modella Danielle Bux a Ravello, nella Costiera amalfitana. La coppia si \u00e8 separata nel 2016."}
{"id": "25056", "revid": "125346125", "url": "https://it.wikipedia.org/wiki?curid=25056", "title": "Spettroscopia di risonanza magnetica nucleare", "text": "La spettroscopia di risonanza magnetica nucleare, detta anche spettroscopia NMR (dall'inglese \"nuclear magnetic resonance\"), \u00e8 un metodo spettroscopico basato sulle propriet\u00e0 magnetiche dei nuclei di alcuni atomi e isotopi.\nConcetti fondamentali.\nPropriet\u00e0 magnetiche del nucleo.\nLa rotazione dei nuclei atomici su s\u00e9 stessi \u00e8 capace di procurare un momento magnetico formula_1 ad alcuni di essi. \nIl pi\u00f9 semplice tra gli elementi aventi momento magnetico nucleare, ed il pi\u00f9 importante a fini pratici, \u00e8 l'idrogeno. Si pu\u00f2 grossolanamente visualizzare l'unico protone di cui \u00e8 composto l'atomo di idrogeno come una palla in rotazione su se stessa e uniformemente carica: le porzioni infinitesime di carica generano un campo magnetico in funzione della loro distanza dall'asse di rotazione.\nLe propriet\u00e0 di spin dei protoni e dei neutroni che compongono gli atomi pi\u00f9 pesanti si combinano per definire lo spin totale dei nuclei di elementi pi\u00f9 pesanti, da cui il loro eventuale momento magnetico. Solo nuclei con numero atomico e/o massa atomica dispari mostrano propriet\u00e0 magnetiche: il loro numero quantico di spin \"I\" \u00e8 diverso da zero.\nLa direzione del momento magnetico cos\u00ec prodotto \u00e8, per un protone nel vuoto, assolutamente casuale: tra un'orientazione e l'altra non v'\u00e8 differenza.\nCampo applicato ed effetto Zeeman.\nImmaginiamo ora di applicare un campo magnetico B0: il momento magnetico del protone tender\u00e0 ad allinearsi con il campo esterno. Per il protone sono venuti a crearsi due livelli energetici: uno, ad energia pi\u00f9 alta, in cui il suo momento magnetico si oppone al campo esterno; uno, ad energia pi\u00f9 bassa, in cui \u00e8 allineato.\nL'entit\u00e0 di questo \"splitting\" \u00e8 direttamente proporzionale al campo applicato, e segue questa espressione:\nDove gamma \u00e8 il rapporto giromagnetico del nucleo (26750 per il protone), h \u00e8 la costante di Planck, e B0 \u00e8 l'intensit\u00e0 del campo magnetico applicato. La suddivisione dello spin di una particella in gruppi di spin a livelli energetici distinti \u00e8 detta effetto Zeeman. \nFornendo al protone un quanto di energia (ad esempio un fotone) sufficiente a colmare il gap energetico, questi lo assorbe, assumendo un momento magnetico opposto a quello applicato (livello energetico pi\u00f9 alto). Se si usano onde elettromagnetiche come vettore energetico, la frequenza a cui un atomo attivo dar\u00e0 assorbimento sar\u00e0:\ndetta \"frequenza di Larmor\", \"frequenza di precessione\" o ancora \"frequenza di risonanza\".\nAd esempio, per un protone immerso in un campo magnetico di 14092 gauss (1.4092 tesla), la frequenza di risonanza \u00e8 di 60\u00a0MHz: irraggiando un gruppo di protoni immersi in questo campo, alcuni di quelli che si trovano al livello energetico inferiore assorbiranno un quanto di energia invertendo il loro spin.\n\u00c8 difficile che nuclei di diverso tipo rispondano a sollecitazioni in frequenze proprie di un determinato nucleo: le costanti giromagnetiche variano infatti grandemente da elemento ad elemento, comportando regioni di eccitabilit\u00e0 totalmente separate.\nLa spettroscopia: come funziona.\nLo scopo dell'NMR \u00e8 sostanzialmente ricavare informazioni sulla frequenza di risonanza dei nuclei attivi. I pi\u00f9 usati sono l'idrogeno, il carbonio-13 e l'azoto-15.\nEsistono due metodi per ricavare quest'informazione.\nNella spettroscopia NMR \"ad onda continua\", un elettromagnete genera il campo magnetico necessario ad indurre lo \"splitting\" tra i livelli energetici degli atomi attivi nel campione in esame. Contemporaneamente, un emettitore di onde elettromagnetiche lo bombarda ad una frequenza ben precisa. \nIl campo magnetico della calamita viene quindi incrementato passo passo: un rivelatore registra l'assorbanza del campione ad ogni intensit\u00e0 di campo, ovvero quanta parte della radiazione incidente si perde al passaggio attraverso il mezzo.\nCome detto sopra, la frequenza di risonanza di un nucleo attivo \u00e8 direttamente proporzionale al campo applicato: mano a mano che il campo aumenta, crescono anche le frequenze di risonanza. Quando le frequenze di risonanza diventano pari a quella incidente (che invece \u00e8 costante), allora tutti gli atomi capaci di farlo assorbiranno quanti di energia, e l'assorbanza misurata sar\u00e0 pi\u00f9 alta.\nIl secondo metodo, usato dagli spettrometri pi\u00f9 moderni, consiste nel mantenere costante il campo, incrementando invece la frequenza della radioonda incidente.\nDal punto di vista pratico, il risultato \u00e8 sempre un grafico con l'assorbanza sull'asse delle y, ed una quantit\u00e0 utile a definire l'energia fornita sull'asse delle x (torneremo sull'unit\u00e0 di misura dell'ascissa in seguito).\nPer quanto detto finora, l'NMR sarebbe un metodo analitico alquanto inutile. Ogni nucleo attivo entrerebbe in risonanza con il campo esterno alla sua frequenza, e tutti gli isotopi uguali si comporterebbero allo stesso modo.\nLo spostamento chimico (chemical shift).\nNella realt\u00e0 i nuclei attivi sono immersi in un intorno chimico: essi sono circondati dalla propria nube elettronica e da altri atomi e molecole, ciascuno con la relativa nube elettronica.\nIl campo magnetico applicato induce, sull'intorno elettronico di ogni nucleo, un campo magnetico locale opposto (fenomeno di induzione). La nube elettronica provoca cio\u00e8 una modulazione locale del campo applicato, detta schermatura. Il campo effettivo residuo \u00e8:formula_4\nDove formula_5 \u00e8 la costante di schermo del nucleo (solitamente positiva, ma non \u00e8 escluso che possa essere negativa). \nRivisitando la formula della frequenza di Larmor:\nformula_6\nCio\u00e8, a seconda dell'intorno chimico di un certo nucleo, la frequenza di risonanza pu\u00f2 risultare pi\u00f9 bassa di un fattore formula_7, poich\u00e9 solitamente il campo magnetico indotto \u00e8 opposto a quello applicato. Osservando la posizione relativa dei picchi di assorbimento, \u00e8 possibile fare considerazioni sullo schermo elettronico associato ai vari nuclei che li hanno generati.\nLo spostamento chimico si ricava mettendo in relazione gli schermaggi dei vari nuclei con uno standard. Nell'NMR del C-13 e del protone si usa il tetrametilsilano (in gergo, TMS).\nL'atomo di silicio \u00e8 il meno elettronegativo dei tre elementi che costituiscono il TMS (Si=1,91; H=2.1; C=2.55), ci\u00f2 giustifica il fatto che carbonio ed idrogeno siano altamente schermati: si dice che il silicio \u00e8 elettron-donatore. Inoltre, grazie all'alta simmetria della molecola, tutti gli atomi di carbonio e tutti gli atomi di idrogeno sono schermati nella stessa misura.\nSia formula_8 lo schermo elettronico associato ad una certa famiglia di protoni: la frequenza di Larmor risulter\u00e0\nformula_9\nAnalogamente, se formula_5TMS \u00e8 quello associato ai protoni del tetrametilsilano,\nformula_11\nLa distanza tra i due picchi di assorbimento allora \u00e8:\nformula_12\nDa cui lo spostamento chimico che si ottiene dividendo questa differenza per la frequenza di risonanza del TMS:\nformula_13\nLa formula risponde ad una domanda di questo tipo: \"di quanto differisce la frequenza di precessione dei protoni sull'anello benzenico, rispetto ai protoni sul TMS?\". La risposta potrebbe essere \"di 0,000000727 parti su una\", oppure \"dello 0,0000727%\" o, molto pi\u00f9 comodamente, \"di 7,27 ppm\" cio\u00e8 parti per milione (7,27 milionesimi della frequenza del TMS).\nQuesta notazione \u00e8 assai pratica. Prima di tutto, perch\u00e9 evita di dover scriver numeri con troppe cifre (le frequenza di risonanza possono, e devono, essere determinate con grande precisione, visto che le sfumature da cogliere per distinguere le varie modulazioni locali sono finissime). Poi, perch\u00e9 stabilisce uno standard valido in tutto il mondo: l'unica informazione utile per confrontare i dati ottenuti da due macchine \u00e8 lo spostamento chimico rispetto al TMS.\nNMR-COSY.\nLa spettroscopia NMR-COSY (\"COrrelation SpectroscopY\") \u00e8 una delle principali tecniche di spettroscopia di risonanza magnetica nucleare bidimensionale (2D-NMR) che permettono indagini strutturali delle molecole e che si basano sull'accoppiamento del normale spettro NMR con un altro relativo ad un'altra radiazione in modo da ottenere uno spettro bidimensionale.\nL'acquisizione dei dati si basa sulla trasformata di Fourier applicata a due impulsi di differenti frequenze.\nLo spettro ottenuto \u00e8 quindi in tre dimensioni, in ascissa ed ordinata sono riportati due spettri NMR frutto di un'analisi su uno stesso campione. Per \"bidimensionale\" si intende che le due frequenze presentano due diverse scale dei tempi indipendenti.\nNMR-NOESY.\nLa spettroscopia NMR-NOESY \"(Nuclear Overhauser Effect SpectroscopY\") \u00e8 una tecnica bidimensionale sfruttata nel campo della biochimica applicata per lo studio della conformazione delle proteine. Essa sfrutta l'effetto nucleare Overhauser per determinare quali protoni siano vicini nello spazio, anche se non direttamente collegati.\nLa spettroscopia NOESY \u00e8 anche utile a determinare la stereochimica di una molecola in un solvente, mentre la cristallografia a raggi X \u00e8 utile per determinare la stereochimica allo stato solido."}
{"id": "25057", "revid": "79968", "url": "https://it.wikipedia.org/wiki?curid=25057", "title": "Componente elettronico", "text": "In elettronica un componente elettronico \u00e8 un dispositivo utilizzato per regolare il passaggio di corrente elettrica attraverso di esso e/o il valore di tensione elettrica ai suoi capi: utilizzati sia nell'elettronica analogica che in quella digitale, sono prodotti su scala industriale aventi pi\u00f9 terminali (talvolta uno solo, come nel caso delle antenne) che ne consentono l'uso per la realizzazione di circuiti elettronici. \nLa legge di natura matematica che lega correnti e tensioni ai capi del componente \u00e8 detta \"caratteristica\" del componente: per i classici bipoli lineari (condensatore, resistore, induttore, memristore) \u00e8 costituita da una equazione semplice; quando questa legge tiene conto anche di forze fisiche esterne, non elettriche, il componente \u00e8 detto \"trasduttore\" e viene usato per acquisire informazioni dall'ambiente fisico circostante o per agire su di esso; alcuni componenti sono comuni sia all'elettronica che all'elettrotecnica, soprattutto le impedenze e i trasformatori.\nDefinizioni e terminologia.\nI componenti elettronici si suddividono in:\nComponenti passivi.\nImpedenze.\nResistore.\nIl resistore \u00e8 un componente che fornisce resistenza elettrica ed \u00e8 costruito con un materiale che determina una caduta di potenziale elettrico al passaggio di una corrente attraverso di esso. La resistenza si misura in ohm (\u03a9), ed \u00e8 determinata da caratteristiche geometriche oltre che dalla capacit\u00e0 conduttiva del materiale.\nPer le resistenze a filo metallico c'\u00e8 una semplice formula che lega la caratteristica del componente a quella del materiale (seconda legge di Ohm):\ndove \u03c1 \u00e8 la costante detta resistivit\u00e0 (\u03a9*m) del materiale, l la lunghezza del filo, e S la sezione. Per altri tipi di resistori questa formula \u00e8 vera solo in linea di massima, perch\u00e9 bisogna tenere conto anche della geometria tridimensionale del componente.\nInduttore.\nL'induttore genera un campo magnetico al passare della corrente elettrica. Viene utilizzata nelle macchine e nei motori elettrici, ad esempio trasformatori, relais e cos\u00ec via. L'induttore con un campo magnetico costante si lascia attraversare da corrente elettrica senza reagire; invece, in un campo magnetico variabile (quindi con un flusso variabile), l'induttore genera il campo magnetico e non fa passare la corrente alternata\nCondensatore.\nIl condensatore immagazzina una carica elettrica, accumulando proporzionalmente una tensione ai suoi capi. La capacit\u00e0 del condensatore si misura in Farad e suoi sottomultipli: le capacit\u00e0 dei condensatori commerciali pi\u00f9 comuni sono dell'ordine del milionesimo di farad o meno. In elettronica i condensatori sono usati per accoppiare o disaccoppiare segnali tempovarianti e per immagazzinare energia.\nMemristor.\nUn memristore nell'ambito della teoria dei circuiti, \u00e8 un componente elettronico nonlineare passivo.\nDiodo.\nUn diodo \u00e8 un componente elettronico passivo non-lineare a due terminali (bipolo), la cui funzione ideale \u00e8 quella di permettere il flusso di corrente elettrica in un verso e di bloccarla quasi totalmente nell'altro (questo non \u00e8 vero nel caso di diodo tunnel o diodo a tunnelling risonante).\nFusibile.\nUn fusibile \u00e8 un dispositivo elettrico in grado di proteggere un circuito dalle sovracorrenti.\nComponenti attivi.\nComponenti attivi a stato solido.\nTransistor.\nIl transistor, detto anche transistore, abbreviazione del termine inglese transfer-resistor, \u00e8 un dispositivo a semiconduttore\nlargamente usato sia nell'elettronica analogica che nell'elettronica digitale. Il funzionamento del transistor \u00e8 basato sulla giunzione p-n, scoperta casualmente da Russell Ohl il 23 febbraio 1939.\nTransistore unigiunzione (UJT).\nIl transistore unigiunzione non viene in genere utilizzato come amplificatore, ma in circuiti di innesco e in oscillatori.\nComponenti integrati.\nPorte logiche.\nLe porte logiche sono componenti che realizzano le operazioni logiche booleane. Esse accettano in ingresso segnali cosiddetti \"logici\", cio\u00e8 dei particolari livelli di tensione che vengono interpretati come valori logici \"falso\" o \"vero\", \"0\" oppure \"1\". A titolo di esempio, per le porte logiche della famiglia TTL questi valori sono fra 0V e +0,8V per il livello \"0\" e fra +2V e +5V per il livello \"1\". L'interconnessione di pi\u00f9 porte logiche d\u00e0 vita alle reti logiche."}
{"id": "25059", "revid": "1305772", "url": "https://it.wikipedia.org/wiki?curid=25059", "title": "UMD (disambigua)", "text": ""}
{"id": "25065", "revid": "1702319", "url": "https://it.wikipedia.org/wiki?curid=25065", "title": "Trapianto", "text": "Il trapianto \u00e8 un intervento chirurgico che prevede la sostituzione di un organo o di un tessuto con un altro prelevato dallo stesso individuo (omotrapianto o autotrapianto), da un altro individuo (allotrapianto) o da un individuo di specie diversa (xenotrapianto).\nDal punto di vista clinico il trapianto \u00e8 l'unica possibilit\u00e0 di cura per un vasto gruppo di malattie degenerative, talora ad evoluzione acuta, in cui la terapia sostitutiva non \u00e8 sempre possibile.\nSi possono trapiantare organi (rene, fegato, cuore, polmone, intestino), tessuti (cornee, osso, cartilagini, valvola cardiaca, vasi sanguigni, cute), o insiemi complessi (mano).\nSpesso \u00e8 usato come sinonimo \u201cinnesto\u201d, sebbene in questo caso il trasferimento di organi o tessuti sia effettuata senza la realizzazione di un'anastomosi chirurgica.\nTipologie di trapianto.\nEsistono diversi tipi di trapianto, a seconda del donatore (che pu\u00f2 - per alcuni organi - essere una persona vivente). \nOmotrapianto o autotrapianto.\nL'omotrapianto di organi o tessuti rigenerabili elimina il rischio di rigetto e l'esigenza di farmaci immunosoppressori. \u00c8 un'opzione che si presenta nel caso di interventi programmati, nei quali pu\u00f2 rendersi necessario un trapianto di organi o tessuti.\nGrazie ai progressi delle tecniche di crioconservazione, \u00e8 possibile il prelievo di cellule al fine di un eventuale omotrapianto, anche a grande distanza di tempo, in presenza di patologie che lo rendano necessario. Ne sono un esempio la conservazione dei cordoni ombelicali, oppure il prelievo di cellule staminali embrionali.\nAllotrapianto.\nPer allotrapianto si intende il trapianto di organi o tessuti tra due diversi soggetti della stessa specie. \nCon questo tipo di trapianto si pu\u00f2 andare incontro al rischio di rigetto in quanto il sistema immunitario pu\u00f2 riconoscere ed attaccare il non-self (organi o tessuti) introdotto.\nSi distinguono: il trapianto ortotopico (l'organo originario malfunzionante viene rimosso, e l'organo del donatore viene piazzato nella stessa posizione anatomica dell'organo originario) e il trapianto eterotopico (un nuovo organo viene affiancato a quello vecchio non pi\u00f9 funzionante, che per\u00f2 rimane al proprio posto; questo tipo di trapianto viene detto anche ausiliario).\nVa segnalato che il numero degli organi necessari per i trapianti \u00e8 quasi sempre insufficiente a coprire le liste d'attesa in tempi rapidi, per cui la mortalit\u00e0 fra i malati in lista pu\u00f2 essere elevata. Assurge con una certa frequenza agli onori della cronaca il fenomeno della cosiddetta \"vendita di organi\", oppure tangenti pagate a medici compiacenti per far risultare le cartelle cliniche pi\u00f9 gravi del caso reale ed aumentare la priorit\u00e0 del paziente in lista di attesa. La \u201ccrisi degli organi\u201d ha portato Israele nel 2012 ad inserire come variabile per la compilazione di tale lista anche la predisposizione del ricevente a donare i propri organi, infatti coloro che sono favorevoli a donare i propri organi avranno una posizione pi\u00f9 favorevole rispetto a chi non lo \u00e8.\nIsotrapianto.\nL'isotrapianto \u00e8 un tipo di allotrapianto in cui il donatore e il ricevente sono geneticamente identici, come nel caso di due individui gemelli omozigoti. Questo tipo di trapianto si differenzia dagli altri allotrapianti perch\u00e9 gli organi isotrapiantati essendo dal punto di vista genetico identici a quelli del ricevente, il corpo del ricevente riconosce come proprio (\"self\") l'organo ricevuto e non scatena la reazione immunitaria che porta al rigetto.\nXenotrapianto o trapianto da animale.\nCon il termine xenotrapianto (dal greco \u03be\u03ad\u03bd\u03bf\u03c2, che significa \u00abestraneo\u00bb) si intende il trapianto di organi, tessuti o cellule tra organismi di due specie diverse.\nL'animale pi\u00f9 studiato come donatore di organi per l'uomo \u00e8 il suino, in quanto ha delle similitudini anatomiche con la specie umana. La pi\u00f9 grande barriera resta ancora quella immunologica, ma diverse ricerche si stanno concentrando sullo sviluppo di animali geneticamente modificati per poter superare alcune barriere. Restano tuttavia quesiti di ordine etico, in particolare da parte dei militanti animalisti, che si oppongono all'idea di creare animali usati come riserva di organi per gli esseri umani. Dal punto di vista strettamente medico, restano invece alcuni dubbi rispetto alla possibilit\u00e0 di trasmettere zoonosi.\nProcedura.\nSi individuano due fasi: il prelievo della parte da un soggetto detto donatore, e il successivo trapianto della stessa su di un soggetto detto ricevente, con l'eventuale rimozione dell'omologo nativo malato.\nPrima del trapianto devono essere accertate la biocompatibilit\u00e0 dell'organo tra donatore e ricevente, non solo in termini di gruppo sanguigno e fattore Rh, ma anche per altre caratteristiche indispensabili per la buona riuscita del trapianto. Il principale criterio di abbinamento donatore/ricevente \u00e8 quello della compatibilit\u00e0, basato sulla tipizzazione tissutale; tuttavia, la scelta \u00e8 influenzata anche da altri parametri, come l'et\u00e0 e lo stato di salute generale del ricevente. Negli ultimi anni il miglioramento delle tecniche di trapianto ha permesso di eseguire questa operazione anche in pazienti di et\u00e0 avanzata, sui quali vengono di preferenza trapiantati organi provenienti da donatori di et\u00e0 analoga.\nGli organi prelevati vengono raffreddati e posti nelle condizioni ottimali per il trasporto e successivo impianto nel ricevente. La durata efficace dell'organo in tali condizioni \u00e8 comunque limitata a tempi brevi.\nIl trattamento post-trapianto richiede un trattamento immunosoppressivo a vita per ridurre le probabilit\u00e0 di rigetto.\nLegislazione.\nNel dicembre 2000, 60 Paesi hanno ratificato a Palermo una Convenzione contro la criminalit\u00e0 organizzata transnazionale, e 46 un protocollo contro la tratta di organi umani, entrati in vigore fra il settembre 2003 e il gennaio 2004. L'Italia, che ha ospitato il congresso, non ha ancora emanato gli strumenti di legge per dare esecuzione all'accordo.\nIn Europa.\nLe Direttive 2010/45/UE, 2006/17/CE e 2006/86/CE, attuano la Direttiva 2004/23/CE sulla definizione di norme di qualit\u00e0 e di sicurezza per la donazione, l'approvvigionamento, il controllo, la lavorazione, la conservazione, lo stoccaggio e la distribuzione di tessuti e cellule umani.\nLa 2010/45/UE (art. 20) ribadisce che la certificazione o la conferma del decesso debbono essere in conformit\u00e0 con le disposizioni nazionali prima del reperimento di organi da persone decedute e l'assegnazione degli organi sulla base di criteri trasparenti, non discriminatori e scientifici. Trasparenza, tracciabilit\u00e0, non-discriminazione e parit\u00e0 di trattamento vengono enunciati in linea di principio, lasciando agli Stati membri la loro concreta attuazione.\nIn Belgio.\nLa legislazione belga vieta i trapianti di organi non rigenerabili, anche se presenti \"a coppia\", o che recano danno al donatore vivente, se il ricevente non \u00e8 in pericolo di vita e se lo stesso risultato \u00e8 ottenibile con un prelievo da cadavere. Ad esempio sono vietati i trapianti di arti e cornee, non rigenerabili e presenti \" a coppia\", perch\u00e9 la stessa qualit\u00e0 di vita post trapianto \u00e8 ottenibile mediante prelievo da cadavere.\nIn Italia.\nLa legislazione italiana non ha mai regolamentato esplicitamente la materia, ammettendo implicitamente la donazione di organi e tessuti rigenerabili (sangue, midollo osseo, etc.), mentre \u00e8 illecita la vendita.\nInfatti, secondo il codice civile italiano \"non sono ammissibili atti di disposizione del corpo che provochino una diminuzione permanente dell'integrit\u00e0 fisica\". Sono donabili:\nLa prima normativa in tema fu la legge 1\u00ba aprile 1999 n. 91, seguita da un decreto del Ministero della Sanit\u00e0 dell'8 aprile 2000. Esso prevede una banca dati nazionale dei donatori per i trapianti (e di chi si oppone), la regola del silenzio-assenso sulla donazione, con l'invio a tutti i cittadini di un tesserino per la manifestazione di volont\u00e0 in merito alla donazione; diversamente da normative di altre nazioni, la legge non prevede:\nIn Italia il silenzio-assenso non \u00e8 praticabile in quanto non \u00e8 stato emesso il Decreto attuativo previsto all'art.5 della L. 91/99, che lo istituiva. A diciotto anni dall'entrata in vigore della legge, siamo ancora regolati dalle Disposizioni Transitorie, che in sintesi prevedono una forma di donazione presunta se i familiari non presentano l'opposizione scritta della persona e/o la propria opposizione tempestivamente.\nL'art.23 che recita: comma 1 \"...\u00e8 consentito procedere al prelievo di organi e tessuti...salvo che il soggetto abbia esplicitamente negato il proprio consenso\"; comma 2 \"...il coniuge non separato il convivente more uxorio o, in mancanza, i figli maggiori di et\u00e0 o, in mancanza di questi ultimi, i genitori ovvero il rappresentante legale possono presentare opposizione scritta entro il termine corrispondente al periodo di osservazione; comma 3 \"la presentazione dell'opposizione scritta dai familiari non \u00e8 consentita qualora dai documenti personali...risulti che il soggetto abbia espresso volont\u00e0 favorevole al prelievo...\" a meno che qualcuno (familiari o amici) presenti una dichiarazione autografa del soggetto contraria e di data posteriore.\nIl Centro Unico Nazionale Trapianti (art. 8, comma 6) definisce i parametri tecnici ed i criteri per l'inserimento dei dati relativi alle persone in attesa di trapianto allo scopo di assicurare l'omogeneit\u00e0 dei dati stessi, con particolare riferimento alla tipologia ed all'urgenza del trapianto richiesto, e di consentire l'individuazione dei riceventi; individua i criteri per la definizione di protocolli operativi per l'assegnazione degli organi e dei tessuti secondo parametri stabiliti esclusivamente in base alle urgenze ed alle compatibilit\u00e0 risultanti dai dati contenuti nelle liste di attesa.\nI protocolli per tipologia di trapianto escludono limitazioni discriminatorie per fasce di et\u00e0 (esempio: privilegiare riceventi di giovane et\u00e0), ma tra i fattori di esclusione per trapianti su pazienti affetti da HIV si ritrova poi l'incapacit\u00e0 di fornire un consenso informato, senza specificare metodi o criteri per l'accertamento, privando di fatto dell'accesso ai trapianti quanti non si dimostrano pi\u00f9 nel pieno possesso delle loro facolt\u00e0 mentali come accade per la popolazione pi\u00f9 anziana.\nIl paziente, violando le linee guida, pu\u00f2 teoricamente iscriversi a pi\u00f9 di un centro regionale trapianti.\nLe richieste prima sono esaminate ed evase a livello regionale/interregionale, poi nazionale e infine su base estera. Questo aspetto pu\u00f2 determinare una priorit\u00e0 temporale non data esclusivamente da criteri medici quali l'urgenza ed efficacia dell'intervento (immunologia, compatibilit\u00e0 e rigetto, ecc), ma da aspetti amministrativi come l'iscrizione in una lista di attesa o in un'altra.\nNelle procedure deve essere prevista la verifica dei seguenti punti:\nA ciascun centro regionale o interregionale viene consentita una carta dei servizi che indica:\nLa legge vieta inoltre il trapianto di gonadi (testicoli ed ovaie) e quello dell'encefalo. Ai fini del silenzio-assenso l'iscrizione ad un'associazione di donatori costituisce una prova della volont\u00e0 di donare gli organi; nel caso in cui un parente presenti una dichiarazione autografa in cui il proprio caro manifesta una volont\u00e0 contraria alla donazione, la donazione pu\u00f2 essere oggetto di un divieto dell'autorit\u00e0 amministrativa (ad es. un Tribunale).\nL'art. 5, inattuato, prevedeva dei decreti successivi per l'indicazione delle modalit\u00e0 per l'esercizio del diritto di opposizione, di cui la tessera sanitaria doveva essere solo un aspetto, ma di certo non la modalit\u00e0 principale ed esclusiva, sia per il rischio di smarrimento (il non-donatore deve avere sempre con s\u00e9 la tessera), che per il rischio di manipolabilit\u00e0 del dato.\nA maggio 2010, il Consiglio superiore di sanit\u00e0, in accordo con la Comitato Nazionale di Bioetica, ha dato il via libera alla cosiddetta \"donazione samaritana\", trapianto di organo da vivente su persone sconosciute.\nIn Asia.\nIn Cina.\nNel luglio 2006, la Cina ha adottato un regolamento che proibisce a privati e organizzazioni pubbliche di accettare i corpi come \"donazioni\", e ammette tale pratica solo verso gli istituti medici, le scuole di medicina e gli istituti di ricerca.\n\u00c8 anche vietato trasportare cadaveri all'interno del Paese per scopi diversi dalla sepoltura.\nIl numero dei trapianti effettuati in Cina \u00e8 tra i pi\u00f9 alti al mondo, con oltre 13.000 trapianti registrati nel 2004, e Per ragioni culturali tuttavia il paese ha tassi estremamente bassi di donazioni volontarie di organi. Tra il 2003 e il 2009 solo 130 persone si sono offerte come donatori di organi. Nel 2010 la Croce Rossa cinese ha lanciato un'iniziativa a livello nazionale per sensibilizzare la popolazione e far crescere il numero dei donatori volontari di organi, ma durante il primo anno solo 37 persone si sono registrate. A causa dei bassi livelli di donazioni volontarie, \u00e8 molto probabile che la maggior parte degli organi usati nei trapianti provengano da detenuti. Nel 1984 il governo cinese ha approvato una norma per consentire la rimozione di organi da criminali giustiziati, a condizione che esprimano un previo consenso, o nel caso in cui nessuno ne rivendichi il corpo.\nNonostante l'assenza di un sistema efficiente per la donazione di organi, i tempi di attesa per ottenere organi vitali in Cina sono tra i pi\u00f9 brevi al mondo; spesso bastano poche settimane per organi come reni, fegato e cuore. Questo ha reso la Cina una destinazione principale per il turismo dei trapianti e un luogo importante per i test sui farmaci antirigetto. Il commercio di organi umani costituisce una fonte di reddito per le strutture mediche, militari e di pubblica sicurezza cinesi. Poich\u00e9 non \u00e8 in vigore un sistema nazionale di donazione e di allocazione degli organi, gli ospedali ottengono gli organi tramite mediatori locali, anche attraverso le loro connessioni con tribunali, centri di detenzione e prigioni.\nA partire dagli anni '90, a causa delle crescenti preoccupazioni per i possibili abusi derivanti dal consenso forzato e dalla corruzione, gruppi di medici e organizzazioni per i diritti umani hanno iniziato a condannare la Cina per l'uso degli organi dei detenuti. Queste preoccupazioni sono riemerse nel 2001, quando un medico militare cinese ha testimoniato davanti al Congresso degli Stati Uniti, raccontando di aver preso parte a centinaia di operazioni per estrarre organi da detenuti giustiziati, alcuni dei quali non erano ancora morti. Nel dicembre 2005, il vice Ministro della Salute cinese Huang Jiefu ha riconosciuto che fino al 95% degli organi trapiantati proveniva da detenuti giustiziati, promettendo misure per prevenire gli abusi. Huang ha ripetuto le medesime affermazioni nel 2008 e nel 2010, affermando che oltre il 90% dei trapianti di organi da donatori deceduti, provengono da detenuti. Nel 2006 l'Associazione Medica Mondiale ha chiesto che la Cina cessi il prelievo di organi dai detenuti, poich\u00e9 essi non si trovano nelle condizioni per poter esprimere liberamente il proprio consenso.\nNel 2014 Huang Jiefu, direttore del Comitato cinese per i trapianti e le donazioni di organi, ha annunciato che dal primo gennaio 2015 non verranno pi\u00f9 utilizzati gli organi dei detenuti condannati a morte. La notizia \u00e8 stata riportata dai giornali di tutto il mondo, tuttavia il numero dei trapianti previsti per il 2015 \u00e8 maggiore rispetto a quello degli anni precedenti. Rimane quindi un mistero l'effettiva provenienza degli organi utilizzati nei trapianti registrati. Anche considerando l'utilizzo degli organi dei condannati a morte non si arriva a giustificare che una parte minoritaria degli organi impiegati. Senza considerare che molti dei condannati potrebbero non essere adatti come donatori a causa di problemi di salute o per altri motivi.\nOltre alle preoccupazioni legate al reperimento di organi da condannati a morte, osservatori e ricercatori internazionali hanno espresso il timore che detenuti per reati di opinione - in particolare i praticanti del Falun Gong, ma anche Tibetani, Uiguri, e Cristiani indipendenti - vengano uccisi per rifornire l'industria dei trapianti. Questi individui non sono stati condannati per reati di sangue o violenti, e in molti casi sono stati imprigionati in modo extragiudiziale, a causa delle loro convinzioni politiche o religiose. A partire dal 2006 sono state condotte diverse indagini internazionali che si focalizzano sulla questione del prelievo forzato di organi da praticanti del Falun Gong in Cina. Il Parlamento Europeo, il Congresso degli Stati Uniti e molti altri Parlamenti nel mondo hanno espresso preoccupazione per quanto \u00e8 emerso dalle indagini ed hanno varato diverse risoluzioni in cui si richiede alla Cina di porre immediatamente fine all'utilizzo dei \"prigionieri di coscienza\" come fonte di organi e di avviare ulteriori indagini che portino al perseguimento dei responsabili e delle persone coinvolte in questo crimine contro l'umanit\u00e0."}
{"id": "25066", "revid": "2108263", "url": "https://it.wikipedia.org/wiki?curid=25066", "title": "Gordiano II", "text": "Biografia.\nOrigini e carriera.\nGordiano II era figlio dell'omonimo Marco Antonio Gordiano, l'imperatore Gordiano I e di madre sconosciuta; \u00e8 per\u00f2 possibile che Gordiano II fosse colui il quale Filostrato dedic\u00f2 la sua \"Vita dei sofisti\": in tal caso la madre sarebbe una nipote di Erode Attico. Aveva una sorella Antonia Gordiana, che era la madre di Gordiano III.\nLa inaffidabile \"Historia Augusta\" \u00e8 l'unica fonte della carriera pre-imperiale di Gordiano II. Certamente la sua memoria fu abbellita dopo la morte e quindi le informazioni sono dubbie e discutibili. Secondo questa fonte Gordiano serv\u00ec come questore sotto Eliogabalo e come pretore e console sotto Alessandro Severo, oltre che comandante della Legio IIII \"Scythica\" e governatore dell'Acaia, oltre che console suffetto.\nNel 237, Gordiano II era andato nella provincia d'Africa (corrispondente pi\u00f9 o meno all'odierna Tunisia) come legato sotto il comando del padre.\nAscesa e caduta.\nAll'inizio del 235, l'imperatore Alessandro Severo e sua madre Giulia Mamea furono assassinati da truppe ammutinate nella Germania meridionale. Il capo della ribellione, Massimino Trace, divenne imperatore malgrado l'avversione popolare e la contrariet\u00e0 del Senato.\nSpinto dai politici locali, vessati dalla politica finanziaria di Massimino, Gordiano I si rivolt\u00f2 contro Massimino nel 238, a \"Thysdrus\" (moderna El Djem, in Tunisia) e fu acclamato imperatore il 22 marzo, a Thysdrus o a Cartagine. A causa della sua et\u00e0 avanzata (80 anni), Gordiano I volle che il figlio fosse associato al trono imperiale, acclamato co-augusto e che assumesse anche lui il titolo di \"Africanus\"; esiste la possibilit\u00e0 che Gordiano II fosse acclamato imperatore successivamente al padre, ma l'interpretazione corrente \u00e8 che l'elevazione fu simultanea. Padre e figlio videro la loro nomina ratificata dal Senato e dalla maggioranza delle province, a causa della impopolarit\u00e0 di Massimino.\nL'unica opposizione venne dalla confinante provincia di Numidia, il cui governatore, Capelliano, leale sostenitore di Massimino Trace, controllava l'unica legione della zona, la Legio III \"Augusta\". Gordiano II raccolse delle milizie male addestrate e fronteggi\u00f2 il nemico, ma perse la battaglia di fronte a Cartagine ed egli stesso cadde in combattimento. La notizia della sua morte indusse Gordiano I al suicidio.\nQuesta prima ribellione contro Massimino fu quindi un insuccesso ma, entro la fine del 238 il nipote (figlio della sorella Antonia Gordiana) sarebbe stato riconosciuto imperatore da tutto il mondo romano col nome di Gordiano III."}
{"id": "25079", "revid": "4252", "url": "https://it.wikipedia.org/wiki?curid=25079", "title": "Sistema di numerazione inca", "text": "I sistemi di numerazione proposti dagli studiosi per il popolo degli antichi inca sono diversi e tutti senza prove certe, in quanto gli Inca non ne hanno lasciato testimonianze scritte. Le teorie che sono state formulate derivano dallo studio della yupana disegnata da Felipe Guaman Poma de Ayala nel El Primer Nueva Coronica y Buen Gobierno e sono le seguenti:\nDal 2003 la base 10 (o comunque il sistema decimale) \u00e8 stata proposta come la base di calcolo sia per la yupana che per i quipu, anche in accordo con quanto testimoniato dai cronisti delle indie negli scritti appena successivi alla conquista del Per\u00f9.\nMetodo di rappresentazione dei numeri.\nI numeri non erano scritti, ma rappresentati materialmente con:"}
{"id": "25086", "revid": "1728", "url": "https://it.wikipedia.org/wiki?curid=25086", "title": "Capriata d'Orba", "text": "Capriata d'Orba (\"Caviri\u00e0\" in piemontese, \"Caviri\u00f2\" in dialetto alessandrino) \u00e8 un comune italiano di abitanti della provincia di Alessandria in Piemonte, situato nell'alto Monferrato, sulla destra del fiume Orba.\nStoria.\nNominato per la prima volta, assieme ad altre localit\u00e0, in un atto di vendita del 973, a favore di un certo Roprando, da parte del figlio del marchese Ildeprando, il borgo fu possesso nel 1143 dei marchesi del Bosco, di stirpe aleramica.\nOggetto di mire espansionistiche del comune di Alessandria, si diede a Genova nel 1218. Assediato e distrutto dagli alessandrini nel 1228, torn\u00f2 in mano genovese nel 1230. Nel 1317 entr\u00f2 a far parte del Ducato di Milano, poi fu di nuovo sotto il dominio di Genova (1412) che nel 1418 lo cedette ai marchesi del Monferrato.\nDevastato dai francesi e poi dagli spagnoli durante la guerra di successione del Monferrato (1648), fu annesso ai domini sabaudi nel 1708, passaggio ratificato dal trattato di Utrecht nel 1713.\nNel 1863 il comune di Capriata assunse la nuova denominazione di \"Capriata d'Orba\".\nSimboli.\nLo stemma del comune di Capriata d'Orba \u00e8 stato riconosciuto con decreto del capo del governo del 6 novembre 1928.\nMonumenti e luoghi d'interesse.\nL'abitato \u00e8 dominato dai resti del Castelvecchio. Sono ancora visibili parte delle mura che circondavano il borgo e dei bastioni.\nEconomia.\nNel 1985 nasce lo stabilimento della Saiwa dove si producono i biscotti Oro Saiwa.\nInfrastrutture e trasporti.\nCapriata d'Orba \u00e8 attualmente servita da corse dell'autolinea 62 - Alessandria - Predosa - Ovada esercita dalla societ\u00e0 ARFEA.\nIn passato la cittadina ospitava una stazione dalla tranvia Novi Ligure - Ovada, le cui corse cessarono nel 1953.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "25087", "revid": "1057", "url": "https://it.wikipedia.org/wiki?curid=25087", "title": "Gavi Ligure", "text": ""}
{"id": "25088", "revid": "709565", "url": "https://it.wikipedia.org/wiki?curid=25088", "title": "Sepp Kerschbaumer", "text": "Biografia.\nSepp Kerschbaumer nacque a Frangarto, oggi frazione del comune di Appiano sulla Strada del Vino. Il padre Josef Kerschbaumer, commerciante, mor\u00ec sul fronte dolomitico durante la prima guerra mondiale, quando Sepp aveva 4 anni, mentre la madre Luise mor\u00ec successivamente, quando il bambino aveva 9 anni.\nFu educato dapprima al Rainerum di Bolzano, per poi frequentare la scuola di preparazione alla professione di commerciante a Bressanone, che concluse nel 1927. Nel 1933 prest\u00f2 il servizio militare e nell'autunno del 1934 fu confinato, assieme ad altri 50 conterranei, nei pressi di Potenza per due anni. Dopo il condono di Mussolini, fece ritorno in Alto Adige nell'autunno del 1935.\nKerschbaumer si riteneva un devoto cattolico, tanto che ogni mattina alle cinque assisteva alla Santa Messa a Bolzano; in carcere si aiut\u00f2 pregando il rosario.\nIl 29 aprile 1936 si spos\u00f2 con Maria Spitaler di Frangarto, da cui ebbe sei figli: Seppl (27 aprile 1937 - 1969), Marialuisa (5 marzo 1939), Mali (26 marzo 1940), Helga (25 giugno 1942), Franz (1\u00ba dicembre 1949) e Christl (6 gennaio 1957).\nDurante il periodo delle opzioni in Alto Adige, Kerschbaumer decise di espatriare con la sua famiglia in Germania. Dopo la seconda guerra mondiale s'iscrisse al partito S\u00fcdtiroler Volkspartei (SVP) e si dedic\u00f2 alla politica locale nel suo paese natale.\nAll'inizio degli anni cinquanta, scontento della posizione del partito, che stava abbandonando le istanze indipendentiste per passare ad una richiesta di autonomia all'interno dello Stato italiano, si dimise dalla carica di \"Ortsobmann\" (presidente locale). Kerschbaumer cominci\u00f2 allora a pensare alla creazione di un nuovo movimento per conseguire l'indipendenza del Tirolo meridionale; fu cos\u00ec che nel 1956 fu tra i fondatori del Comitato per la liberazione del Sudtirolo (in tedesco \"Befreiungsausschuss S\u00fcdtirol\", abbreviato BAS). Gi\u00e0 durante la grande dimostrazione di Castel Firmiano del 17 novembre 1957, nota per il motto \"Los von Trient\" coniato da Silvius Magnago (che sanciva la nuova posizione autonomista della SVP), distribu\u00ec alcuni volantini inneggianti alla libert\u00e0 del Sud-Tirolo.\nInizialmente il BAS si dedic\u00f2 solo al volantinaggio e ad alcune azioni simboliche e dimostrative; fu solo dopo la Notte dei fuochi del 12 giugno 1961 (durante la quale furono fatti saltare in aria 34 piloni di linee elettriche in provincia) e la successiva incarcerazione di quasi tutti i dirigenti del movimento, incluso Kerschbaumer, che l'organizzazione si radicalizz\u00f2, arrivando a perpetrare una lunga serie di omicidi di civili e militari.\nIl 16 luglio 1964 Sepp Kerschbaumer fu condannato a 15 anni e undici mesi per l'organizzazione di vari attentati, per i quali ammise ogni addebito. Kerschbaumer mor\u00ec per infarto nel carcere di Verona il 7 dicembre 1964.. Circa 15.000 persone parteciparono ai suoi funerali.\nMemoria.\nNel 1994 fu proposta la dedica a Kerschbaumer di una strada nel comune di Caldaro, suscitando vive polemiche. Tale decisione fu poi presa dal comune di Appiano (vedasi foto).\nIn memoria dei 50 anni trascorsi dalla Notte dei fuochi, l\"'Heimatbund\", ovvero la lega per la patria sudtirolese, ha fatto coniare un'apposita medaglia, con incisa la faccia di Sepp Kerschbaumer."}
{"id": "25090", "revid": "53508", "url": "https://it.wikipedia.org/wiki?curid=25090", "title": "Onde corte", "text": "Le onde corte (abbreviato in SW, dell'inglese \"shortwave\" o HF acronimo di \"high frequency\") coprono lo spettro di frequenza che spazia da a 30\u00a0MHz, corrispondente alla gamma di lunghezza d'onda da 100 a .\nA differenza di altri spettri di frequenza nel campo radio, le onde corte permettono, con poca potenza, di effettuare collegamenti a lunghissima distanza, nonostante la curvatura della Terra. Infatti questo intervallo di frequenze viene riflesso verso la superficie terrestre dagli strati ionizzati presenti a varie altezze nell'atmosfera, scoperti da Edward Victor Appleton. La ionizzazione dei gas atmosferici \u00e8 causata dal vento solare, che con periodicit\u00e0 di circa 11 anni, ha dei massimi molto pronunciati rispetto a dei minimi molto bassi.\nDurante la fase di massimo di ogni ciclo, gli strati riflettenti della ionosfera sono attivi anche di notte, permettendo facilmente comunicazioni a grandissima distanza con basse potenze.\nLa ionosfera nella sua parte inferiore, dai 40 ai \u00e8 divisibile in tre strati riflettenti:\nUsi.\nNell'ambito dell'ampia banda disponibile, esistono vari tipi di applicazione per i segnali a queste frequenze.\nVengono particolarmente usate in campo radioamatoriale (1,8-30\u00a0MHz).\nLe onde corte sono utilizzate per esempio nelle comunicazioni aeronautiche a lunga distanza, o oceaniche grazie alla lunga portata consentita dalla riflessione del segnale negli strati alti dell'atmosfera. Tuttavia questa frequenza \u00e8 sensibile a disturbi esterni ed \u00e8 molto poco chiara, quindi per le comunicazioni a breve distanza si preferiscono le frequenze UHF e VHF.\nQuesta banda viene anche utilizzata per le trasmissioni intercontinentali in codice Morse.\nRadiodiffusione internazionale.\nLe trasmissioni radiofoniche internazionali su onde decametriche avvengono su 14 bande di onde corte. Le stazioni operano in modulazione di ampiezza con potenze, in genere, fino a , rare sono le stazioni che trasmettono in SSB. Le trasmissioni digitali avvengono in DRM. La Conferenza Mondiale delle Radiocomunicazioni del 1997 (WRC-97) ha allocato le seguenti bande per la radiodiffusione internazionale:\nLa maggior parte delle emittenti internazionali ad Onde Corte introducono le loro trasmissioni facendosi identificare da una breve melodia (Radio Interval Signal) ripetuta all'infinito, dando cos\u00ec il tempo all'ascoltatore di sintonizzare l'apparecchio sulla stazione desiderata con relativa facilit\u00e0.\nIn Italia.\nIn Italia la programmazione in onde corte \u00e8 stata esercitata dalla Rai, grazie al trasmettitore di Prato Smeraldo e in parte di Santa Palomba, dismessi nel 2013, ma spenti nel 2007, anno che ha segnato la fine delle trasmissioni radiofoniche su questa banda da parte dell'azienda radiotelevisiva italiana."}
{"id": "25091", "revid": "9", "url": "https://it.wikipedia.org/wiki?curid=25091", "title": "Repubblica di Sal\u00f2", "text": ""}
{"id": "25092", "revid": "105911", "url": "https://it.wikipedia.org/wiki?curid=25092", "title": "Nomadi", "text": "I Nomadi sono un gruppo musicale fondato nel 1963 all'interno del movimento beat italiano dal tastierista Beppe Carletti e dal cantante Augusto Daolio. Hanno pubblicato ottantadue album, tra dischi registrati in studio o dal vivo e raccolte varie, e sono fra i pi\u00f9 longevi complessi al mondo con oltre cinquanta anni di attivit\u00e0. Avendo venduto complessivamente 15 milioni di dischi, sono il terzo complesso italiano per vendite, preceduto dai Pooh e dai Ricchi e Poveri.\nTra i loro brani pi\u00f9 celebri si ricordano \"Io vagabondo (che non sono altro)\", \"Dio \u00e8 morto (se Dio muore, \u00e8 per tre giorni poi risorge)\", \"Ti voglio\", \"Ho difeso il mio amore\", \"Un pugno di sabbia\", \"Un giorno insieme\", \"Crescerai\", \"Tutto a posto\", \"Canzone per un'amica\", \"Io voglio vivere\", \"Sangue al cuore\" e \"Dove si va\".\nStoria del gruppo.\nI Nomadi di Augusto Daolio.\n1961 - 1965.\nIl gruppo nasce dapprima col nome de I Monelli. Nel 1961 il tastierista Beppe Carletti fonda, insieme al batterista Leonardo Manfredini, e ai due chitarristi Antonio Campari e Remo Gelati, il complesso musicale \"I Monelli\". L'anno seguente il chitarrista Mario Cambi si unisce al nucleo dei Monelli, sostituendo Remo Gelati.\nCon l'arrivo del sassofonista Gualberto Gelmini, di qualche anno pi\u00f9 anziano, il nome I Monelli viene modificato in \"I Nomadi\", rilevando la denominazione da un precedente complesso di Ischia che aveva appena annunciato la cessazione delle attivit\u00e0.\nNel 1963 Carletti conosce Franco Midili, un chitarrista di Novellara che suona nei \"Roman's\", il quale prende il posto di Mario Cambi. Dopo aver provato ad inserire un cantante che non soddisfa pienamente il complesso, Franco Midili presenta a Beppe Carletti il cantante Augusto Daolio che, dopo una sorta di audizione svoltasi direttamente sul palco durante una serata danzante, viene inserito subito nella formazione. \u00c8 a partire da questo momento che il complesso assumer\u00e0 la denominazione \"I Sei Nomadi\".\nNell'estate del 1963 il complesso viene scritturato dal \"Frankfurt Bar\" di Riccione. Midili, all'epoca lasci\u00f2 il complesso per il servizio militare, verr\u00e0 sostituito con Giacomo Zuffolini.\nNel 1964 il bassista italo-argentino Gianni Coron (1943-2015) prende il posto di Campari. In seguito se ne va Gualberto Gelmini e il complesso riprende nuovamente a chiamarsi \"I Nomadi\". Poco pi\u00f9 tardi, anche Leonardo Manfredini lascia la formazione a causa della tragica scomparsa dei genitori in un incidente automobilistico, mentre stavano rientrando dopo aver assistito ad un'esibizione dei ragazzi. Il batterista riprender\u00e0 a suonare soltanto molti mesi pi\u00f9 tardi, andando a raggiungere Gelmini nel complesso \"I Diavoli Neri\". Nel frattempo Franco Midili rientra nella formazione dopo il servizio militare.\nAugusto, Beppe, Franco e Gianni reclutano dunque il batterista Gabriele Copellini (che tutti chiamano \"Bila\" e che aveva suonato assieme a Franco nei Roman's). La nuova formazione sar\u00e0 destinata ad eseguire i primi grandi successi musicali del complesso e ad affrontare la censura radiofonica e le difficolt\u00e0 degli esordi con un concerto al \"Club Pineta\" di Novellara.\nI Nomadi fanno la loro apparizione sulle scene in uno dei periodi pi\u00f9 fervidi del panorama musicale italiano, gli anni sessanta; in quegli anni nascevano e scomparivano decine di complessi, accomunati dall'atmosfera del dopo-boom che scopriva un'Italia arricchita economicamente, ma allo stesso tempo impoverita socialmente, nella quale i giovani cominciavano a sentirsi strozzati da un contesto sociale ancora intriso di convenzioni antiquate. I capelli lunghi, gli abiti sgargianti e la voglia di cambiamento, che caratterizzavano i giovani di quegli anni, divennero ben presto uno dei tratti distintivi del complesso dei Nomadi, che per questo fu pi\u00f9 volte attaccato verbalmente, e in alcuni casi anche fisicamente.\n1965 - 1969.\nDopo due anni di esibizioni nelle balere, nel 1965 i Nomadi pubblicano il primo singolo, contenente \"Donna, la prima donna\" (\"cover\" dell'omonimo brano di Dion &amp; The Belmonts, con testo di Mogol) e \"Giorni tristi\" (composta dai Nomadi, ma firmata Mozzarini-Verona). La distribuzione del disco \u00e8 discontinua e limitata al nord Italia; esso vende pochissime copie, ma ci\u00f2 non impedisce al complesso di entrare nuovamente in sala d'incisione.\nNel 1966 il gruppo riscuote il primo successo con la canzone \"Come potete giudicar\", \"cover\" di \"The Revolution Kind\" di Sonny Bono, inno al \"beat\", che partecipa al Cantagiro 1966. Sulla scia di questo successo, Odoardo \"Dodo\" Veroli, produttore del complesso, affida i Nomadi a un giovane e ancora sconosciuto autore, Francesco Guccini, che avrebbe regalato al complesso alcuni dei maggiori successi della loro lunghissima carriera come \"Noi non ci saremo\", \"Dio \u00e8 morto\", \"Per fare un uomo\" e \"Canzone per un'amica\". Dalla collaborazione con questo autore nasce, sempre in quello stesso anno, il singolo \"Noi non ci saremo/Un riparo per noi\".\nMogol presenta ai Nomadi un giovane Lucio Battisti, chiedendo loro di incidere la canzone \"Non \u00e8 Francesca\"; per farlo, tuttavia, dovrebbero rinunciare ai brani di Guccini per dedicarsi esclusivamente a quelli della coppia Mogol-Battisti; pur apprezzando la canzone, i musicisti non accettano, volendo portare avanti la collaborazione col cantautore di Modena.\nFrutto della collaborazione con Guccini \u00e8 anche il primo LP del complesso, pubblicato nel 1967 col titolo \"Per quando noi non ci saremo\". All'interno del disco desta scalpore \"Dio \u00e8 morto (se Dio muore, \u00e8 per tre giorni poi risorge)\". Subito censurato dalla RAI per il contenuto, il brano viene invece trasmesso da Radio Vaticana, che ne comprende il senso e ne autorizza la riproduzione. Nello stesso anno esce anche il singolo \"Un figlio dei fiori non pensa al domani\", versione italiana di \"Death of a clown\" di Dave Davies dei Kinks.\n\u00c8 del 1968 il singolo intitolato \"Ho difeso il mio amore\" (\"cover\" di \"Nights in White Satin\" dei Moody Blues, precedentemente realizzata dai Profeti), che contiene sul retro il brano scritto da Guccini \"In morte di S.F.\", successivamente intitolato \"Canzone per un'amica\". I Nomadi pubblicano anche il singolo \"Il nome di lei\", che ha sul retro \"Per quando \u00e8 tardi\", e l'album \"I Nomadi\", una antologia di brani proposti sui precedenti singolo, alcune \"cover\" e nuove composizioni di Guccini.\nNel 1969 Bila Copellini abbandona la formazione per dedicarsi alla fotografia e viene sostituito da Paolo Lancellotti (1947-2014).\n1970 - 1979.\nNel 1970 anche Gianni Coron lascia il complesso e viene rimpiazzato da Umberto Maggi. Nello stesso anno vengono pubblicati i singoli \"Un pugno di sabbia\" (retro \"Io non sono io\"), che al concorso Un disco per l'estate porta i Nomadi fino al quarto posto finale, e \"Ala bianca\", versione adattata del brano Sixty Years On di Elton John, il cui retro \"Mille e una sera\" diviene subito popolare come sigla dell'omonima trasmissione televisiva, in onda il sabato sera sul Secondo Programma, dedicata ai cartoni animati di tutto il mondo.\nIl 1971 \u00e8 l'anno della prima partecipazione dei Nomadi al Festival di Sanremo insieme a Mal col brano \"Non dimenticarti di me\", pubblicato su singolo abbinato a \"Tutto passa\". Sempre nel 1971 vengono pubblicati i singoli \"So che mi perdonerai\" (finalista ad Un disco per l'estate 1971) e \"Suoni\", il 33 giri \"Mille e una sera\" e la musicassetta \"So che mi perdonerai\", riepilogativi degli ultimi tre anni di attivit\u00e0.\nNel 1972 Franco Midili lascia i Nomadi e viene temporaneamente sostituito da Amos Amaranti, musicista che rimane nel complesso per appena nove mesi, in tempo per godere del successo del singolo \"Io vagabondo (che non sono altro)\" finalista a Un disco per l'estate 1972, disco che vende un milione di copie (n\u00e9 Midili n\u00e9 Amaranti presero parte all'incisione del singolo). Al successo del singolo si accompagna la pubblicazione dell'antologia \"Io vagabondo\", ancora una volta edita solo su musicassetta, ed il singolo \"Quanti anni ho?\" contenente sul retro il brano \"Oceano\".\nNel 1973 Franco Midili rientra nell'organico, mentre Augusto Daolio si dedica a una fugace esperienza solista: sulla falsariga di Beppe Carletti - che l'anno prima aveva realizzato il singolo \"20.000 leghe\" sotto lo pseudonimo di Capitan Nemo -, Daolio canta \"Una ragazza come tante\", brano che fa parte della colonna sonora del film \"La ragazza di via Condotti\". Nello stesso periodo i Nomadi partono per un viaggio negli Stati Uniti, dove tengono sei concerti a Boston, Filadelfia, New York e Albany.\nSuccessivamente il complesso partecipa a Un disco per l'estate 1973 con \"Un giorno insieme\", singolo che contiene sul retro l'inedita \"Crescerai\", e l'omonimo 33 giri, che contiene brani celebri come \"Stagioni\" (\"cover\" di \"Seasons\" di Elton John) e \"Abbi cura di te\". Sempre nel 1973 la EMI pubblica il 33 giri \"I Nomadi cantano Guccini\", summa dei brani di Francesco Guccini fino ad allora incisi dai Nomadi. Il singolo \"Mamma giustizia\" \u00e8 colonna sonora del film \"No, il caso \u00e8 felicemente risolto\", mentre l'ultimo singolo per quell'anno, \"Voglio ridere\" (sigla di coda del famoso quiz televisivo Rischiatutto condotto da Mike Bongiorno) presenta sul retro il brano \"Ieri sera sognavo di te\".\nNel 1974 Franco Midili abbandona definitivamente la formazione; il suo posto viene rilevato dall'irlandese Chris Dennis, tastierista e poi chitarrista e violinista. Francesco Guccini, ormai diventato famoso come cantautore, \u00e8 omaggiato dalla band con il nuovo album \"I Nomadi interpretano Guccini\", realizzato in versione quadrifonica in Inghilterra; la raccolta \"Canzoni d'oltremanica e d'oltreoceano\" contenente tutte le cover interpretate dai Nomadi a partire dagli anni sessanta e la musicassetta \"Tutto a posto\" con tre inediti vanno a completare le pubblicazioni di quell'anno. Con il singolo \"Tutto a posto\", i Nomadi partecipano a Un disco per l'estate 1974, ottenendo un buon piazzamento nella serata finale di Saint Vincent.\nIl 1975 vede l'uscita dell'album \"Gordon\", primo disco di soli brani inediti come \"Il destino\", \"Immagini\" e l'omonima \"Gordon\". A Roma, dove si trova per una trasmissione radiofonica, alla band viene rubato il camion con la strumentazione e in alcuni concerti successivi gli strumenti usati dal vivo vengono noleggiati. Per il sesto anno consecutivo il complesso partecipa a Saint Vincent, finalista della manifestazione Un disco per l'estate 1975 con il brano \"Senza discutere\".\nNel 1977 i Nomadi decidono di dar spazio a nuovi autori, per lo pi\u00f9 giovani e sconosciuti; esce l'album \"Noi ci saremo\", diviso in due parti parallele: \"La foresta\", in riferimento alla societ\u00e0, e \"L'albero\", in riferimento all'uomo come individuo.\nNel 1978 pubblicano l'album \"Naracauli\", sei canzoni blues-rock come \"Naracauli\" e \"Joe Mitraglia\".\nNel 1979, dopo un nuovo incontro con Francesco Guccini e sull'onda dell'analoga esperienza tra Premiata Forneria Marconi e Fabrizio De Andr\u00e9, esce l'album \"live\" \"Album concerto\", cui avrebbe dovuto far seguito un \"tour\" vero e proprio. A causa di alcuni dissapori con l\"'entourage\" del cantautore il progetto naufraga, e le date utilizzate per la registrazione del concerto restano cos\u00ec un \"unicum\" nelle carriere di Nomadi e Guccini. Il concerto viene anche trasmesso dalla RAI e reso disponibile su DVD solo nel 2010.\n1980 - 1989.\nNel 1980 avviene la rescissione consensuale del contratto con la EMI, e l'anno successivo firmano con la Compagnia Generale del Disco. Esce cos\u00ec l'album \"Sempre Nomadi\", con sei pezzi inediti e tre brani registrati dal vivo alla Festa dell'Unit\u00e0 di Milano.\nNel 1982 Beppe Carletti, Umberto Maggi e Paolo Lancellotti rimangono coinvolti in un incidente stradale: i Nomadi sono costretti a sospendere l'attivit\u00e0 dal vivo per sei mesi. Esce l'album \"Ancora una volta con sentimento\" dopo il quale viene rescisso il contratto anche con la CGD, rimanendo quindi privi di casa discografica. In quest'anno ritornano sul palco per una breve \"tourn\u00e9e\" in Belgio, spostandosi in treno.\nNel 1983 i Nomadi suonano a Reggio Emilia per festeggiare il ventennale dell'attivit\u00e0. Il concerto, a cui parteciparono come ospiti anche Francesco Guccini e Franco Ceccarelli (chitarrista e cantante dell'\u00c9quipe 84) viene registrato e ripreso dalle telecamere, ma il video viene pubblicato solo nel 2003, in edizione limitata, in occasione dei quarant'anni del gruppo.\nIl 21 giugno del 1984 i Nomadi partecipano a Bologna al concerto in cui Francesco Guccini, insieme all'\u00c9quipe 84, Lucio Dalla, Paolo Conte, Giorgio Gaber, Deborah Kooperman, festeggia i venti anni di carriera. Nell'occasione i Nomadi conoscono il giornalista musicale Red Ronnie. Il bassista Umberto Maggi abbandona il gruppo ed al suo posto entra il giovane Dante Pergreffi.\nNel 1985 Augusto si candida al comune di Reggio Emilia in una lista indipendente legata al PCI. I Nomadi, senza nessuna casa discografica, autoproducono l'album \"Ci penser\u00e0 poi il computer\".\nNel 1986 incidono un proprio l'album \"Quando viene sera\"; si tratta di un periodo di forti contrasti fra i membri del gruppo, tanto che Augusto medita di lasciare per poi continuare l'attivit\u00e0. Nell'anno successivo esce un doppio \"live\", \"Nomadi in concerto\", accompagnato da un sottotitolo in inglese, \"Like a sea never dies\" (\"Come un mare che non muore mai\").\nNel 1988, risolti i contrasti e tornata la normalit\u00e0 all'interno del gruppo, esce l'album \"Ancora Nomadi\", nuovamente diviso in due: la prima parte di inediti e la seconda dal vivo. In un concerto a Firenze incontrano gli Inti-Illimani, con cui nasce un'amicizia duratura che frutta alcune collaborazioni.\nNel 1989, a Casalromano, si tiene il primo \"Raduno Nazionale Fans Nomadi\". Vengono avviate le prove per il nuovo disco e come copertina viene proposta una foto di Augusto Daolio: ci\u00f2 scatena l'ira di Paolo Lancellotti e Chris Dennis. Si arriva alle vie legali: da una parte Beppe Carletti e Augusto Daolio, dall'altra Chris Dennis e Paolo Lancellotti. Dante Pergreffi rimane in disparte, non avendo quote del gruppo. L'album non viene quindi pubblicato, e l'unico disco dell'anno fu il singolo \"Salaam, ragazzi dell'olivo\", i cui proventi vanno in beneficenza per i bambini palestinesi.\n1990 - 1992.\nIl 22 giugno 1990 Chris Dennis e Paolo Lancellotti decidono di cedere le loro quote del gruppo. Possono quindi continuare a esercitare l'attivit\u00e0 di musicisti suonando le stesse canzoni dei Nomadi incise fino al 1989, ma non possono pi\u00f9 utilizzare il marchio \"Nomadi\"; nel 1992 tornano a suonare insieme come Sempre Noi. I Nomadi rimangono in tre: Beppe Carletti, Augusto Daolio e Dante Pergreffi. Entrano nel gruppo Daniele Campani alla batteria e Cico Falzone alle chitarre. Il 1\u00ba luglio la nuova formazione si esibisce per la prima volta; i nuovi componenti riescono a imparare le canzoni in soli otto giorni.\nIn quell'autunno si recano a Praga per suonare a \"Freedom, meeting per l'amicizia dei popoli\" insieme a Richie Havens, Joe Cocker, Billy Preston, Edoardo Bennato, Angelo Branduardi e Fabio Concato. Ai Nomadi tocca l'apertura con \"Primavera di Praga\" (traccia dedicata a Jan Palach), nella chiusura tutti gli artisti insieme cantarono \"Freedom\" di Richie Havens.\nEsce il primo album inciso dalla nuova formazione, \"Solo Nomadi\", ancora sotto etichetta CGD, con la foto della discordia in copertina. Tra i brani comparvero \"Salvador\" (traccia dedicata a Salvador Allende), \"I gatti randagi\", \"Mercanti e servi\".\nNel 1991 incidono l'album \"Gente come noi\", che contiene \"Gli aironi neri\", \"Ma che film la vita\", \"C'\u00e8 un re\", \"Ma noi no!\", \"Uno come noi\" (traccia dedicata alla Protesta di Piazza Tien an men nel giugno 1989), \"Ricordati di Chico\" (brano dedicato al sindacalista brasiliano Chico Mendes). Girano il loro primo video: \"Gli aironi neri\". Partecipano alla \"Marcia per la Pace tra i popoli Perugia-Assisi\", conclusa con un loro concerto, e, insieme anche ai Litfiba, alla \"Carovana della Pace\" da Trieste a Sarajevo, dove i Nomadi suonano dal vivo.\nA gennaio 1992 si scopre che Augusto Daolio \u00e8 colpito da un male incurabile e per un periodo il gruppo sospende l'attivit\u00e0 dal vivo; il 14 maggio, poi, Dante Pergreffi muore in un incidente stradale sulla strada da cui transitava ogni giorno per tornare a casa. A lui viene dedicato l'album \"Ma noi no\", completato pochi giorni prima della sua scomparsa.\nI Nomadi rimangono in quattro e \"Canzone per un'amica\" viene da allora costantemente suonata in ricordo di Dante Pergreffi. Al basso viene ingaggiata Elisa Minari, diciannovenne, unica ragazza ad aver mai fatto parte del gruppo. Intanto, dall'8 al 10 luglio i Nomadi, ad Agrigento, partecipano alla fase finale del festival radiotelevisivo \"Il canzoniere dell'estate\" col brano \"Ma noi no!\"\nL'8 agosto 1992 a Masone (Ge) si esibiscono per il loro ultimo concerto con Augusto.\nSubito dopo vengono sospese la \"tourn\u00e9e\" e la partecipazione al Cantagiro, a cui i Nomadi partecipavano con \"Gli aironi neri\", visto il peggioramento delle condizioni di salute di Augusto Daolio, che in seguito sarebbe morto il 7 ottobre all'et\u00e0 di 45 anni, dopo mesi di malattia.\nNello stesso anno esce l'album dal vivo \"Ma che film la vita\" (quattro dischi di platino) che racchiude le ultime esibizioni dei Nomadi con Augusto Daolio e che in quindici giorni vende copie. All'interno trovano spazio frasi, pensieri, ricordi dei \"fans\" a lui dedicati.\nIn molti ritengono ormai chiusa l'esperienza dei Nomadi, ma Beppe Carletti, ultimo membro fondatore del gruppo, decide di proseguire, dando una nuova vita al gruppo.\nIl post-Augusto Daolio.\n1993 - 1997.\n Nel 1993 a Beppe Carletti, Daniele Campani, Cico Falzone ed Elisa Minari si aggiungono due nuovi cantanti: Danilo Sacco (voce e chitarra) e Francesco Gualerzi (voce, strumenti a fiato e chitarra).\nBeppe Carletti decide di spartire l'eredit\u00e0 di Augusto Daolio tra due cantanti, in modo da evitare facili confronti, ma Francesco Gualerzi si ammala proprio alla vigilia del debutto della nuova formazione e per un breve periodo Danilo Sacco rimane cantante unico, lasciando cantare alcune canzoni solo al pubblico presente nei vari concerti.\nNello stesso anno escono l'album di inediti cantati da Augusto Daolio \"Contro\" e, per festeggiare i 30 anni di fondazione del gruppo, la biografia ufficiale dei Nomadi \"Il suono delle idee..1963-1993\" ad opera di Davide Carletti, figlio di Beppe Carletti, edito dall'Arcana Editore.\nInoltre, si tengono a Novellara nel mese di giugno tre concerti, i cui estratti verranno in seguito pubblicati nel video \"Il viaggio continua\". L'intero tour del 1993 viene intitolato \"Sempre Nomadi\".\nInvitati dagli Inti-Illimani i Nomadi partono alla volta del Cile per suonare in occasione della \"Fiesta de la solidariet\u00e0\". Nella tourn\u00e9e cilena includono nel repertorio \"Te recuerdo Amanda\" di V\u00edctor Jara.\nHa inizio la fase dei viaggi di solidariet\u00e0 dei Nomadi.\nNel 1994 pubblicano \"La settima onda\", primo album senza Augusto Daolio, a cui partecipano gli Inti-Illimani nella canzone \"In favelas\". Viene inoltre lanciata una campagna per Cuba interamente dedicata alla raccolta di materiale didattico da inviare ai bambini cubani a causa dell'embargo statunitense che opprimeva economicamente l'isola dei Caraibi. Il materiale reperito viene portato a Cuba dai Nomadi. Al loro repertorio classico s'aggiunge \"Hasta siempre\" di Carlos Puebla, dedicata a Ernesto Che Guevara. Incontrano il Dalai Lama, Premio Nobel per la Pace, in visita in Italia, in una sua tappa a Bologna.\nNel 1995 esce il disco \"Tributo ad Augusto\" con canzoni dei Nomadi interpretate da CSI, Luciano Ligabue, Modena City Ramblers, Enrico Ruggeri, Gianna Nannini e Timoria, Gang, Teresa De Sio, Alice, piccolo coro dell'Antoniano. Su invito del Dalai Lama i Nomadi si recano in India, dove portano una parte dei proventi dell'album. Dall'esperienza in Tibet nasce l'album \"Lungo le vie del vento\".\nNel 1996 in seguito a un nuovo viaggio a Cuba \u00e8 la volta del disco \"Quando ci sarai\", ultimo con alla produzione Dodo Veroli, per pi\u00f9 di 30 anni a fianco di Beppe Carletti e soci. Vengono coinvolti in alcuni degli arrangiamenti presenti nell'album gli studenti della Scuola Nazionale di Musica di Cuba e il videoclip del brano \"Quando ci sarai\" \u00e8 tutto fatto a Cuba, dal direttore della fotografia all'intera troupe.\nNel 1997 pubblicano il doppio dal vivo \"Le strade, gli amici, il concerto\" con collaborazioni musicali con gli spagnoli Celtas Cortos in \"20 de Abril\" e con il gruppo bretone di cornamuse Bagad Quimperle Bretagne in \"C'\u00e8 un re\", \"Bianchi e Neri\" e \"Contro\" e con Andrea Pozzoli, che suona l'arpa celtica in \"Hasta Siempre\", \"Ophelia\", \"Il vecchio e il bambino\" e \"Uno come noi\", e che avrebbe fatto parte dei Nomadi come turnista nell'anno successivo. L'utilizzo delle cornamuse, del flauto e del violino dei Celtas Cortos e dell'arpa di Andrea Pozzoli, conferisce all'album sonorit\u00e0 folk rock.\nIl 20 settembre, durante il concerto di Assisi, in occasione del \"II Festival per la pace\", viene consegnato al gruppo il premio \"Artisti per la Pace 1997\". Insieme a Jovanotti compiono un viaggio in Chiapas tenendo due concerti, uno a Citt\u00e0 del Messico e l'altro a Milpa Alta.\nA fine anno Elisa Minari e Francesco Gualerzi decidono di lasciare il gruppo per motivi personali.\nI Nomadi di Danilo Sacco.\n1998 - 2007.\nNel 1998 al posto di Elisa Minari e Francesco Gualerzi arrivano Massimo Vecchi, basso e voce e, come polistrumentista, Andrea Pozzoli. Esce \"Una storia da raccontare\", CD tutto di brani inediti: \"Le leggende di un popolo\" \u00e8 frutto dell'esperienza del viaggio nella riserva indiana di Rosebud nel Sud Dakota e dell'amicizia nata con il popolo Lakota, in particolare con Duane Hollow Horn Bear, guida spirituale dei Lakota. Andrea Pozzoli lascia il gruppo dopo circa sei mesi, sostituto da Sergio Reggioli, violino, percussioni, chitarre e tin whistle.\nNel 1999 intraprendono un viaggio in Albania grazie all'associazione Rock No War; visitano alcuni campi profughi e si esibiscono in due concerti insieme a Paolo Belli, uno a Elbasan ed uno a Tirana. Esce la raccolta di vecchi brani riarrangiati dalla nuova formazione per l'occasione e intitolata \"SOS con rabbia e con amore\"; per la prima volta compare il violino elettrico di Sergio Reggioli. L'album comprende una versione in studio de \"L'Atomica\" di Francesco Guccini mai incisa in studio prima di allora dalla band. Nel libretto del disco c'\u00e8 poi un'approfondita cronologia dei viaggi intrapresi dai Nomadi nel corso degli anni passati.\nNel 2000 incidono il singolo \"No vale la pena\" insieme agli amici del Duo Trinitario di Cuba e il nuovo CD \"Liberi di volare\" contenente 10 canzoni inedite. Alla produzione, come per il precedente Una storia da raccontare, c'\u00e8 Beppe Carletti.\nNel 2001 i Nomadi promuovono un'iniziativa per i bambini vittime delle mine antiuomo in Cambogia. \u00c8 per\u00f2 la fine dei viaggi fatti da tutto il gruppo insieme; da ora in avanti sarebbe stato Beppe Carletti l'unico a continuare a viaggiare per vedere realizzate le opere di solidariet\u00e0 portate avanti dal gruppo, grazie alla collaborazione dei fan club sparsi in tutta Italia.\nNel 2002 lanciano un'iniziativa contro lo sfruttamento della prostituzione minorile in Indocina. In seguito a un viaggio di Beppe in Cambogia, Vietnam e Thailandia sarebbe nata la collaborazione con May, una cantante thailandese. Preceduto dal singolo \"Sangue al cuore\" esce il disco \"Amore che prendi amore che dai\" contenente 10 canzoni inedite e, per la prima volta in carriera, numero uno in classifica.\nNel 2003 i Nomadi compiono 40 anni. Festeggiano con la raccolta \"Nomadi 40\" che raccoglie 32 successi pi\u00f9 2 inediti, tre giorni di concerti (il 13, il 14 e il 15 giugno sono a Riccione laddove avevano cominciato a suonare al Frankfurt Bar nel 1963) e relativo tour.\nNel 2004 vengono premiati con un altro doppio disco di platino ottenuto dalla \"Platinum Collection\" edita dalla EMI, loro vecchia casa discografica. Il 29 ottobre esce il nuovo CD \"Corpo estraneo\" con 11 inediti distribuito dall'Atlantic Records. \u00c8 di questo periodo la collaborazione con la cantante Ivana Spagna con cui Danilo Sacco incide il brano \"Dove nasce il sole\", scritto dalla cantante veronese e arrangiato dal fratello Theo.\nNel 2005 Beppe Carletti \u00e8 nominato Cavaliere della Repubblica da Carlo Azeglio Ciampi. A marzo tengono un concerto a Cesena per raccogliere fondi da utilizzare per la costruzione di un Centro Medico a Meulaboh / Sumatra (Indonesia) devastata dallo tsunami del 26 dicembre 2004. Ennesimo tour italiano.\nNel gennaio 2006 Beppe Carletti si reca a Meulaboh per vedere il termine lavori della costruzione del Centro Medico realizzato in collaborazione con Ecpat, Rock no War, Croce Verde di Reggio Emilia. I Nomadi, dopo essersi inutilmente proposti negli anni precedenti, vengono selezionati per il 56\u00ba Festival di Sanremo, con il brano \"Dove si va\", risultando secondi classificati nella classifica finale del Festival. Vincitori, inoltre, nella categoria \"gruppi\", ricevono anche il premio \"sala stampa radio e TV\"; nella seconda serata duetta con loro Roberto Vecchioni. Contemporaneamente alla partecipazione \u00e8 pubblicato il loro nuovo album di inediti \"Con me o contro di me\" seguito dal relativo tour.\nNel frattempo sono immessi sul mercato discografico in versione rimasterizzata tutti gli album del periodo EMI usciti tra 1967 e 1979. Durante il tour 2007 ribattezzato \"Una Storia Italiana\", il 30 giugno aprono a San Siro il concerto di Biagio Antonacci su invito dello stesso cantante milanese.\nIl 14 settembre \u00e8 la volta del nuovo singolo \"Ci vuole un senso\" che precede il doppio album \"Nomadi &amp; Omnia Symphony Orchestra live 2007\" uscito in data 12 ottobre e registrato in due concerti a Brescia il 6 aprile e 7 aprile 2007 insieme alla Omnia Symphony Orchestra diretta dal maestro Bruno Santori, che \u00e8 stato anche l'orchestratore del disco.\nDel concerto esce anche una versione DVD, in due formati: sia in abbinamento al doppio CD con uno speciale packaging (in edizione limitata) sia su supporto autonomo. A novembre parte il tour teatrale.\n2008 - 2011.\nA marzo 2008 i Nomadi vengono chiamati da Gianluca Grignani a duettare, in occasione del 58\u00ba Festival di Sanremo, con il brano \"Cammina nel sole\".\nIn giugno, vengono premiati con i Wind Music Awards 2008, insieme a Grignani, con il quale duettano su \"Cammina nel sole\" e su \"Io vagabondo\"; inoltre in quell'occasione viene annunciato che, in dicembre, si sarebbero dovuti tenere due concerti in coppia fra il cantante e il gruppo, ma alla fine tale progetto non fu portato a termine.\nA Folgaria, il 21 e 22 giugno si sono tenuti due grandi concerti per festeggiare il \"45\u00ba Compleanno dei Nomadi\" con la Omnia Symphony Orchestra diretta dal maestro Bruno Santori.\nIl 3 aprile 2009 esce l'album con 11 inediti dal titolo \"Allo specchio\", che viene presentato in tre date del loro tour: il 6 aprile al Teatro \"Ventaglio Smeraldo\" di Milano, il 7 aprile al Teatro \"Tendastrisce\" di Roma e il 19 aprile al Teatro \"Saschall\" di Firenze. L'album \u00e8 preceduto dal singolo \"Lo specchio ti riflette\", uscito il 20 marzo, nel quale il gruppo duetta con Jarabe De Palo.\nIl 22 maggio Danilo Sacco viene ricoverato all'ospedale di Asti dove subisce un intervento di angioplastica primaria. Il tour dei Nomadi viene interrotto fino al 1\u00ba luglio, quando i concerti vengono ripresi senza di lui; le canzoni sono cantate da Massimo Vecchi, Sergio Reggioli, Cico Falzone e dai coristi che avevano preso parte alla registrazione dell'album Allo specchio.\nIl 22 agosto, smentendo alcune voci seguite ad alcune dichiarazioni rilasciate dal cantante in merito a un suo possibile abbandono del gruppo, Danilo Sacco torna sul palco nell'appuntamento di Castagnole delle Lanze facendo un inaspettato quanto scherzoso ingresso da pugile e cantando per un'ora circa. Nella stessa occasione dichiara di essere pronto a ripartire con il gruppo e di poter tornare ai massimi livelli entro il 2010, pi\u00f9 precisamente entro la data del concerto di Novellara che ogni anno si tiene in febbraio a ridosso dei giorni di quello che sarebbe stato il compleanno di Augusto Daolio.\nIn ottobre, comincia un nuovo tour teatrale, in cui, come nei precedenti, vengono ripresi vecchi brani non eseguiti da tempo.\nNel 2010 i Nomadi hanno accompagnato al 60\u00ba Festival di Sanremo la cantante Irene Fornaciari con il brano, scritto da Zucchero Fornaciari, \"Il mondo piange\"; il pezzo \u00e8 giunto fra i 10 finalisti della competizione.\nIl 4 giugno partecipano a Con il cuore-Nel nome di Francesco condotto da Carlo Conti e svoltosi nella piazza inferiore della Basilica di San Francesco ad Assisi\nPreceduto dal singolo \"Hey Man\", cantato in duetto con Zucchero Fornaciari, viene pubblicato il 26 ottobre l'album \"Raccontiraccolti\", contenente 11 cover di artisti italiani riarrangiati e reinterpretati dai Nomadi e un brano, \"Due re senza corona\", pubblicato nel precedente album \"Allo specchio\" solo nella versione scaricabile da I-Tunes. Il successivo mese vede l'inizio anche di un tour teatrale.\nIl 19 aprile 2011, con un comunicato stampa, viene fatto sapere che il gruppo ha rescisso il ventennale contratto con la casa discografica Warner e che da questo momento si autoprodurr\u00e0, con etichetta Edizioni e Produzioni I Nomadi e facendosi distribuire da Artist First; il primo album dell'esperienza da produttori in proprio \u00e8 \"Canzoni nel vento\", un disco live con pezzi registrati alla fine degli anni ottanta. Vengono premiati ai Wind Music Awards 2011.\nViene pubblicato un singolo \"Toccami il cuore\", che anticipa l'uscita dell'album \"Cuore vivo\", pubblicato il 7 giugno 2011; il disco, che contiene due brani inediti e otto brani storici del gruppo, riarrangiati in chiave moderna, raggiunge il terzo posto in classifica.\nAlla fine del tour teatrale del 2011, il cantante Danilo Sacco lascia il gruppo, come da lui dichiarato in precedenza con un comunicato stampa.\nLa terza vita.\n2012 - 2016.\nIl nuovo cantante, Cristiano Turato, di origine padovana, in precedenza membro dei Madaleine, viene presentato a Novellara, in occasione del XX Tributo ad Augusto, il 25 febbraio 2012. Lo stesso giorno, viene pubblicato il disco in edizione limitata \"\u00c8 stato bellissimo\", contenente brani live cantati da Augusto Daolio.\nEssendo trascorsi 20 anni dalla scomparsa di Augusto, il tour del 2012, sia quello teatrale primaverile sia quello estivo nelle piazze e nei campi sportivi, viene dedicato interamente a lui il nome di \"Ricordarti\", titolo dell'omonima canzone del 1995, che viene appunto ripresa in ricordo dello storico cantante.\nPartecipano all'album \"\u039f\u03b9 \u03ac\u03b3\u03b3\u03b5\u03bb\u03bf\u03b9 \u03b6\u03bf\u03c5\u03bd \u03b1\u03ba\u03cc\u03bc\u03b1 \u03c3\u03c4\u03b7 \u039c\u03b5\u03c3\u03cc\u03b3\u03b5\u03b9\u03bf\" (\"Gli angeli vivono ancora nel Mediterraneo\"), del cantante greco Lavrentis Machairitsas, gi\u00e0 ospite al concerto di Novellara, duettando con lui sul brano \"Dove si va\", tradotto in greco con il titolo di \"\u0388\u03be\u03bf\u03b4\u03bf \u03b2\u03c1\u03b5\u03c2\" (che si pronuncia \"Exodho vres\"); in luglio, per questo, si tiene ad Atene un imponente concerto, allo stadio Kallimarmaron, che registra il tutto esaurito, dove il gruppo si esibisce con \"Io vagabondo\" e con \"Dove si va\" duettata con il greco.\nIl 25 giugno del 2012 Beppe Carletti \u00e8 il promotore del \"Concerto per l'Emilia\" tenutosi a Bologna allo Stadio Renato Dall'Ara per raccogliere fondi per aiutare le popolazioni colpite dal sisma, e al quale partecipano sedici artisti della musica italiana; il 3 luglio, allo stesso scopo, prendono parte al concerto \"Teniamo botta!\", organizzato dall'emittente radiofonica Radio Bruno.\nRicevono, nel luglio 2012, il Premio Lunezia alla carriera.\nIl 28 agosto 2012 viene pubblicato un singolo inedito, intitolato \"Ancora ci sei\", il quale anticipa l'uscita, il 18 settembre, dell'album \"Terzo tempo\", il quale si piazza al terzo posto nella graduatoria dei dischi pi\u00f9 venduti; l'album, per la prima volta nella storia del gruppo, non viene registrato in Italia, bens\u00ec all'estero, a Londra.\nPochi giorni dopo l'uscita del nuovo album, partecipano a \"Italia Loves Emilia\", insieme ad altri dodici artisti, suonando davanti a spettatori, per raccogliere proventi in favore della ricostruzione delle scuole in Emilia. Per l'occasione il gruppo propone il nuovo singolo, \"Ancora ci sei\", oltre ai due immancabili classici, \"Io voglio vivere\" e \"Io vagabondo\", che viene duettata con Claudio Baglioni.\nOspiti del programma \"Ti lascio una canzone\", condotto da Antonella Clerici, eseguono i brani \"Un giorno insieme\", \"Un pugno di sabbia\", \"Io vagabondo\" e \"Ancora ci sei\".\nIn novembre parte un tour teatrale di presentazione del nuovo album, al quale si affianca anche un mini tour europeo, che porta il gruppo a Locarno, Londra e Bruxelles.\nNel novembre 2012 sono ospiti a \"Citofonando Cuccarini\" condotto da Lorella Cuccarini.\nIn dicembre partecipano all'edizione 2012 della Maratona di Telethon e al Concerto di Natale, che si tiene all'Auditorium della Conciliazione a Roma, eseguendo il brano \"Buon Natale a tutto il mondo\" di Domenico Modugno, in duetto con gli Stadio.\nNel gennaio 2013 viene pubblicato un nuovo singolo, \"Apparenze\", tratto dal loro ultimo album.\nIl 6 febbraio viene pubblicato il libro \"Io vagabondo - 50 anni di vita con i Nomadi\", scritto da Beppe Carletti con Andrea Morandi, che racconta la storia del tastierista e fondatore del gruppo attraverso i 50 anni di attivit\u00e0 dei Nomadi.\nIn aprile sono ospiti del programma \"Eroi di tutti i giorni\", condotto da Paola Perego su Rai Uno, dove suonano i brani \"Io vagabondo\" ed \"Apparenze\".\nIl 14, 15 e 16 giugno, a Cesenatico, il gruppo festeggia il proprio cinquantesimo anniversario con tre concerti, a cui partecipano alcuni ospiti, due mostre (una iconografica sulla storia del gruppo e una dedicata a quadri e sculture di Augusto Daolio) e una partita di calcio contro la Nazionale italiana cantanti; viene anche annunciata l'uscita di una raccolta celebrativa di vecchi brani riarrangiati, nonch\u00e9 di un DVD tratto dalle tre serate. Inoltre, per il cinquantesimo anniversario, dopo quarantacinque anni da \"Canzone per un'amica\", Francesco Guccini torna a scrivere per il gruppo: il brano, ancora inedito, si intitola \"Nomadi\", e si ipotizza che sar\u00e0 presente nella nuova raccolta.\nNell'occasione viene presentato il libro \"Ma che film la vita - Augusto Daolio dei Nomadi\", scritto da Elena Carletti e Vittorio Ariosi.\nTuttavia, invece del disco e del DVD precedentemente annunciati, vengono pubblicati una serie di tredici fra CD e DVD che, a partire dal 4 novembre, sono pubblicati in edicola in allegato al Corriere della Sera oppure alla Gazzetta dello Sport, con il titolo di \"Nomadi 50\".\nIn novembre viene dedicata ai cinquant'anni del gruppo una puntata di \"Emozioni\" e, per la stessa occasione, i Nomadi sono ospiti al \"Roxy Bar\" di Red Ronnie, dove eseguono alcune canzoni in acustico. Inoltre, nel mese di dicembre, organizzano un concerto di raccolta fondi per aiutare la popolazione della Sardegna colpita dall'alluvione, sulla scia di una loro analoga esperienza del 2009, quando raccolsero fondi per contribuire alla ricostruzione dopo il terremoto dell'Abruzzo. Per lo stesso motivo, partecipano all'album \"Arcu 'e chelu\" promosso dal cantautore Eugenio Finardi, col brano \"La mia terra\".\nIl 15 aprile esce la raccolta \"Nomadi 50+1\", che contiene vari brani storici, completamente reincisi oppure ricantati sovrapponendo le nuove voci a basi gi\u00e0 incise e pubblicate precedentemente. L'album contiene anche due inediti: \"Come va la vita\" e \"Nulla di Nuovo\"; la canzone \"Nomadi\" scritta da Guccini, invece, al contrario di quanto era stato inizialmente annunciato, non fa parte del nuovo album: il gruppo, infatti, avrebbe voluto presentarla al Festival di Sanremo, ma il permesso fu negato dallo stesso Guccini. L'album viene certificato disco d'oro per aver raggiunto la soglia delle copie vendute, motivo per cui al gruppo viene assegnato il \"Music Awards\".\nIl 4 ottobre, per festeggiare i 30 anni di Exodus di don Mazzi, il gruppo tiene un concerto in Piazza Duomo a Milano, insieme all'Orchestra filarmonica italiana diretta dal maestro Bruno Santori; per l'occasione oltre 80.000 persone riempiono la piazza e le vie circostanti, i fan giungono da tutta Italia e il concerto, a cui partecipano come ospiti anche Nek, Luca Carboni, Annalisa e Francesco Renga, viene trasmesso in diretta da RTL 102.5. Viene anche annunciato che ne sar\u00e0 tratto un DVD, il cui ricavato verr\u00e0 devoluto interamente ad Exodus.\nIl 18 novembre i Nomadi pubblicano il cofanetto \"Nomadi 50+1 - Versione Deluxe\". Al suo interno tre LP bianchi, un LP picture disc, due CD \"Nomadi 50+1\", il Diario Nomade e il libro dei testi, il tutto distribuito da \"MusicFirst\".\nIl 1\u00ba dicembre esce il DVD \"Exodus - Nomadi Live\", tratto del concerto in Piazza Duomo a Milano del 4 ottobre. Il ricavato delle sue vendite \u00e8 interamente devoluto alla Fondazione Exodus di don Antonio Mazzi e verr\u00e0 consegnato alla vigilia di Natale attraverso un assegno di \u20ac 62.000, frutto del ricavato delle prime vendite.\nIn attesa del nuovo album previsto per maggio, dal titolo \"Lascia il segno\", il 17 aprile 2015 esce in radio il nuovo singolo \"Non c'\u00e8 tempo da perdere\". successivamente vengono realizzati dei videoclip per i brani Tutto vero e Animante\nIl 18 luglio viene annunciata la scomparsa dello storico ex bassista Gianni Coron avvenuta nel suo appartamento di Modena nei giorni precedenti.\nIl 19 novembre 2015 i Nomadi inaugurano il nuovo tour teatrale al Centro multimediale di Terni con un concerto dedicato all'anno del Dalai Lama.\nIl 20 novembre 2015 Beppe Carletti annuncia l'uscita del nuovo album \" Nomadi. Il sogno di due sedicenni \u00e8 diventato realt\u00e0\"\nPreceduto, il 29 aprile 2016, dal singolo \"Cos\u00ec sia\", il 10 giugno viene pubblicato l'album live \"Cos\u00ec sia - XXIV Tributo ad Augusto Daolio\", che raccoglie le canzoni registrate nel corso del concerto di Novellara. Il mese successivo, invece, partecipano alla Giornata mondiale della giovent\u00f9 di Cracovia, dove si esibiscono con i brani \"Dio \u00e8 morto\", \"Io voglio vivere\" e \"Io vagabondo\".\nA inizio novembre 2016, invece, viene pubblicato, in doppia versione (\"deluxe\" e \"super deluxe\"), il cofanetto \"I Nomadi 1965/1979 - Diario di viaggio di Augusto e Beppe\", il quale, oltre a riproporre i brani del periodo sotto contratto EMI del gruppo, presenta dei brani inediti interpretati da Augusto Daolio.\n2017 - Presente.\nA Novellara il 18 ed il 19 febbraio 2017 si tengono gli ultimi due concerti con la presenza di Cristiano Turato. Il 2 marzo 2017, attraverso un comunicato stampa, il gruppo annuncia che dal giorno successivo del concerto di Domodossola, il nuovo cantante sar\u00e0 Yuri Cilloni, gi\u00e0 cantante dei \"Lato B\", cover band dei Nomadi. Causa problemi ad un braccio, da fine aprile a met\u00e0 agosto Massimo Vecchi viene temporaneamente sostituito nei concerti da Daniele Radice, gi\u00e0 bassista dei Manoloca, Massimo Vecchi ritorner\u00e0 sul palco come seconda voce in anticipo gi\u00e0 dai primi di luglio.\nPer l'impegno umanitario dimostrato nel corso della loro carriera, i Nomadi ricevono il premio \"Fionda di Legno\".\nIl 6 ottobre lanciano il loro nuovo singolo \"Decadanza\", che anticipa il loro nuovo disco di inediti dal titolo \"Nomadi Dentro\", in uscita il 27 dello stesso mese, il primo con la nuova voce. In questo album, vengono inseriti il brano \"Nomadi\", scritto nel 2013 da Francesco Guccini, e \"Terra di nessuno\", di Alberto Salerno, altro storico compositore di canzoni del gruppo.\nNel 2018 il gruppo festeggia il suo cinquantacinquesimo compleanno con l'album celebrativo \"Nomadi 55 - Per tutta la vita\" e un concerto che viene trasmesso in diretta radiofonica e televisiva da RTL 102.5.\nIl 31 maggio 2019 esce l'album \"Milleanni\", contenente undici brani di cui due inediti e una versione inedita del brano \"Ma noi no\", registrata nel 1989 da Augusto Daolio.\nIl 23 marzo 2020 esce il singolo \"Fuori la paura\" con la collaborazione di Paolo Belli; il brano \u00e8 legato alla ripartenza dopo la chiusura nazionale dovuta all'emergenza sanitaria da Covid-19.\nIl 17 settembre 2020 Beppe Carletti annuncia sui social la firma del contratto di promozione con la casa discografica BMG e l'uscita di un nuovo album di inediti per il 2021.\nIl 28 gennaio 2021 giunge notizia della scomparsa dello storico produttore Dodo Veroli, per oltre trent'anni a fianco del complesso.\nIl 16 marzo 2021, sul sito ufficiale e sui social, viene annunciata l'uscita del nuovo album di inediti \"Solo esseri umani,\" prevista per il 23 aprile.\nIl 9 aprile 2021 esce il primo singolo estratto dall'album, \"Frasi nel fuoco\", che viene accompagnato da un videoclip.\nRaduni annuali.\nA partire dal 1993, si tengono a Novellara, quasi sempre in febbraio, nel periodo del compleanno di Augusto Daolio, il 18 febbraio, due concerti a lui dedicati, chiamati \"Nomadincontro\". In questa occasione, oltre ai Nomadi, si esibiscono sul palco molti gruppi e cantanti esordienti, oltre a cover band, gruppi e cantanti famosi amici dei Nomadi. Durante la manifestazione, viene anche consegnato il premio \"Tributo ad Augusto\", una somma in denaro che viene consegnata ad un artista che poi la devolve in opere di beneficenza; un altro premio consegnato \u00e8 quello di \"Nomade dell'anno\".\nA Casalromano, dal 1989 si tiene il \"Raduno Nazionale Fans Nomadi\", un evento annuale che nel 2014 ha invece avuto luogo ad Asola.\nInvece, a Castagnole delle Lanze, si tiene, dal 1993, il \"Raduno Estivo Fan Club\".\nA partire dal febbraio 2014 viene istituito, assieme al Tributo ad Augusto, anche il Tributo a Dante Pergreffi, bassista scomparso nel 1992. La prima edizione di tale premio \u00e8 stata assegnata ad Atos Travaglini, storico fonico del gruppo da oltre trent'anni.\nAssociazione Augusto per la Vita.\nA seguito della scomparsa dello storico leader del gruppo, Augusto Daolio, \u00e8 stata fondata, nel 1992, ad opera anche di Beppe Carletti, Cico Falzone e Daniele Campani, oltre che di Rosanna Fantuzzi, la compagna di Augusto, che ne \u00e8 presidente, l'Associazione Augusto per la Vita, che si occupa della raccolta di fondi, tramite la pubblicazione di opere dedicate al cantante, da donare sotto forma di borse di studio per la ricerca sul cancro. L'idea di questa associazione nacque il giorno stesso dei funerali del cantante, quando i molti fan presenti al rito, lasciarono, spontaneamente, parecchie offerte in denaro.\nFilmografia.\nIn tre occasioni, i Nomadi hanno anche partecipato ad alcune pellicole cinematografiche e televisive, interpretando se stessi."}
{"id": "25094", "revid": "4", "url": "https://it.wikipedia.org/wiki?curid=25094", "title": "Componenti elettronici", "text": ""}
{"id": "25097", "revid": "2084998", "url": "https://it.wikipedia.org/wiki?curid=25097", "title": "TANSTAAFL", "text": "TANSTAAFL \u00e8 l'acronimo dell'espressione inglese \"There ain't no such thing as a free lunch\", che in italiano si potrebbe tradurre con \"Nessuno ti d\u00e0 da mangiare in cambio di niente\", oppure \"Non esistono pasti gratis\".\nEspressioni alternative.\nPer evitare l'espressione slang \"ain't\" talvolta viene utilizzato l'acronimo TINSTAAFL, corrispondente a \"There is no such thing as a free lunch\". La frase \u00e8 conosciuta in Italia principalmente per il fatto di essere stata usata dallo scrittore di fantascienza Robert A. Heinlein all'interno del suo romanzo \"La Luna \u00e8 una severa maestra\" del 1966. Nella traduzione italiana del romanzo, tuttavia, esso \u00e8 indicato come TRANSTAAFL, ed \u00e8 reso con la frase \"Non si pu\u00f2 mangiare al ristorante e non pagare il conto\".\nEsempi.\nIn termini semplici, significa che non si pu\u00f2 ottenere qualcosa in cambio di niente. In economia il concetto \u00e8 conosciuto come \"costo opportunit\u00e0\". Anche se una cosa sembra essere gratuita, c'\u00e8 sempre un costo. \u00c8 possibile mangiar gratis al bar durante una promozione, ma il padrone del bar si assicurer\u00e0 di riuscire a recuperare il costo del cibo con altri mezzi, oppure sceglie di affidarsi ad altri benefici (attrarre nuova clientela). Un altro esempio: sebbene sia possibile per una persona ottenere un \"pasto gratis\" (come quando un'azienda taglia i costi e guadagna competitivit\u00e0 inquinando l'aria), qualcun altro finir\u00e0 per pagare quel \"pasto\". Anche se non ci fosse un costo individuale o privato, ci sarebbe un costo sociale."}
{"id": "25100", "revid": "1702319", "url": "https://it.wikipedia.org/wiki?curid=25100", "title": "Romagnano Sesia", "text": "Romagnano Sesia (\"Romagnan\" in piemontese) \u00e8 un comune italiano di abitanti della provincia di Novara in Piemonte, il primo da sud (alla stessa latitudine di Gattinara che sta sull'altro versante del fiume Sesia) della Valsesia.\nInsieme al comune di Ghemme \u00e8 luogo di produzione del vino DOCG Ghemme oltre alle DOC Colline Novaresi; sempre in ambito agricolo, vi si trova inoltre il distaccamento novarese dell'Istituto di istruzione superiore Giuseppe Bonfantini.\nGeografia fisica.\nTerritorio.\nSi trova 30\u00a0km a nord-ovest del capoluogo Novara; dista inoltre 40\u00a0km da Vercelli, 35\u00a0km da Biella e 20\u00a0km dai laghi Maggiore e d'Orta.\nRomagnano \u00e8 bagnata a ovest dal fiume Sesia, che segna il confine con la provincia di Vercelli.\nClima.\nRomagnano Sesia, secondo la classificazione dei climi di K\u00f6ppen, gode di un clima temperato delle medie latitudini, piovoso o generalmente umido in tutte le stagioni e con estati molto calde e afose.\nLe precipitazioni si concentrano nei periodi compresi tra marzo e maggio, con un leggero calo nei mesi estivi, e un riacutizzarsi nel periodo compreso tra ottobre e novembre inoltrato.\nL'inverno \u00e8 caratterizzato generalmente da una discreta percentuale di piovosit\u00e0 e di neve.\nOrigini del nome.\nIl termine \u00e8 di chiara origine latina. In epoca classica infatti era un \"fundus\" appartenente alla famiglia patrizia dei \"Romanii\" ed era detto \"fundus Romanianus\". \u00abQuest'usanza di considerare come un toponimo il nome di un grande fondo rustico e della famiglia a cui il fondo apparteneva -scrive infatti Mario Attilio Levi- rimase nelle abitudini dell'Italia antica ancora in avanzata et\u00e0 imperiale; cosicch\u00e9 tuttora conserviamo nella nostra toponomastica i nomi di localit\u00e0 che non sono altro che indicazioni di tenute familiari\u00bb. Fino all'unit\u00e0 d'Italia si chiamava semplicemente \"Romagnano\". \"Romagnanius, Romagnanus\" sono infatti \u00abforme tutte riconducibili al nome gentilizio \"Romanus\" unito al suffisso -anus\u00bb, che nella lingua latina indica possesso o propriet\u00e0. Con l'unit\u00e0 d'Italia gli venne aggiunto \"Sesia\" per distinguerlo da Romagnano al Monte, in provincia di Salerno.\nStoria.\nIl paese esisteva gi\u00e0 nel I secolo d.C., quando costituiva una \"mansio\" che collegava il Novarese con la Valsesia; il suo nome deriverebbe appunto da \"Romana mansio\". Reperti archeologici di epoca romana rinvenuti nel corso di scavi testimoniano questa antica origine. Il primo documento storico che fa menzione al paese risale all'882, quando esso\u00a0\u2013 gi\u00e0 appartenente alla Marca d'Ivrea - venne donato da Carlo il Grosso al vescovo di Vercelli. Un altro documento, risalente al 1008, testimonia la presenza di un'abbazia benedettina dedicata a San Silano (o San Silvano) che dovette rivestire un ruolo importante per lo sviluppo economico del paese. Di tale antica e gloriosa abbazia rimangono ora solo alcune aule tra cui la cosiddetta \"Cantina dei Santi\", che ospita interessanti affreschi del XV secolo.\nNel 1198 il Comune di Novara concesse a Romagnano la dignit\u00e0 di Borgo e poco tempo dopo vi venne costruito un castello; di tale costruzione, distrutta dalle truppe francesi nel 1477, si \u00e8 in parte conservato il palazzo Pretorio, con un'elegante torre a pianta rettangolare (sopraelevata poi nella seconda met\u00e0 del XV secolo). Dopo l'epoca dei Comuni, il paese fu feudo dei Marchesi di Romagnano; pass\u00f2 poi sotto il dominio dei Visconti con i quali fior\u00ec economicamente. Conteso da pi\u00f9 parti, essendo terra di confine, il feudo di Romagnano conobbe una fitta serie di avvicendamenti politici, passando dai Dal Pozzo di Vercelli, ai Borromeo, ai Ferrero-Fieschi.\nNel 1588 pass\u00f2 alla famiglia milanese dei Serbelloni, essendo tuttavia ambita anche dai Savoia. Questi ultimi riuscirono a garantirsi il dominio del paese solo a partire dal 1734. Nel XVI secolo Romagnano fu teatro di scontri tra l'esercito francese di Francesco I e quello spagnolo di Carlo V. Il celebre Baiardo, cavaliere francese che prese parte alla disfida di Barletta, fu ferito (1524) nei pressi del vicino Oratorio di San Martino di Breclema (alcuni autori sostengono addirittura che vi abbia trovato la morte e che sia stato provvisoriamente sepolto nella \"Cantina dei Santi\"), dove si svolse Battaglia di Romagnano, combattuta appunto il 30 aprile 1524 nel corso della Quarta guerra d'Italia.\nNegli anni 1890 vi fu scoperto un ripostiglio di monete romane repubblicane di circa 300 pezzi.\nNel 1945 vi si combatt\u00e9 battaglia di Romagnano Sesia, episodio della guerra di liberazione italiana.\nSociet\u00e0.\nEtnie e minoranze straniere.\nGli stranieri residenti nel comune sono 300, ovvero il 7,3% della popolazione. Di seguito sono riportati i gruppi pi\u00f9 consistenti:\nLingue e dialetti.\nOltre alla lingua italiana, a Romagnano Sesia \u00e8 utilizzato il dialetto locale, una variante della lingua piemontese.\nAttualmente, l'uso del dialetto sta lentamente regredendo, anche se in misura minore di altri dialetti piemontesi, soprattutto quelli parlati nelle citt\u00e0.\nCultura.\nEventi.\nSacra Rappresentazione del Venerd\u00ec santo Romagnano Sesia (anni dispari).\nIl grande dramma del Calvario che ispir\u00f2 poeti, pittori ed artisti di ogni genere e di ogni epoca, rivive lungo le strade e sulle piazze di Romagnano Sesia, trasformando l'antico e storico Borgo in un'altra Gerusalemme. I romagnanesi di ogni ceto, perpetuando la tradizione ricevuta dai padri, danno vita a pi\u00f9 di trecento personaggi che partecipano alla Sacra rappresentazione. La singolarit\u00e0 della rappresentazione itinerante e la compartecipazione degli spettatori all'azione drammatica hanno dato a queste rappresentazioni un carattere di unicit\u00e0 per il quale viene annoverata tra le pi\u00f9 celebri e significative d'Italia. Fede, tradizione e folklore contribuiscono a dare a questa secolare tradizione una curiosa spontaneit\u00e0 ed a conferire ad essa un aspetto solenne ed armonioso. Tutto il popolo, come nei Misteri Medioevali, diventa nel contempo attore e spettatore. Di antichissima origine il \"Venerd\u00ec Santo\" venne riorganizzato nell'anno 1730 dalla Congregazione del Santo Enterro, della quale oggi il Comitato Pro Venerd\u00ec Santo perpetua l'eredit\u00e0 organizzando a cadenza biennale (anni dispari) le Sacre Rappresentazioni. La 260\u00aa edizione si terr\u00e0 il 18-19-20-21 aprile 2019.\nStorica Rappresentazione dell'Epifania (anni pari).\nLa rappresentazione dell'Epifania \u00e8 la tradizionale espressione di religiosit\u00e0 popolare di Romagnano Sesia. Nel 1740 nasce la congregazione della giovent\u00f9 (congregationis iuventutum) con sede nella chiesa della Madonna del Popolo, negli anni 1755-1760 viene promossa la tradizionale festa dei Re Magi delle pastorelle e dei pastori. Ancora oggi la festa \u00e8 riproposta il 6 gennaio degli anni pari.\nParticolarit\u00e0 tutta locale, che non trova riscontro nell'iconografia che i tre re magi a Romagnano Sesia sono quattro, con la figura del re moro piccolo che si accompagna a Baldassare re moro proveniente dall'Egitto. Prossima edizione luned\u00ec 6 gennaio 2020\nInfrastrutture e trasporti.\nLa stazione di Romagnano Sesia \u00e8 posta sulle ferrovie Novara-Varallo, percorsa solo da treni storici e servizi merci, e Santhi\u00e0-Arona, chiusa al traffico dal 2012.\nTra il 1880 e il 1933 il comune fu servito dalla tranvia Vercelli-Aranco.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nLa societ\u00e0 calcistica del comune di Romagnano Sesia \u00e8 l\"'Associazione Sportiva Dilettantistica Romagnano Calcio\".&lt;br&gt;\nNegli ultimi decenni la prima squadra maschile ha militato con alterna fortuna sportiva nei campionati di Seconda Categoria, Prima Categoria e Promozione. Mentre la prima squadra femminile ha militato principalmente nei campionati di Serie C e Serie A2/Serie B, vincendo anche tre edizioni della Coppa Piemonte.&lt;br&gt;\nA partire dalla fine degli anni Novanta l'attivit\u00e0 dell'associazione ha tra i suoi obiettivi principali lo sviluppo e il consolidamento del settore giovanile, a livello sia maschile sia femminile."}
{"id": "25101", "revid": "110157", "url": "https://it.wikipedia.org/wiki?curid=25101", "title": "Jeep (azienda)", "text": "Jeep \u00e8 un produttore statunitense di autovetture. Nel 1987 divenne un marchio registrato da \"Chrysler Group\", controllata dal 2014 da Fiat Chrysler Automobiles, tramite FCA US; dal 2021 \u00e8 parte del gruppo Stellantis. Sotto questo marchio vengono prodotti questi modelli: la Jeep Wrangler, la Cherokee, la Compass, la Grand Cherokee e la Renegade.\nTra i modelli non pi\u00f9 in produzione ci sono la CJ e la Wagoneer.\nOrigine del nome e marchio Jeep.\nAppena scoppi\u00f2 la seconda guerra mondiale l'esercito statunitense si rese conto della necessit\u00e0 di avere un piccolo autoveicolo a trazione integrale dotato di meccanica adatta all'uso in terreni difficili da usarsi come mezzo da ricognizione e collegamento. Questo mezzo fece la sua prima apparizione nel 1940, con il primo prototipo presentato dalla Bantam Car Company, il cui modello apr\u00ec la strada ai veicoli successivamente presentati dalla Willys e dalla Ford. Il bando venne vinto dalla Willys con la MB, ma data la necessit\u00e0 dell'esercito di avere un grande quantitativo di mezzi, fu richiamata la Ford che ne costru\u00ec una versione identica su licenza, la GPW (acronimo spesso erroneamente identificato con \"General Purpose Willys\", propriamente stava a indicare - secondo il sistema di nomenclatura allora in uso presso la Ford Motor Co. - un veicolo prodotto per il governo - G -, con passo da 80 pollici - P - e motore Willys - W -).\nIl nome \"Jeep\" deriva dall'acronimo del nome militare \"General Purpose Vehicle\" (veicolo per uso generale), pronunciato dagli statunitensi appunto \"Jeep\".\nLa Willys-Overland deposit\u00f2 la domanda di registrazione del marchio \"Jeep\" nel febbraio 1943. Per diffondere e pubblicizzare il neonato nome Jeep la casa madre Willys incominci\u00f2 a pubblicizzare il proprio modello enfatizzando l'importante contributo dato dalla vettura nel vincere la guerra. La registrazione del nome da parte di Willys inizialmente incontr\u00f2 anni di opposizione, principalmente da parte della Bantam, ma anche da Minneapolis-Moline. La Federal Trade Commission inizialmente si pronunci\u00f2 a favore di Bantam nel maggio 1943, ignorando in gran parte le affermazioni di Minneapolis-Moline, e si oppose alla Willys-Overland per l'utilizzo del nome nelle proprie campagne pubblicitarie. La FTC diffid\u00f2 formalmente la Willys di cessare e utilizzare qualsiasi affermazione secondo cui il progetto Jeep fosse stato originato dalla stessa.\nNel dicembre 1944 la Willys registr\u00f2 il nome \"\"AgriJeep\", tuttavia nel 1945 mise in produzione la prima vera Jeep denominata ufficialmente Willys-Overland CJ (dove CJ stava a indicare \"Civilian Jeep\", ovvero Jeep Civile) e commercializzata con lo slogan \"Universal Jeep\"\", ed essendo l'unica azienda che produceva i veicoli \"Jeep\" dopo la guerra, alla fine furono concessi i diritti sul nome nel giugno 1950. Oltre alla Willys anche la King Features Syndicate ha tenuto i diritti sul nome \"Jeep\" per i loro fumetti dall'agosto del 1936.\nWillys successivamente registr\u00f2 anche i diritti di design sulla calandra a sette barre verticali che caratterizzavano i modelli della serie CJ, mentre la griglia originale con 9 barre venne registrata dalla Ford.\nStoria aziendale.\nLa Willys-Overland, che produsse la famosa MB durante la seconda guerra mondiale, incominci\u00f2 a usare il nome Jeep con la versione civile della MB, ossia la CJ, acronimo di \"Civilian Jeep\".\nSuccessivamente il marchio ha subito diversi cambi di propriet\u00e0. Nel 1953 la Willys fu acquistata dalla Kaiser, diventando Kaiser-Jeep nel 1963. La Kaiser-Jeep venne rilevata dalla American Motors Corporation nel 1970.\nL\u2019era Renault.\nNel 1979 la Renault invest\u00ec sulla AMC e di conseguenza avvio l\u2019espansione del marchio Jeep: si inizi\u00f2 a studiare una fuoristrada di dimensioni compatte accessibile a un vasto pubblico e adatta a ogni esigenza, con abitacolo spazioso, cinque porte e cinque posti e motori economici non solo per la clientela americana ma anche per quella europea, e dopo i primi studi nel 1983 venne lanciata la nuova generazione di Jeep Cherokee (serie XJ), prima fuoristrada con telaio a scocca portante e due longheroni saldati, una soluzione quasi automobilistica (o meglio da SUV) ma studiata per rendere la vettura economica e al tempo stesso adatta al fuoristrada pi\u00f9 duro con assetto rialzato. I motori benzina erano di origine AMC a cui si aggiunse anche il Diesel 2,1 litri Renault. La Cherokee venne lanciata anche in Europa, venduta attraverso le concessionarie Renault. Inoltre nello stesso anno del lancio venne siglato il primo accordo con un costruttore cinese (la BAIC Group di Pechino) e nacque la Beijing Jeep Corporation che incominci\u00f3 a produrre nel 1984 la nuova Cherokee XJ per il mercato cinese in una variante con passo allungato.\nNel 1985 ne venne lanciata anche la variante pick-up a due porte con cassone posteriore denominata Jeep Comanche (codice MJ) e nello stesso anno per la prima volta il marchio Jeep raggiunge il traguardo delle 200 000 unit\u00e0 vendute globalmente in un anno. Dopo la Cherokee, alla AMC insieme alla Renault, si inizi\u00f2 a studiare una erede per la Jeep CJ, vettura che aveva avuto un enorme successo con oltre 1,3 milioni di esemplari venduti durante il ciclo produttivo. I vertici optarono per un profondo restyling del modello proponendo un completo redesign della carrozzeria mantenendo lo stesso telaio e la stessa meccanica: esordisce nel 1986 la Jeep Wrangler (codice YJ), il nuovo nome venne scelto per garantire a ogni modello della gamma Jeep una propria identit\u00e0. Nel 1987 la Chrysler Group, che voleva controllare il marchio Jeep, compr\u00f2 la AMC.\nIl passaggio a Chrysler e DaimlerChrysler.\nCon l\u2019avvento della DaimlerChrysler il marchio Jeep, che era specializzato nella produzione di fuoristrada entra nel segmento dei SUV e crossover compatti: nello specifico vengono progettati due nuovi modelli sul telaio GS (frutto della collaborazione tra Daimler, Chrysler e Mistubishi) a trazione anteriore e integrale. Nascono quindi la Patriot con design spigoloso e la Compass pi\u00f9 arrotondata e morbida nelle linee con componentistica comune e condivisa con modelli come la Dodge Caliber e la Chrysler Sebring. I due modelli vengono prodotti negli USA ed esportati globalmente e vengono caratterizzati da dimensioni compatte (nell\u2019ordine dei quattro metri e mezzo) e prezzi di listino contenuti in modo da poter allargare il bacino di utenza del marchio Jeep. Sia la Compass sia la Patriot ottengono buoni risultati di vendita sia in USA sia in Europa. Allo stesso tempo vengono aggiornati anche modelli classici della produzione Jeep come la Wrangler (proposta anche nella inedita variante Unlimited quattro porte) e le Cherokee (nota come Liberty in USA) e Grand Cherokee. Nell 2007, dopo lo scioglimento della DaimlerChrysler il marchio Jeep passa alla Chrysler LLC del gruppo Cerberus e nonostante la crisi che ha colpito il gruppo americano viene completato lo sviluppo del modello Grand Cherokee WK2, basato su tecnologie Mercedes-Benz; tuttavia la produzione verr\u00e0 avviata solo nel 2010 con l\u2019ingresso del gruppo Fiat nell\u2019azionario Chrysler.\nL\u2019ingresso di Fiat e l\u2019attuale FCA US.\nCon l'ingresso nel 2009 di Fiat Group nell'azionariato di Chrysler e col successivo controllo da parte di Fiat del gruppo statunitense, Jeep entra nell'orbita del gruppo automobilistico torinese. La prima vettura di questo nuovo corso \u00e8 la Jeep Cherokee lanciata nel 2013 e basata sulla piattaforma modulare Compact US Wide di origine Fiat sviluppata in origine per l\u2019Alfa Romeo Giulietta e implementata per i modelli destinati ai marchi Chrysler. Successivamente si ha una espansione della gamma globalmente: il marchio viene rilanciato in Europa attraverso l\u2019allestimento della produzione del modello Jeep Renegade realizzato nello stabilimento Fiat di Melfi insieme alla Fiat 500X con cui condivide la meccanica, nello stesso anno parte la produzione della stessa Renegade anche in Brasile nel nuovo stabilimento di Goiana e contemporaneamente parte anche la produzione in Cina della Cherokee nello stabilimento di Changsha per mezzo della joint venture GAC Fiat Automobiles ritornando sul mercato cinese come costruttore dopo anni di assenza (la produzione della Cherokee XJ in Cina termin\u00f3 nel 2004).\nNel 2016 continua l\u2019espansione sia sul mercato cinese con l\u2019introduzione della Jeep Renegade fabbricata localmente in un nuovo stabilimento a Canton, sia su quello sudamericano con l'esordio della nuova generazione di Jeep Compass, modello progettato per la vendita globale che sar\u00e0 prodotto dal gennaio 2017 anche in Messico a Toluca, in India nello stabilimento di Pune nella versione con guida a destra per l\u2019export globale, e in Cina nella fabbrica di Canton utilizzando le stesse linee produttive della Renegade cinese. Sempre nel 2017 viene presentata la versione restyling della Cherokee per il mercato americano portando all'esordio i nuovi motori modulari 2.0 litri sovralimentati della famiglia GME T4 e nell\u2019ottobre 2018 viene importata anche in Europa e da novembre 2018 parte la produzione anche per il mercato cinese. Nel 2018 viene presentata anche la nuova generazione del modello Wrangler, totalmente riprogettata e prodotta nello storico stabilimento di Toledo, Ohio.\nLa casa annuncia con la Wrangler anche l'esordio di una versione pick-up da vendere globalmente. Nel giugno 2018 viene presentata la Renegade restyling al Parco Valentino di Torino che porta all'esordio europeo i motori FCA GSE \u201cFireFly\u201d a tre e quattro cilindri sovralimentati con turbo. Sempre nel 2018, grazie ai numerosi investimenti e alla espansione della gamma globalmente il marchio Jeep diventa il primo (all\u2019interno del gruppo Fiat Chrysler Automobiles) per numero di vendite sorpassando Fiat. Inoltre nello stesso anno parte la produzione della Jeep Grand Commander, modello di SUV sette posti progettato e prodotto solo per il mercato cinese. Il 28 novembre 2018 viene presentato al salone dell\u2019automobile di Detroit il Jeep Gladiator (codice JT), il pick-up con quattro porte e cassone basato sulla Wrangler Unlimited JL. Il Gladiator segna il ritorno del marchio nel segmento dei pick-up dopo 26 anni di assenza (l\u2019ultimo fu il Jeep Comanche prodotto fino al 1992).\nDurante l\u2019era Fiat (in seguito Fiat Chrysler Automobiles) le vendite globali del marchio Jeep sono state incrementate da poco meno di 500 000 unit\u00e0 vendute globalmente nel 2008 a oltre 1,6 milioni di unit\u00e0 vendute nel 2016.\nSponsorizzazioni.\nAttraverso un accordo tra Juventus Football Club e Fiat S.p.A., dal 1\u00ba luglio 2012 il marchio Jeep \u00e8 diventato l'unico sponsor di maglia della Juventus, al posto di BetClic e Balocco, per tre stagioni fino al 2015. Nel 2015 l'accordo viene rinnovato per altri sei anni, fino al 2021. Nel 2020 la sponsorizzazione viene rinnovata fino al 2024."}
{"id": "25102", "revid": "2231056", "url": "https://it.wikipedia.org/wiki?curid=25102", "title": "Cannibalismo", "text": "Il cannibalismo \u00e8 la predazione intraspecifica, ovvero la pratica del mangiare organismi appartenenti alla propria specie. In zoologia si verifica quando individui di una specie animale aggrediscono e divorano altri membri della stessa specie a causa, generalmente, di condizioni ambientali sfavorevoli anche se, in alcune specie, \u00e8 normale consuetudine. Relativamente alla specie umana, in antropologia si parla di antropofagia (dal greco \"\u1f04\u03bd\u03b8\u03c1\u03c9\u03c0\u03bf\u03c2\", \"uomo\" e \"\u03c6\u03b1\u03b3\"\u03c9 \"mangio\") che indica invece quando un organismo carnivoro si nutre, preferenzialmente o meno, di esseri umani (si tratta prevalentemente di grandi predatori al pi\u00f9 alto livello trofico della catena alimentare); in senso generale antropofagia \u00e8 comunemente sinonimo di cannibalismo umano ed \u00e8 una pratica ancora diffusa presso alcune societ\u00e0 primitive. \nCannibalismo animale.\nIn zoologia il cannibalismo si verifica quando individui di una specie animale si cibano di membri della stessa specie a causa, generalmente, di condizioni ambientali sfavorevoli come la sovrappopolazione o la cattivit\u00e0 oppure, come accade in molte specie, pu\u00f2 essere una normale consuetudine per limitare la densit\u00e0 di popolazione e quindi aumentare le probabilit\u00e0 di sopravvivenza per i sopravvissuti che hanno cos\u00ec a disposizione maggiori quantit\u00e0 di cibo; questo si verifica ad esempio tra gli insetti, come nel caso delle termiti o delle formiche, e nei pesci, come nel caso dei guppy, che divorano la prole in eccesso o anche nei vertebrati nel caso di leoni, iene e macachi.\nEsempi:\nIl cannibalismo intrauterino.\nIl cannibalismo intrauterino si verifica in specie carnivore che generano pi\u00f9 embrioni alla fecondazione, ma solo uno o due arrivano alla nascita. L'individuo o gli individui pi\u00f9 grandi o pi\u00f9 forti utilizzano i fratelli meno sviluppati come fonte di nutrimento. Si ha \"adelfofagia\" quando il feto dominante si nutre degli altri embrioni e \"ovofagia\" se si ciba di uova.\nSi sa che il cannibalismo intrauterino \u00e8 praticato dalle specie di squalo dell'ordine Lamniformes, dalla salamandra pezzata (\"Salamandra salamandra\") e da alcuni pesci teleostei. A causa della presenza di materiale fecale nel loro intestino, si sospetta che anche la chimera carbonifera \"Delphyodontos dacriformes\" praticasse questo tipo di cannibalismo per via dei denti gi\u00e0 aguzzi negli individui appena nati o abortiti.\nEffetti biologici del cannibalismo.\nNon \u00e8 stato dimostrato che il consumo di proteine della propria specie possa produrre effetti deterioranti per l'organismo cannibale. Tuttavia:\nAntropofagia.\nL'antropofagia, probabilmente presente anche nella preistoria, \u00e8 diffusa in societ\u00e0 primitive di zone dell'Asia sud-orientale e insulare, dell'Africa centrale e centromeridionale, dell'Oceania e dell'Amazzonia. Se le vittime sono parte dello stesso gruppo sociale, si parla di endocannibalica, altrimenti si tratta di esocannibalica. Le motivazioni sono di diverso tipo, ad esempio dopo uno scontro con popolazioni nemiche si pratica il cannibalismo per impadronirsi della forza dei nemici sconfitti o per aggiungere al proprio nome quello dei nemici uccisi; altra tipologia \u00e8 quello nel quale la carne umana \u00e8 una necessit\u00e0 alimentare, durante ad esempio una carestia estrema o per disturbi mentali, oppure per motivazioni religiose per le quali durante un rituale si consumano le carni delle vittime sacrificate o, infine, per la credenza che ingerendo organi umani come il cuore o il fegato si possa assumere il coraggio e la forza della vittima o del defunto.\nUso del termine.\nGeneralmente in antropologia si parla di cannibalismo come atto rituale all'interno di culture primitive e, anche se etimologicamente l'antropofagia designa l'atto di mangiare carne umana (non necessariamente da parte di altri umani), \u00e8 comunemente sinonimo di cannibalismo umano.\nI termini \"cannibali\" e \"cannibalismo\" derivano dalla parola \"canniba\", riportata per primo da Cristoforo Colombo, con cui gli amerindi delle Piccole Antille designavano certe popolazioni dedite all'antropofagia. Con questo termine aruachi si identificarono le popolazioni dedite ad antropofagia culturale dei Cannibi o Caribi, da cui deriva il termine Caraibi, che divennero gli antropofagi per antonomasia.\nTipologie.\nSono stati messi alla luce reperti archeologici di ossa umane variamente manomesse che sembrano attestare il \"cannibalismo rituale\", anche se non ci sono documenti che spieghino le manomissioni. Per questo l'antropologo William Arens ha negato l'esistenza del cannibalismo, definendolo un mito per il quale mancano prove materiali concrete oppure perch\u00e9 le presunte prove sarebbero frutto di cattiva e frettolosa interpretazione sia da parte degli antropologi che non hanno mantenuto standard e rigore scientifico, sia degli antropologi-archeologi frettolosi nell'assegnare le cause delle alterazioni ossee. Infatti il cannibalismo resta uno dei grandi tab\u00f9 del pensiero umano occidentale, pi\u00f9 dell'incesto, e pu\u00f2 affiorare come atto materiale in situazioni di gravi psicopatologie. Per lo stesso motivo \u00e8 un mezzo di propaganda molto usato per screditare nemici ed avversari. Arens nel suo libro ricorda che i cristiani furono accusati di cannibalismo da parte degli ebrei, gli irlandesi dagli inglesi, i francesi dai tedeschi e viceversa, spesso i popoli etichettati come \"incivili\" da altri che si considerano \"civili\".\nTuttavia il cannibalismo \u00e8 esistito ed esiste e si pu\u00f2 distinguere in tre categorie:\nCannibalismo rituale.\nIl cannibalismo \u00e8 stato presente in varie culture, anche molto distanti fra loro. Pu\u00f2 quindi assumere significati diversi, sebbene di solito riguardi la trasmissione di virt\u00f9 dal morto ai vivi o l'esorcizzazione dello spirito del morto. Si ritiene che sia presente sin dai primordi della storia umana ed \u00e8 stato praticato fino all'epoca contemporanea.\nCannibalismo nel paleolitico.\nPremesso che pratiche non cannibali o non necessariamente cannibali connesse al culto dei morti possono lasciare tracce simili alla macellazione, la pi\u00f9 antica testimonianza di un presunto cannibalismo risale a 800\u00a0000 anni fa ad opera di \"Homo antecessor\" nella Gran Dolina, in Spagna. Le ossa manifestano evidenti tracce di macellazione, scorticamento, ipotetica rimozione della carne, apertura della scatola cranica e delle ossa lunghe forse per la rimozione del midollo.\nSono stati trovati resti che fanno supporre atti di cannibalismo presso siti abitati dall\"Homo neanderthalensis\". Si tratta di ossa umane con segni di macellazione trovate in numerose localit\u00e0 europee, Italia (Uomo di Saccopastore), Croazia e Francia (grotta di Muola-Guercy). Secondo l'antropologo Tim White alcuni di questi ritrovamenti, assieme ad altri tra cui i siti di Homo Sapiens arcaici, indicano che la pratica di cannibalismo fosse comune prima del paleolitico superiore.\nNativi Anasazi.\nL'analisi di reperti scoperti in siti archeologici abitati tra il 1150 e il 1200 dai nativi Anasazi, in America, confermerebbero l'esistenza di cannibalismo. Le prime indicazioni di ritrovamenti di testimonianze cannibali fu divulgata nel 1967 dal bioarcheologo Christy G. Turner, ma prove pi\u00f9 concrete le fornirono esami biologici al microscopio elettronico condotti negli anni novanta: le ossa furono bollite in pentole e in un recipiente di cottura si ritrovarono tracce di mioglobina umana, una emoproteina presente nei muscoli.\nAmerindi in Brasile.\nSin dalla scoperta dell'America \u00e8 stata prodotta una vasta e controversa letteratura sulle pratiche cannibali di numerose popolazioni dell'America Meridionale, principalmente in Brasile. D'altra parte non solo i conquistadores spagnoli e i missionari cristiani, ma anche il famoso pirata francese Francesco L'Olonese mor\u00ec nel 1671 per mano di \"cannibali\".\nA met\u00e0 degli anni ottanta l'antropologa Beth Conklin visse due anni nella foresta pluviale brasiliana in un villaggio degli Wari, circa 1500 persone della foresta amazzonica occidentale brasiliana. Nella sua relazione l'antropologa rifer\u00ec di aver assistito a riti mortuari con pratiche cannibali.\nAborigeni australiani.\nIl cannibalismo tra gli aborigeni australiani \u00e8 stato documentato in relazione ad alcuni riti funebri in cui i parenti mangiano parti del corpo del defunto in segno di rispetto e di onore. Gli studi sul cannibalismo degli aborigeni hanno tuttavia generato polemiche tra i moderni discendenti degli aborigeni stessi. Tra gli aborigeni warlpiri l'uccidere uomini per mangiarli \u00e8 considerato ripugnante ed attribuiscono questo comportamento solo a mostri, demoni e occasionalmente a trib\u00f9 rivali. In Nuova Zelanda i Maori usavano nutrirsi dei prigionieri nemici.\nMelanesiani.\nI popoli melanesiani sono noti per aver praticato cannibalismo fino all'inizio del XX secolo, come offesa alla trib\u00f9 nemica o per \"assorbire\" le qualit\u00e0 del defunto.\nAfrica.\nIn Africa sono documentati casi di cannibalismo rituale. All'inizio dell'epoca coloniale divennero tristemente famosi come cannibali i cosiddetti Niam Niam (parola di origine dinka che significherebbe \"grandi mangiatori\"), che all'epoca divennero gli antropofagi per antonomasia. Il nome \"Niam Niam\", in uso nei testi arabi sin dal Medioevo, identific\u00f2 nel tempo diversi popoli che si succedettero nel bacino del fiume Sue in Sudan (inizialmente bantu provenienti dal Congo, in seguito anche popoli sudanici come i Madi e i Barambu, e infine gli Zande), tutti noti per l'estensione e ostentazione dei loro riti cannibaleschi, nonch\u00e9 per le azioni bellicose atte a perpetrare tali riti. Fra i casi pi\u00f9 noti di cannibalismo c'\u00e8 quello della setta segreta degli uomini leopardo che tra il XIX e la prima met\u00e0 del XX secolo assassin\u00f2 numerose persone in Africa occidentale, e che imponeva ai propri membri il cannibalismo per rafforzarne la fedelt\u00e0 ed il senso di appartenenza. Atti di cannibalismo rituale su prigionieri di guerra sono stati documentati sia in epoca precoloniale, sia durante conflitti di natura etnica dell'Africa postcoloniale, tra cui le guerre civili del Congo, e della Liberia, e i conflitti in Uganda e Ruanda.\nUn fenomeno correlato \u00e8 l'uso di organi umani nei rituali di alcuni guaritori, uso documentato in molte regioni dell'Africa subsahariana. In Tanzania, per esempio, si attribuiscono poteri magici agli organi degli albini e la diffusione di queste credenze \u00e8 tale che le autorit\u00e0 sigillano le tombe degli albini con cemento per impedirne la profanazione.\nNel Sudest Asiatico tra i Khmer Rossi e in Birmania.\nLa medicina tradizionale del Sudest Asiatico e della Cina attribuisce particolari propriet\u00e0 curative a certe parti del corpo umano, in particolare fegato e cervello, nonch\u00e9 ai feti. Nella Cina medievale sono stati riportati atti di cannibalismo come atto punitivo. Il giornalista australiano Neil Davis racconta di aver visto durante la guerra civile cambogiana soldati cambogiani che estraevano e consumavano il fegato dei loro nemici uccisi. Davis ricorda inoltre che oltre a questo cannibalismo rituale, ci furono episodi di cannibalismo alimentare dovuti alla carestia, sebbene tali pratiche fossero punite con la morte sotto il regime dei Khmer rossi. Denise Affonco, un'impiegata della sezione culturale dell'ambasciata francese ai tempi del regime khmer, riferisce di aver visto sventrare vivo un prigioniero il cui fegato fu cotto su una stufa e mangiato, mentre secondo il professore cambogiano Khem Maly Cham le cistifellee erano vendute in Cina come medicinali.\nBovannrith Tho Nguon spiega che i Khmer rossi riportarono in auge una forma di cannibalismo rituale che attribuiva il potere di curare qualsiasi malattia alla cistifellea estratta a persone ancora vive e assunta seccata e grattugiata. Egli ha visto numerosi prigionieri sventrati vivi, le cui cistifellee venivano poi seccate al sole. Rithy Panh sostiene di aver visto i Khmer Rossi sventrare due bambini per raccoglierne e berne la bile, prima di ucciderli. La pratica trova conferma anche nella testimonianza di Ung Bunhaeng, che oltre a descriverla l'ha rappresentata graficamente. Altri riferimenti al cannibalismo, talvolta vaghi, sono presenti in letteratura, sebbene non tutti siano attendibili perch\u00e9, secondo studi accademici, tali pratiche di magia nera furono usate dalla propaganda del regime di Lon Nol per rappresentare i Khmer Rossi come gli \"yeak\", gli orchi delle favole cambogiane.\nCarestia.\nDurante le gravi carestie, si pu\u00f2 arrivare a nutrirsi di cadaveri nel tentativo di sopravvivere. Il fenomeno si verifica soprattutto nelle carestie improvvise e impreviste, in cui il cibo manca completamente; gli affamati sono ridotti a cibarsi di topi, rospi, erba, corteccia e foglie degli alberi. Si verificherebbero anche casi di alterazione psicologica dovuta alla fame, che possono portare ad atti criminali, uccidendo per mangiare la vittima:.\nNella Bibbia.\nTra gli ebrei, nel libro del Levitico, Yaweh stabilisce benedizioni per il popolo se seguir\u00e0 la sua legge e maledizioni se la rifiuter\u00e0. Tra le conseguenze nefaste della disubbedienza \u00e8 elencato anche il cannibalismo:\nNella storia successiva degli israeliti sono poi descritti episodi in cui succede proprio questo. Durante l'assedio di Samaria, una donna chiede giustizia al re Jehoram (brano tratto dal secondo dei Libri dei Re):\nIsola di Pasqua e Mangareva.\nSecondo alcune ricostruzioni supportate da racconti orali e ritrovamenti archeologici, le crisi ecologiche che si produssero sull'Isola di Pasqua e a Mangareva in conseguenza dell'azione diretta ed indiretta dell'uomo (deforestazione e conseguente erosione e impoverimento del suolo, sfruttamento portato fino all'estinzione della fauna locale) ebbero come conseguenza la diffusione di conflitti e del cannibalismo a scopo alimentare.\nIn Russia.\nIl cannibalismo \u00e8 stato descritto nella carestia russa del 1921-1923, nell'Holodomor (carestia) in Ucraina del 1932-1933 il cannibalismo fu testimoniato dai sopravvissuti e poi confermato dagli archivi sovietici. All'epoca ne fu informato anche il governo italiano, vedi \"Lettere da Kharkov\". In queste carestie, che provocarono milioni di morti, i casi di cannibalismo furono migliaia e si verificarono anche atti criminali in cui bambini furono rapiti e uccisi per venderne la carne, spacciata come carne di origine animale, ai prezzi altissimi determinati dalle carenze di cibo.\nDurante l'assedio di Leningrado del 1941, da 600\u00a0000 a oltre un milione di persone morirono di freddo, stenti e fame. Il comportamento degli abitanti fu studiato da un'\u00e9quipe di medici che rilevarono come il cannibalismo fosse diventato una pratica di sopravvivenza comune senza distinzioni di classe sociale, sesso o et\u00e0; gli arresti per cannibalismo erano circa mille al mese. Lo sterminio per fame fu pianificato dai tedeschi. Nel \"Diario intimo\" Goebbels ne parla alla data del 21 aprile 1942, e Harrison L. Salisbury nel parla nel libro \"I 900 giorni. L'assedio di Leningrado\". Anche nel campo di concentramento di Tambov, dove durante la II guerra mondiale furono internati numerosi prigionieri italiani, i sopravvissuti hanno narrato di ripetuti episodi di cannibalismo all'interno del Campo.\nNel 1933 sull'isola di Nazino furono trasferite circa 13.000 persone, molte delle quali morirono d'inedia e freddo. Alcuni individui si cibarono di carne umana per sopravvivere.\nSopravvivenza.\nIn tempi per cui la documentazione \u00e8 pi\u00f9 aleatoria sono stati tramandati racconti di cannibalismo per sopravvivenza: cos\u00ec per la Grande carestia del 1315-1317 o in storie di naufragi. Per episodi documentati in epoca moderna si vedano invece:\nI cannibali della prima crociata.\nNel 1098, durante la pausa seguita alla conquista di Antiochia da parte di Boemondo, distaccamenti di crociati si sparsero a razziare in direzione di Tripoli del Libano. Tra le vittime delle loro incursioni vi furono gli abitanti della cittadina di Marra. Dopo la sua caduta, i crociati si diedero a violenze, razzie e, pare, ad atti di cannibalismo. Questi furono riportati per sentito dire dal solo cronista Rodolfo di Caen nel suo \u00abGesta Tancredi in expeditione Hierosolymitana\u00bb, dove si narra degli adulti bolliti mentre i bambini erano messi allo spiedo. L'episodio \u00e8 ricordato in seguito da Amin Maalouf nel suo Le crociate viste dagli arabi (1983).\nCriminalit\u00e0 o psicopatologia.\nIl fatto recente pi\u00f9 noto \u00e8 la storia dello studente giapponese Issei Sagawa che nel 1981 uccise e divor\u00f2 una parte della sua amica olandese, a Parigi.Quella che segue \u00e8 invece un elenco di criminali condannati per assassinio, per i quali fu dimostrato il consumo, e in alcuni casi la vendita, di carne umana:\nNella cultura di massa.\nIl cannibalismo \u00e8 un tema ricorrente nell'arte e nella letteratura. \u00c8 anche credenza popolare che il cannibalismo porti alla pazzia e ai disagi mentali. Queste convinzioni si legano a salti logici e atteggiamenti pseudoscientifici, in cui ragionamenti apparentemente coerenti (ma non necessariamente fondati scientificamente) vengono assurti allo status di verit\u00e0 semplicemente per interpretazioni frettolose o per il loro fascino sinistro. Le due spiegazioni pi\u00f9 comuni si ispirano al Kuru (un morbo che attacca il cervello umano e infetta chi dovesse mai nutrirsi di un cervello infetto), creduto da molti un effetto collaterale automatico del cannibalismo, quando invece era un caso di malattia legato solo a certe trib\u00f9 indonesiane, e il ben pi\u00f9 frequente assunto secondo cui la carne umana, essendo gi\u00e0 tale, richiede al corpo meno fatica per essere trasformata e digerita (effettivamente il corpo impiega pi\u00f9 passaggi per adattare i vegetali digeriti in cellule umane del proprio corpo, piuttosto di quanta fatica faccia per digerire carne animale, gi\u00e0 pi\u00f9 simile alla nostra), e che per questo motivo, il corpo possa sviluppare una dipendenza dalla carne umana molto simile al tabagismo, in cui la nicotina, capace di stimolare il rilascio di sostanze benefiche prodotte naturalmente (con grande fatica) dal corpo umano, diviene cos\u00ec abbondantemente ottenibile dalle sigarette, che il corpo si abitua ad ottenere tale processo dall'esterno e cessa di addossarsi la fatica di produrlo da solo, diventando quindi dipendente dalle sigarette stesse. La carne umana, essendo cos\u00ec facilmente digeribile, spingerebbe la mente a bramare sempre pi\u00f9 quest'ultima, quasi disabituandosi al cibo \"normale\". Si tratta ovviamente di speculazioni, mai smentite solo perch\u00e9 nessuno si \u00e8 mai abbassato a confutarle scientificamente, e certamente mai confermate.\nNella letteratura.\nSegue un elenco di libri che riportano testimonianze, riferimenti o documentazioni d'archivio su episodi di cannibalismo umano.\nCambogia\nCina\nCorea del Nord\nUnione Sovietica\nCinema e televisione.\nNegli anni sessanta vengono presentati diversi documentari sia cinematografici che televisivi, nei quali gli autori parlano del cannibalismo rituale di una trib\u00f9 africana e illustrano il cannibalismo rituale e guerresco di alcune trib\u00f9 dell'Amazzonia:\nNegli anni settanta, epoca d'oro dei cannibal movie italiani, il film pi\u00f9 atroce mai fatto fu di Ruggero Deodato ed \u00e8 intitolato:\nGli anni novanta e negli anni del XXI secolo hanno visto una curiosa moda di cannibalismo. Per citare solo i film pi\u00f9 noti e con pretesa di qualit\u00e0 si vedano:\nNelle serie TV troviamo trattato il tema del cannibalismo in due telefilm antologici: nella quinta puntata della serie \"Il fascino dell'insolito\" e nella nona puntata del telefilm \"Alfred Hitchcock presenta\" del 1985, tratti entrambi dal racconto di Stanley Ellin \"La specialit\u00e0 della casa\" (\"The Specialty of the House\")."}
{"id": "25103", "revid": "9", "url": "https://it.wikipedia.org/wiki?curid=25103", "title": "Taliban", "text": ""}
{"id": "25105", "revid": "115761714", "url": "https://it.wikipedia.org/wiki?curid=25105", "title": "Pandemonio", "text": "La parola pandemonio, \"tutti i demoni\", \u00e8 composta dai termini greci \"p\u00e2n\" (tutto) e \"daim\u00f3nion\" (demonio).\nIl termine (in inglese pand\u00e6monium, pandemonium) fu creato dal poeta inglese John Milton, (9 dicembre 1608 -8 novembre 1674) che, parafrasando pantheon (tutti gli d\u00e8i), lo utilizz\u00f2 nel primo libro del \"Paradiso perduto\" per identificare il palazzo edificato da Satana. In effetti la riunione del \"Camera del Consiglio\" dei demoni \u00e8 nel \"Pand\u00e6monium\".\nL'epica protestante dell\u2018opera di Milton pone il protagonista, l'Angelo caduto, in una prospettiva moderna e quasi simpatica, come un essere ambizioso e orgoglioso che si batte contro il suo creatore dipinto come un tiranno. Sconfitto raduna i suoi seguaci nel Pand\u00e6monium e con l'aiuto di Mammona di Belzeb\u00f9 e della propria arte retorica li riorganizza.\nEspansione del significato.\nUn altro significato di pandemonio, derivatone per associazione, \u00e8 \"riunione di persone per scopi malvagi\".\nMa l'allargamento del significato aumenta col tempo e prende anche il valore di \"raggruppamento rumoroso e senza controllo\" come si suppone sia un gruppo infernale, ovviamente senza legge.\nSempre seguendo questa linea logica il \"Dizionario De Mauro\" (ed. Paravia) pone queste definizioni:\nLa prima definizione viene presa a prestito, per esempio, da alcuni gruppi musicali che col nome vogliono porre l'accento su un tipo di musica non propriamente delicata e sognante. La seconda si riallaccia al concetto di rumorosit\u00e0 e di assenza di Legge in raggruppamenti umani o in azioni di massa."}
{"id": "25109", "revid": "125987557", "url": "https://it.wikipedia.org/wiki?curid=25109", "title": "Castelmarte", "text": "Castelmarte (\"Castell Mart\" in dialetto brianzolo, : ) \u00e8 un comune italiano di abitanti della provincia di Como in Lombardia.\nGeografia fisica.\nCastelmante \u00e8 collocato su un rilievo roccioso situato a nord di Erba e circondato a nord e a ovest dalla valle del fiume Lambro.\nOrigini del nome.\nIl toponimo, risalente all'epoca della conquista romana, indicava originariamente una fortificazione dell'abitato leponzio di \"K\u0101nts\", divenuta, successivamente all'insediamento in et\u00e0 altomedievale di un prolifico ramo cadetto dei canzesi Prina (signori della sponda sinistra del torrente Ravella), un vero e proprio centro abitato, seppur dipendente, fino alla prima met\u00e0 dell'Ottocento, in vario modo, dalla giurisdizione di Canzo. Il colore azzurro, simboleggiante la comunit\u00e0 di Canzo, di cui rappresentava la particolare ricchezza di acque, \u00e8 presente dai tempi pi\u00f9 antichi nell'emblema dei Prina, che nel basso medioevo abbandonarono il simbolo delle stelle, indicanti protezione divina \u2013 ormai divenute parte dello stemma feudale della Comunit\u00e0 di Canzo \u2013 e adottarono un'iconografia pi\u00f9 esplicitamente militare, richiamandosi a quella delle legioni romane, anche per allusione classicheggiante (\"Castrum Martis\") alla loro simbolica roccaforte.\nNegli atti notarili medioevali, il comune \u00e8 indicato col nome di \"Castelmartoro\", evidentemente trascrizione del lombardo \"Castelm\u00e0rtur\", inteso come equivalente del latino \"Castellum Martyrum\" (= castello dei martiri), adattamento cristiano reso possibile dall\u2019ambivalenza del termine gallico \"marth\" che significa sia \u201cguerra\u201d che \u201csacrificio\u201d. Le due pronunce \"Castelm\u00e0rtur\" e \"Castelm\u00e2rt\" dovettero convivere a lungo, oscillando tra il richiamo al sostrato simbolico-geografico celtico e una risignificazione cristiana pur anch\u2019essa molto antica (III secolo). In ogni caso, il significato originario del nome non sarebbe tanto \u201ccastello di Marte\u201d, ma pi\u00f9 genericamente \u201ccastello del sacrificio\u201d o \u201cdella guerra\u201d. Il \"Castron Martiryon\" era sicuramente esistente al tempo di Giorgio Cipro\".\"\nStoria.\nDa Castelmarte, in epoca romana, passava la \"via Mediolanum-Bellasium\", strada romana che metteva in comunicazione Milano con Bellagio. A questo periodo risalgono una serie di reperti archeologici (tra cui un'urna cineraria), alcuni dei quali tuttora conservati in paese:\nIn virt\u00f9 della posizione strategica del luogo, Castelmarte fu dotata di strutture fortificate facenti parte del cosiddetto \"Limes Bizantinum\", un sistema di torri tra loro visivamente collegate che comprendeva, tra le altre, il Castel Baradello e fortificazioni a Lecco, a Civate e al buco del Piombo. Alcune testimonianze di queste antiche torri di avvistamento si possono ancora osservare al centro del paese e verso la periferia di Castelmarte.\nSempre a causa della particolare posizione geografica, nell'Alto Medioevo il centro costitu\u00ec un punto strategico del Contado della Martesana\"\". Infeudato dall'arcivescovo di Milano, nel 1100 il comune di Castelmarte pass\u00f2 al capitolo di Monza, che nel 1237 lo dot\u00f2 dei suoi primi statuti particolareggiati.\nNelle dispute tra i Visconti e i Torriani, nel 1285 la popolazione di Castelmarte parteggi\u00f2 per i primi, provocando la messa a ferro e fuoco del paese da parte dai secondi\"\".\nAttestato tra i comuni della Squadra di Canzo gi\u00e0 nel 1346, nel 1405 il Castelmarte divenne parte della Corte di Casale, infeudata dalla famiglia Missaglia nel 1472\"\" per concessione di Galeazzo Maria Sforza.\nNei secoli successivi il comune pass\u00f2 dapprima dai Carpani e, dal 1677, dai Crivelli di Inverigo, che esercitarono i loro diritti feudali fino al 1777\"\".\nSempre inserito nella Corte di Casale del Ducato di Milano, nel 1751 il territorio di Castelmarte si estendeva gi\u00e0 ai cassinaggi di \"Cassina Nova e \"Cassina Raveda\".\nUn decreto di riorganizzazione amministrativa del Regno d'Italia napoleonico datato 1807 sanc\u00ec l'aggregazione di Castelmarte al comune di Canzo.\"\" La decisione fu tuttavia abrogata con la Restaurazione, che comport\u00f2 una ricostituzione del comune di Castelmarte da parte degli austro-ungarici.\nMonumenti e luoghi d'interesse.\nArchitetture religiose.\nChiesa parrocchiale di San Giovanni Evangelista.\nDedicata a San Giovanni Evangelista, citata come parrocchiale gi\u00e0 ai tempi di Carlo Borromeo, fu costruita in stile barocco attorno alla met\u00e0 del XVII secolo, a partire da una precedente chiesetta gi\u00e0 attestata nel XII secolo dagli abati di Monza. Tra il XVIII e il XIX secolo la chiesa fu oggetto di importanti ristrutturazioni.\nAll'interno della chiesa si possono ammirare alcune sculture di epoca romana. L'edificio conserva inoltre quattro dipinti realizzati da esponenti del Seicento milanese: una \"Nativit\u00e0 e imposizione del nome del Battista\" di Giuseppe Nuvolone, una \"Visitazione\" di Agostino e Giacinto Santagostino, una \"Sacra Famiglia con San Giovannino\" di Giovanni Stefano Danedi e una \"Decollazione del Battista\" di Ercole Procaccini.\nOratorio di San Rocco.\nFuori dall'abitato si trova la chiesetta di San Rocco. Attestato durante la visita pastorale del 1569 da parte dei delegati dell'arcivescovo Carlo Borromeo, nel 1584 l'oratorio si componeva esclusivamente dell'attuale presbiterio. Oggetto d'interventi di ristrutturazione durante i secoli XVII e XVIII, l'edificio fu ingrandito dall'aggiunta di un'aula rettangolare a navata singola e di una sacrestia posta alla sinistra del presbiterio.\nEsternamente, l'oratorio si presenta con una facciata a capanna, aperta da un portale fiancheggiato da due finestre con grate e sormontato da un'ulteriore apertura.\nAll'interno, l'area del presbiterio conserva i resti di affreschi gi\u00e0 attestati nelle visite pastorali del XVI secolo e attribuiti a Lazzaro Gerosa (e/o a qualche allievo della sua scuola), attivo anche nell'oratorio di San Gregorio a Caslino d'Erba. I dipinti raffigurano una \"Crocefissione\", un\"'Annunciazione\", un \"San Rocco\", una \"Madonna in trono con Bambino\", un \"San Sebastiano\" e un \"San Lucio\", quest'ultimo rappresentato in sole altri due edifici religiosi presenti nel territorio del Triangolo Lariano: le chiese di San Pietro a Civate e a Barni.\nArchitetture militari e civili.\nAl XIV secolo risale il Castello, del quale sopravvive ancora una torre oggi adibita ad abitazione privata.\nNel centro del paese si trova una storica rappresentazione lapidea di un'aquila, tradizionalmente associata all'identit\u00e0 degli abitanti, denominati popolarmente \"Urc\u00e9la\" proprio in riferimento a questa appariscente scultura."}
{"id": "25112", "revid": "33689", "url": "https://it.wikipedia.org/wiki?curid=25112", "title": "Wild Bill Hickok", "text": "Al pari di Buffalo Bill e Calamity Jane, \u00e8 stato un personaggio realmente esistito del \"Far West\": fu reso leggendario dalla sua fama di \"pistolero\" infallibile, dapprima dai racconti orali e dai resoconti giornalistici delle sue imprese, poi da un libro del 1871, che lo dava gi\u00e0 morto eroicamente, e infine dal cinema e dalla televisione.\nBiografia.\nDopo aver trascorso la giovinezza nelle fattorie del luogo di nascita, nel 1856 si trasferisce nelle campagne del Kansas, dove partecipa a movimenti antischiavisti. Lavora poi come conduttore di carri da trasporto. Nel 1859 si unisce alla compagnia dei Pony Express, ma l'anno dopo un orso lo ferisce gravemente: viene inviato a Rock Creek, una stazione di diligenze nei pressi dell'attuale Endicott (Nebraska), per trascorrere il periodo di degenza e a lavorare come stalliere. Nel 1861, quando \u00e8 ancora a Rock Creek, in uno scontro a fuoco uccide Dave McCanles, capo di una banda di fuorilegge. Il racconto, probabilmente esagerato, di questo scontro d\u00e0 inizio alla sua fama.\nNel corso della guerra di secessione americana, Hickok lavora come conduttore di carri da trasporto e come \"scout\" (\"esploratore\") per l'esercito dell'Unione. Dopo la guerra \u00e8 ancora \"scout\" dell'esercito e copre incarichi di U.S. Town Marshal, carica equivalente a quella di un sovrintendente degli sceriffi delle varie citt\u00e0 dell'ovest, ancora in via di conquista. Diventa cos\u00ec famoso come \"marshal\" di Hays City e di Abilene, nel Kansas, dove i suoi metodi energici e la sua abilit\u00e0 di tiratore gli consentono di far prevalere il rispetto della legge. Nel frattempo acquisisce anche la fama di abile giocatore d'azzardo.\nDal 1872 al 1874 prende parte allo spettacolo sul Selvaggio West organizzato da Buffalo Bill nello stato di New York. Nel 1876 si sposa e successivamente si reca nei campi auriferi delle Black Hills nel Territorio del Dakota, probabilmente per esercitare il gioco d'azzardo. Risiede a Deadwood dove, a quanto risulta, fa una breve conoscenza con Calamity Jane. Qui, ad un tavolo da poker del \"saloon\" Nuttal &amp; Mann's, Hickok trova la morte, ucciso da John \"Naso Rotto Jack\" McCall, un avventore che al processo rifer\u00ec di aver voluto vendicare la morte del fratello. Al momento della sua uccisione, Wild Bill ha in mano una coppia di otto e una di assi, di fiori e picche; questa combinazione diverr\u00e0 successivamente, appunto nel suo nome, la \"mano del morto\". Hickok stesso, nel 1979, \u00e8 entrato nel Poker Hall of Fame.\nJohn McCall, dopo essere stato dichiarato non colpevole da una giuria non del tutto onesta, lasci\u00f2 Deadwood. Fu poi riprocessato, senza applicare il principio \"ne bis in idem\", poich\u00e9 l'assassinio era stato commesso in un territorio non ancora statunitense, una riserva indiana. Il secondo processo si tenne a Yankton: McCall fu riconosciuto colpevole di omicidio premeditato. Secondo Leander P. Richardson, al processo si rese evidente come McCall fosse un assassino prezzolato e per questo fu impiccato il 1\u00ba marzo 1877.\nHickok venne sepolto nel Cimitero di Mount Moriah a Deadwood, Dakota del Sud."}
{"id": "25113", "revid": "1755641", "url": "https://it.wikipedia.org/wiki?curid=25113", "title": "Hackmeeting", "text": "Lhackmeeting \u00e8 un incontro annuale sul tema delle nuove tecnologie. Vi prendono parte appassionati di informatica, in particolar modo attivisti delle libert\u00e0 digitali. Nato a Firenze nel 1998, a partire del 2000 si svolge regolarmente anche in Spagna e successivamente anche in Bolivia, Santiago del Cile e Messico.\nGli hackmeeting d'Italia e Spagna, pur condividendo nome e principi, sono eventi organizzati indipendentemente l'uno dall'altro.\nIn questo tipo d'incontri gli hacklab locali ed altri gruppi socialmente implicati si uniscono per realizzare attivit\u00e0 relazionate con l'uso della rete e delle nuove tecnologie da un punto di vista politico e sociale, come conferenze, tavole rotonde, workshops ecc. Il motivo principale dello svolgersi di queste attivit\u00e0 \u00e8 la diffusione di un tipo di cultura relazionata all'uso del free software.\nL'evento.\nL'evento dura diversi giorni ed \u00e8 autogestito e autofinanziato. Si tiene tradizionalmente all'interno di centri autogestiti di citt\u00e0 ogni anno diverse. La prima edizione del hackmeeting Italiano \u00e8 stata quella tenutasi al CPA di Firenze sud, nel 1998.\nOgni incontro \u00e8 composto da due ambienti: il workshop (ambiente di formazione basato nella condivisione di conoscenza) e il Lanspace (spazio d'incontro informale e creativo). Al hackmeeting vengono trattati diversi argomenti tra cui privacy, copyright, crittografia, intelligenza artificiale, divario digitale, sistemi GNU/Linux e software libero in generale. La rete di Hackmeeting \u00e8 stata regolata per anni dal \"DHCP umano\".\nGli eventi vengono organizzati e preparati attraverso una mailing list. Non esiste quindi un comitato centrale organizzativo: tutti gli interessati possono contribuire sia alla progettazione dell'evento che alla realizzazione pratica.\nStoria.\nHackmeeting Italiano.\nFirenze 1998.\nIl primo Hackmeeting viene organizzato al Cpa di Firenze da: Strano Network, mailing list Cyber Rights, Hacklab di Firenze, Avana BBS, ECN, Freaknet, Decoder, Metro Olografix e la rete Cybernet, che decidono di fare un meeting a seguito del primo \"giro di vite contro gli hacker italiani\" (il cosiddetto \"Italian Crackdown\" del 1994).\nI media iniziavano ad accorgersi del fenomeno digitale e identificavano il tentativo di capire la logica delle nuove tecnologie come fenomeno \"criminale\". La comunit\u00e0 hacker invece voleva sottolineare che il computer era uno strumento di massa, domestico e non solo tecnico-universitario o militare, di controllo o di mercato. L'informazione che passava su quella rete di PC doveva essere libera. Radio Cybernet, prima webradio italiana, trasmetteva i seminari sul web. Da allora, la radio ci sar\u00e0 praticamente ogni anno.\nI tre giorni di Firenze sono quelli in cui nasce l'attuale impianto dell'hackmeeting. Il messaggio era: usciamo dal digitale e portiamo nel reale e alla portata di tutti questioni tecniche e opportunit\u00e0 di comunicazione diretta; siamo noi a dirtelo senza mediazioni (lo slogan \"don't hate the media, become the media\" da l\u00ec a qualche anno avrebbe affiancato \"information wants to be free\").\nQuell'anno esce \"Kryptonite\", un libro che raccoglie howto su strumenti specifici, legati alla privacy e all'anonimato (anonymous remailer, gpg, packet radio).\nL'intenzione divulgativa dell'hackmeeting \u00e8 chiara. All'hackmeeting partecipa tutta la scena pi\u00f9 rappresentativa dell'underground italiano. La prima generazione di hacker che si riconosce nel termine non nel senso pi\u00f9 comunemente attribuito dai media.\nStrumenti tecnici: corsi di Linux per principianti e workshop sulla accessibilit\u00e0 delle tecnologie e dei siti.\nMilano 1999.\nOrganizzato al \"Deposito Bulk\", viene deciso di uscire dalla dimensione dei tre giorni per darsi spazi tutto l'anno, e dare origine agli hacklab dove incontrarsi, avere un laboratorio, condividere il lavoro, divulgare tematiche.\nOspite di rilievo \u00e8 Wau Holland, membro storico del Chaos Computer Club (CCC), un hacker libertario cofondatore del CCC tedesco. Connessioni internazionali vengono fatte conoscere alla comunit\u00e0 italiana.\nTra i seminari \u00e8 centrale quello sui protocolli di comunicazione, per capire/spiegare un po' meglio come funzionano i protocolli di rete e quindi dove e perch\u00e9 sono vulnerabili. Un tema che diventer\u00e0 ricorrente negli hackmeting.\nRoma 2000.\nSi svolge al Forte Prenestino, sede di Avana BBS, ed \u00e8 il primo hackmeeting organizzato con gli hacklab, diventati ormai realt\u00e0 concrete.\nJaromil si presenta con il software HasciiCam, costruendo le relazioni declinate in altri ambiti come la net art, aspetto artistico, giocoso e capace di critica dell'hacking. \u00c8 anche un hackmeeting dedicato ai diritti in rete, alla cooperazione sociale, all'accessibilit\u00e0 in rete. Molti i seminari su etica e web.\nCatania 2001.\nSi svolge al Freaknet media lab. \u00c8 l'hackmeeting pi\u00f9 intenso dal punto di vista del numero di ore passato sul codice. Vengono presentati il progetto \"autistici.org/inventati.org\" come server autogestito che si affiancava a \"ecn\", e \"Bolic1\", che diventer\u00e0 poi (\"the media hacktivist tool\"). Il Freaknet propone nelle universit\u00e0 scientifiche di Catania che si adotti il software libero come software di base e all'hackmeeting viene proposto di estenderlo anche ad altre citt\u00e0. Passeranno per questo meeting anche quelli che poi creano il media center del G8 di Genova. Vengono proposti strumenti e persone che poi si coaguleranno per dare vita a media come Indymedia. Si inizia a parlare di reddito e lavoro nella net economy.\nStrumenti tecnici: si tiene un seminario di Reverse engineering, ovvero modificare il comportamento di un programma senza conoscere il codice sorgente.\nBologna 2002.\nOrganizzato al Teatro Polivalente Occupato. La parola mediattivismo \u00e8 ormai diffusa, Indymedia \u00e8 un media consolidato, NGvision rappresenta un archivio video su web consistente, ci sono le telestreet, l'hackmeeting diventa non pi\u00f9 solo da hacker ma da attivismo media, e non a caso compaiono le donne. Viene presentato il Progetto Winston Smith. Partecipa Richard Stallman.\nViene testata una prima rete neurale. Viene presentato il libro Hacktivism. La libert\u00e0 nelle maglie della rete di Arturo Di Corinto e Tommaso Tozzi.\nStrumenti tecnici: viene presentato il Retrocomputing ovvero la passione per il recupero dell'hardware.\nTorino 2003.\nSi tiene al Barrio. Dal collettivo di donne del sexy shock di Bologna viene posta la questione genere/tecnologie. Alle aule vengono dati nomi storici dell'anarchismo.\nStrumenti tecnici: Honeypots, sicurezza informatica sul web sono tra gli argomenti trattati. Wireless diffuso.\nGenova 2004.\nSi svolge al Buridda. Si apre ulteriormente l'ambito, vengono presentati seminari di robotica, ma anche sulla prostituzione. E soprattutto a partire da ReLOAd di Milano viene lanciato il concetto di reality hacking, hacking della vita quotidiana e della politica, chiedendo agli hacklab di uscire dagli stretti ambiti \"nerd\" per entrare in quelli pi\u00f9 allargati dell'agire politico.\nStrumenti tecnici: \"Bluetooth security\" \u00e8 uno dei seminari.\nNapoli 2005.\nSi tiene al TerraTerra. Viene presentato \"Open non \u00e8 free. Comunit\u00e0 digitali tra etica hacker e mercato globale\", il secondo libro che esce dalla comunit\u00e0 di hackmeeting, questa volta a firma Ippolita, un gruppo di ricerca indipendente che fa capo a ReLOAd l'hacklab di Milano. Visto che nella societ\u00e0 iniziano a circolare i concetti di open source e di software libero, la comunit\u00e0 sente la necessit\u00e0 di approcciare in maniera critica queste tematiche, che sono ormai assorbite anche dal mercato, per interrogarsi sulle possibili vie di fuga.\nStrumenti tecnici: introduzione al Phreaking, ovvero come telefonare gratis, dal fischietto di Captain Crunch al vOIP.\nParma 2006.\nOrganizzato dal collettivo \"Mario Lupo\". Gli hacklab non sono pi\u00f9 l'elemento principale di organizzazione, ma c'\u00e8 una percezione pi\u00f9 comunitaria, che permette l'occupazione di uno spazio per la durata dell'hackmeeting. L'occupazione prende la forma politica di una zona temporaneamente autonoma (TAZ), anche se c'era la speranza di fare molto di pi\u00f9 (tenere il posto, che poi invece verr\u00e0 sgomberato).\nNell'ambito dei seminari si apre ulteriormente l'applicazione della filosofia hack in ambiti vari, per esempio, Serpica Naro e la licenza open per la produzione materiale, bucare un sistema che non \u00e8 solo informatico ma reale e di mercato.\nViene presentato in anteprima \"The darkside of Google\", scritto dal gruppo Ippolita, una feroce critica tecnica e interdisciplinare al nascente impero di Google. Il volume uscir\u00e0 l'anno successivo con il titolo di \"Luci e ombre di Google. Futuro e passato dell'industria dei meta dati\", sempre in versione copyleft, per la casa editrice Feltrinelli. Il libro, anche grazie all'aiuto degli hacklab europei, viene tradotto in Francia, in Spagna e in Olanda con il supporto di Geert Lovink, uno dei pi\u00f9 noti critici europei delle culture digitali, attraverso I'Institut of Network Culture, che lo mette a disposizione gratuitamente, copyleft in versione integrale.\nStrumenti tecnici: Web semantico e Ontologie informatiche; si discute di Copyleft e fightsharing.\nPisa 2007.\nOrganizzato presso il Rebeldia. Rispetto all'anno precedente si recupera di nuovo sul profilo internazionale, partecipano Emmanuel Goldstein, esponente della scena americana storica dei phreakers e media hacktivist. Andy M\u00fcller-Maguhn, membro del Chaos Computer Club, esordisce dicendo \"il CCC nasce come progetto politico\", segno di come in Europa sin dal 1982 si considerava il potenziale politico dell'hacking come concetto, Armin Medosh, che fa una ricostruzione storica in chiave marxista dell'evoluzione tecnologica.\nAppaiono seminari che impongono una presa di coscienza collettiva ecologica: viene fatto il seminario \"hack the bread\", che riporta l'accento su pratiche politiche anche a livello personale. Viene introdotto lo spazio capanne dei suchi, uno spazio diverso dal workshop, di discussione libera e lavoro in comune.\nStrumenti tecnici: Metodi di compromissione dell'anonimato, come difendersi. Voip Security, necessit\u00e0 di attenzione anche su Voip. IPSec, Meccanismi per proteggersi da attacchi basati sull'analisi statistica del traffico (Web site fingerprinting, etc).\nPalermo 2008.\nOrganizzato all'AsK 191. Hackmeeting importante per il luogo, conferma uno spirito forte comunitario. L'impronta ecologista continua, si parla di compost, di rifiuti, di energia solare e onde radio. Sharing not exploiting: Prosumer vs. Corporation, riflessione su social network e web 2.0, ritorni economici delle corporation. Dal punto di vista dell'immaginario compare il workshop sullo steampunk, il dopo cyberpunk. Strumenti tecnici: Web semantico, come approccio al web 3.0\nMilano (Rho) 2009.\nOrganizzato allo SOS Fornace. Di nuovo l'hackmeeting va a supportare un'autogestione in difficolt\u00e0. Lo scenario \u00e8 Rho, nell'interland milanese devastato dalla speculazione dell'expo, in un enorme capannone vuoto occupato da pochi giorni. Si parla di paura, di creazione della paura e delle vie di fuga dal modello sociale fondato sulla diffidenza e la contesa di risorse indotto da questa paura.\nL'icona dell'Hack-IT \u00e8 il babau, il mostro cattivo delle favole. Si stabilizza tra le tematiche l'interesse per il precariato e modelli di vita conseguenti. Si inaugura la pratica dei \"warm-up\", seminari introduttivi ad HackMeeting, organizzati durante le settimane immediatamente precedenti sia nella citt\u00e0 ospite che nel resto d'Italia.\nA livello di immaginario si parla di fantascienza, di retrocomputing e restauro, videogiochi per cellulari, riuso creativo, sintetizzatori autocostruiti, guerrilla gardening ma anche giardinaggio automatizzato.\nStrumenti tecnici: streaming audio/video giss, sniffjoke, reti gsm, reti mesh, arduino.\nRoma 2010.\nOrganizzato al C. S.A La Torre. Si campeggia tra gli ulivi del parco dell'Aniene, alla periferia di Roma, durante un'estate torrida, in uno scenario completamente diverso dai capannoni industriali dell'hinterland milanese dell'anno precedente. Si parla del sempre crescente controllo e degli strumenti da questo utilizzati. Fra i temi centrali la critica al copyright, la sorveglianza digitale e l'autoproduzione. Le tematiche ecologiste rientrano dalla porta principale con il seminario sulle pale microeoliche autocostruite, la presentazione della rete per l'autocostruzione e il seminario sugli orti urbani.\nNel Lanspace si \"smanetta\" con arduino, un modello di quadricottero radiocomandato, sintetizzatori giocattolo modificati per generare suoni pi\u00f9 interessanti, una stampante 3d e tanti access-point wifi in rete mesh (mesh networks).\nOspite dell'HackIt Margaret Killjoy, un autore dello Steampunk Magazine, rivista autoprodotta americana presentata assieme a Ruggine, una rivista autoprodotta italiana di racconti e disegni. Affollatissimo il seminario di pr0n, estensione di firefox.\nStrumenti tecnici: ipv6 e reti mesh, opencv, arduino.\nFirenze 2011.\nAlla quattordicesima edizione dell'hackmeeting presso il centro sociale Ex-Emerson di Firenze i temi portanti sono privacy, sicurezza, copyright, GNU/Linux. Ospite d'eccezione l'hacker Richard Stallman, iniziatore del movimento del software libero che si scaglia contro Facebook che non favorisce la condivisione dei contenuti e contro Google perch\u00e9 non garantisce la privacy. Nell'incontro fiorentino \u00e8 la volta della politica in rete. Partecipa anche il giornalista e scrittore Carlo Formenti che discute di diritti, lavoro, economia, con un folto gruppo di attivisti digitali, ci sono anche programmatori italiani obbligati a emigrare in Irlanda per un posto di lavoro. Partecipano anche i rappresentanti degli indignados spagnoli e nomi storici delle controculture digitali italiane.\nStrumenti tecnici: viene presentato n-1 y Lorea, il social network alternativo degli indignados spagnoli.\nL'Aquila 2012.\nOrganizzato presso l'Asilo Occupato de L'Aquila, in viale Duca degli Abruzzi, l'Hackmeeting italiano del 2012 \u00e8 stato caratterizzato dalla consueta tre giorni di seminari e workshop sotto lo slogan \"Hack the Town\", anche in relazione al terremoto de l'Aquila del 2009.\nSi parla di apps per smartphone, di privacy nei social network e della presunta sicurezza di reti e dispositivi digitali. Ma anche di \"contrasessualit\u00e0 come tecnologia di resistenza\", di videocamere di sorveglianza e di retrocomputing.\nCosenza 2013.\nOrganizzato nell'area occupata delle ex officine Ferrovie della Calabria, in via Popilia/viale Mancini, dal 7 al 9 giugno.\nIl tema scelto \u00e8 la \"iattura del controllo\", lo scopo dell'Hackmeeting 2013 \u00e8 quello di stimolare una nuova saggezza popolare 2.0 per far fronte alle forze avverse che minacciano le libert\u00e0 di espressione e di condivisione nella rete. Tramite richiami alla tradizione popolare si analizzano le nuove tecnologie con il fine di sottrarle dal controllo di chi vuole monopolizzare lo sviluppo, relegandoci in spazi virtuali sempre pi\u00f9 stretti.\nL'attivit\u00e0 di chi controlla i movimenti in rete, per affari, o per controllo \u00e8 il tema chiave, ma gli argomenti trattati sono stati molteplici: dal software libero al mediattivismo, dalla privacy alle tecnologie di comunicazione, dalla robotica ai diritti digitali, dalla contrasessualit\u00e0 alle relazioni di inchiesta sui software spia utilizzati da governi e non, tutto questo analizzando in modo critico l'impatto della tecnologia sulle relazioni sociali.\nLa lista dei seminari \u00e8 stata ricca e variegata, particolarmente interessanti i seminari sulla sicurezza, tra i quali spiccano il seminario sui malware di boyska, quello sulle honeypot di Ono-Sendai e Kbyte e quello sui managed code rootkit di int80h e spike.\nStrumenti tecnici: malware, honeypot, rootkit, anonimato, Raspberry Pi, pentesting\nBologna 2014.\nDopo 12 anni, il 27-28-29 giugno 2014 l'hackmeeting torna a Bologna nello spazio pubblico autogestito xm24\nIl collettivo Ippolita presenta un seminario di crypto genealogia a partire dal loro libro copyleft \"Nell'acquario di Facebook. La resistibile ascesa dell'anarco capitalismo\" pubblicato nel 2012.\nNapoli 2015.\nNella Mensa Occupata di via mezzocannone.\nPisa 2016.\nPresso il Polo Fibonacci dell'Universit\u00e0 di Pisa.\nVenaus 2017.\nPresso lo spazio \"Borgata 8 dicembre\" del comune di Venaus in Val di Susa.\nGenova 2018.\nPresso il Laboratorio Sociale Occupato Autogestito Buridda.\nTranshackmeeting.\nNel 2004 si \u00e8 svolto anche la prima edizione del Transhackmeeting (25, 26 e 27 luglio), un evento internazionale tenutosi in Croazia nel CSO Monteparadiso di Pola."}
{"id": "25118", "revid": "1543377", "url": "https://it.wikipedia.org/wiki?curid=25118", "title": "Sei Sh\u014dnagon", "text": "\u00c8 l'autrice delle .\nBiografia.\n \u00e8 la pronuncia sino-giapponese di Kiyohara, il nome del suo clan, mentre , \"consigliere minore\", indica un incarico di governo. Presso la corte Heian le donne venivano chiamate con il nome della carica del padre o del marito ma nel caso della scrittrice n\u00e9 il padre n\u00e9 i due mariti ricoprirono nel corso della loro carriera la carica di Sh\u014dnagon. \u00c8 stata ipotizzata, ma non provata, l\u2019esistenza di un terzo marito con carica Sh\u014dnagon per spiegare l\u2019assegnazione di questo nome alla scrittrice. Anche il suo vero nome \u00e8 stato oggetto di dibattito tra gli studiosi, che sembrano propendere per .\nSei Sh\u014dnagon nacque intorno al 966 nell'ambiente aristocratico raccolto attorno alla corte imperiale di Heianky\u014d, l'odierna Ky\u014dt\u014d. Suo padre era Kiyohara no Motosuke (908-990), autore di poesie waka e uno dei cosiddetti , traducibile come \"I cinque della camera del pero\", il gruppo di letterati responsabili della compilazione dell\u2019antologia imperiale o \"Selezione posteriore di poesie giapponesi\". Suo nonno era Kiyohara no Fukayabu (IX-X secolo), un famoso poeta presso la corte di Heianky\u014d, ricordato da 41 sue poesie incluse in antologie imperiali. Si ritiene che Sei Sh\u014dnagon abbia sviluppato il proprio talento letterario anche grazie all\u2019ottima educazione ricevuta da questi poeti.\nSi sa pochissimo sulla vita di Sei prima del suo ingresso a corte nel 993 come dama di compagnia dell\u2019imperatrice Teishi (o Sadako), vissuta tra il 976 e il 1001 e moglie dell'imperatore Ichij\u014d. Molte delle informazioni disponibili sulla sua vita provengono dal Makura no s\u014dshi, compreso il resoconto dei suoi primi giorni a corte e dei rapporti con l\u2019imperatrice. Il testo presenta Sei Sh\u014dnagon come una donna di grande ingegno, educata meglio di molte sue coetanee al servizio presso la corte e in grado di dimostrare la propria superiorit\u00e0 intellettuale in conversazione con gli aristocratici che venivano a farle visita. Sapeva scrivere in cinese classico e, anche se non era esperta di letteratura cinese come altri autori coevi, grazie a riferimenti presenti nel Makura no s\u014dshi si sa che aveva letto e citato opere dei poeti cinesi di epoca Tang come Bai Juyi e Li Shangyin.\nRimase a servizio presso la corte fino al 1001 quando cadde in disgrazia insieme ad altre dame dopo la morte per parto dell\u2019imperatrice Teishi. Negli otto anni di permanenza a corte furono poche le occasioni in cui l\u2019autrice usc\u00ec dal recinto del palazzo imperiale: nel \"Makura no s\u014dshi\" sono registrate alcune visite a templi buddhisti (come il Kiyomizudera e il lontano Hasedera) e a santuari shint\u014dista (come il Fushimi Inari-taisha e il Kamojinja). Il resto del tempo era trascorso a corte, in conversazioni con gli aristocratici, l\u2019imperatrice o le altre dame, partecipando a cerimonie all\u2019interno del palazzo o scrivendo.\nNel corso del periodo medievale e premoderno le opere in prosa di epoca Heian di autrici come Sei Sh\u014dnagon o Murasaki Shikibu vennero spesso condannate dal clero buddhista e dagli intellettuali confuciani poich\u00e9 ritenute immorali o poco serie. A partire dal XVIII secolo Sei Sh\u014dnagon venne rivalutata positivamente dagli studiosi della scuola kokugaku come importante autrice di letteratura in lingua giapponese classica e oggi il suo \"Makura no s\u014dshi\" \u00e8 parte del canone scolastico della letteratura giapponese.\nOpere.\nProsa.\nSei Sh\u014dnagon deve la sua fama alla sua unica opera in prosa pervenutaci, le Note del guanciale, una raccolta in stile contenente osservazioni, aneddoti, elenchi di cose piacevoli e spiacevoli, un catalogo di preferenze e di giudizi, poesie, lamentele, pettegolezzi e qualunque cosa avesse catturato il suo interesse negli anni trascorsi a corte. Tra i riferimenti concreti alla storia del Giappone Heian presenti nel testo sono degni di nota i riferimenti di Sei Sh\u014dnagon riguardo ai problemi che l'imperatrice Teishi dovette affrontare dopo la morte del padre, quando l'influente Fujiwara no Michinaga diede una delle sue figlie in sposa all'imperatore Ichij\u014d. Sei Sh\u014dnagon parla del declino e della morte della sua pi\u00f9 grande benefattrice cercando di evitare toni tragici, e non facendo riferimento alle proprie difficolt\u00e0, probabilmente per non mettere per iscritto un ricordo negativo associato all'imperatrice.\nPoesia.\nL'epoca in cui visse Sei Sh\u014dnagon \u00e8 considerata un periodo d'oro per la poesia giapponese classica. In quegli anni venne compilata la terza antologia imperiale, il ovvero \"Raccolta di spigolature\", terminata all'inizio dell'XI secolo probabilmente durante il regno dell'imperatore Ichij\u014d. Fu un periodo particolarmente prolifico per la poesia femminile, con autrici come Akazome Emon, Izumi Shikibu e Murasaki Shikibu e la stessa Sei Sh\u014dnagon, oggi ritenuta una delle pi\u00f9 importanti poetesse della sua generazione e per questo inserita nella raccolta Ny\u014db\u014d Sanj\u016brokkasen.\nUn waka da lei composto \u00e8 inoltre presente nella posizione 62 dell'influente raccolta poetica composta in epoca Heian dal letterato giapponese Fujiwara no Teika.\nCuriosit\u00e0.\nIl rapporto tra Sei Sh\u014dnagon e Murasaki Shikibu, l\u2019altra celebre autrice di epoca Heian, \u00e8 complesso ed \u00e8 ancora oggetto di dibattito fra gli studiosi. Murasaki Shikibu era al servizio di S\u014dshi (Akiko), figlia di Michinaga e rivale di Teishi. La rivalit\u00e0 tra le due imperatrici sembra essersi riflettuta tra le rispettive dame di compagnia anche se non \u00e8 chiaro se le due autrici si siano mai incontrate. Se il diario di Murasaki, datato intorno al 1006, lascia trasparire una rivalit\u00e0 indiretta tra le due, sono state individuate scene del Genji monogatari ispirate al Makura no s\u014dshi.\nSei Sh\u014dnagon compare pi\u00f9 volte all'interno del romanzo \"Carne\" (\"My Year of Meats\") della scrittrice statunitense Ruth Ozeki, e diverse citazioni tratte dal Makura no s\u014dshi aprono i 12 capitoli di questo romanzo"}
{"id": "25121", "revid": "1528507", "url": "https://it.wikipedia.org/wiki?curid=25121", "title": "Independent Media Center", "text": "L'Independent Media Center (\"rete di mezzi di comunicazione di massa indipendenti\"), chiamata anche Indymedia o IMC, \u00e8 una rete di mezzi di comunicazione di massa e di giornalisti. Fu creata nel novembre del 1999 per sostenere le proteste del movimento no-global contro l'organizzazione mondiale del commercio a Seattle. Nel 2002, a tre anni dalla fondazione, le IMC sparse per il mondo erano 89, localizzate in 31 stati e 6 continenti. Nei soli Stati Uniti d'America si trovavano ben 39 Indipendent Media Center, mentre in Canada 11.\nIntroduzione.\nLe IMC diffondono articoli via stampa, audio e video, ma sono famose soprattutto per i \"newswire\": blog pubblici dove chiunque sia connesso a Internet pu\u00f2 pubblicare informazioni. Questa caratteristica fondamentale la differenzia dalla maggior parte delle organizzazioni alternative passate e presenti, che sono gestite da gruppi chiusi e relativamente piccoli che determinano il contenuto pubblicato forti di una gerarchia editoriale. Su Indymedia, \u00e8 l'utente a decidere il contenuto. Indymedia non \u00e8 famosa grazie a pochi giornalisti e commentatori di fama, ma per il fatto di permettere la partecipazione diretta di chiunque, incoraggiando gli utenti a partecipare alla creazione di un mezzo di comunicazione di massa, senza accettarlo passivamente.\nTra il 1999 e il 2001, i \"newswire\" tendevano ad essere focalizzati sulla cronaca in diretta dei movimenti di protesta, dalle manifestazioni locali alle occasioni di mobilitazione dell'intero movimento no-global. Con la progressiva crescita delle IMC, gli utenti hanno cominciato a pubblicare notizie e contenuti pi\u00f9 articolati, con una forte componente anti-corporativa e di sinistra. La pubblicazione viene spesso fatta in esclusiva: ad esempio, durante la crisi economico-politica dell'Argentina tra il 2001 e il 2002, molti dei gruppi e delle persone che parteciparono alla resistenza contro il governo usarono le IMC come posto per pubblicare informazioni riguardanti la loro protesta e immagini di presa diretta.\nIl \"newswire\" ha generato molte controversie. Ad esempio, a maggio 2003, dopo aver ricevuto molte lamentele sulle notizie dei \"newswire\" che si riferivano all'esercito Israeliano come \"Zionazi forces\" o che si riferivano a Israeli Zionists come \"Zionazis\", Google decise di escludere alcune IMC dal suo motore di ricerca dedicato alle notizie (molte IMC non in lingua inglese furono esenti dal provvedimento e in risposta fu indetta una petizione). Le IMC sono comunque incluse nella normale ricerca sul web di Google. Ci sono state lamentele e discussioni su una grande quantit\u00e0 di altre notizie, cos\u00ec come \u00e8 successo per qualsivoglia strumento di comunicazione da usenet ai giorni nostri.\nStruttura.\nI collettivi delle IMC locali sono tenuti ad essere aperti e a includere molte realt\u00e0 diverse, in modo tale da permettere la partecipazione alla creazione e fruizione dei contenuti anche a chi non ha a disposizione un accesso a Internet.\nNonostante la struttura non sia gerarchica in termini di potere politico, esistono comunque gerarchie \"di fatto\", dovute principalmente al controllo delle risorse (ad esempio, dei server), all'accesso ai fondi, al controllo dei contenuti, al fatto che alcune funzioni \"organizzative\" sono necessarie; o semplicemente perch\u00e9 \u00e8 sensato avere un coordinamento comune tra regioni vicine senza fossilizzarsi sui confini geografici. In ogni caso, la presenza di numerosi canali di comunicazione ridondanti (come mailing list ad archivio pubblico, pagine wiki e incontri faccia a faccia) \u00e8 difficile che chi occupa alte posizioni gerarchiche abbia un reale potere sugli altri.\nTutti i collettivi di Indymedia sono tenuti a discutere una politica editoriale locale che determini il tipo di articoli da inserire nella colonna principale del sito. Devono anche tenere sotto controllo gli atti di vandalismo contro il \"newswire\". Col passare del tempo e la crescita, i collettivi di Indymedia hanno sviluppato metodi interni formali e informali di autogestione. I principi generali di struttura non gerarchica e decisioni sulla base del consenso (gli stessi principi alla base di Wikipedia) hanno creato un gran numero di modelli organizzativi.\nL'IMC di Washington (uno dei primi nodi della rete) si \u00e8 organizzata secondo un modello a cooperativa. I membri pagano una piccola quota mensile (con la quale viene finanziato lo sviluppo del network) e sono organizzati in una struttura gerarchica. In molte altre IMC i collettivi sono invece meno strutturati e pi\u00f9 informali.\nSebbene Indymedia sia un esperimento grande e stupefacente nella produzione diffusa e democratica di informazione, il suo significato come esperimento sociale per creare una rete globale, non gerarchica e basata sul consenso \u00e8 forse intrigante almeno quanto il contenuto mediatico.\nLa volont\u00e0 della comunit\u00e0 di Indymedia di mantenere un'organizzazione non gerarchica ha causato numerosi conflitti e tensioni, che possono dare un riscontro a un osservatore sull'estrema trasparenza delle IMC; esempi di queste discussioni si possono trovare all'interno degli archivi pubblici delle mailing list. La differenza dalle tradizionali organizzazioni chiuse e gerarchiche, dove tali conflitti sarebbero tenuti privati, \u00e8 palese. Nello spirito di apertura di Indymedia, chi espone delle critiche \u00e8 incoraggiato a impegnarsi nella discussione per trovare una soluzione. Sebbene lavorare ad una soluzione non sia un prerequisito per inviare critiche, l'atmosfera di Indymedia tende a valorizzare le azioni costruttive.\nRuolo all'interno dei media internazionali.\nA volte Indymedia viene considerata come un'avversaria dei mezzi di comunicazione di massa tradizionali (RAI, ANSA, eccetera). In realt\u00e0 sarebbe pi\u00f9 appropriato dire che Indymedia \u00e8 un esempio di rete/comunit\u00e0 aperta per lo scambio di informazioni di particolare interesse per gli attivisti di sinistra e no-global, ma anche per persone in cui credono in valori quali la libert\u00e0 di informazione senza alcuno schieramento politico. Grazie alla sua organizzazione aperta e delle sue regole interne (ad esempio l'uso del copyleft, o il fatto che nessun centro Indymedia pu\u00f2 diventare una organizzazione commerciale), sarebbe estremamente difficile per chiunque ottenere il controllo dei contenuti.\nIndipendenza da governi e multinazionali.\nIndymedia \u00e8 stata creata in contrapposizione ai media governativi e controllati dalle multinazionali e lavora per facilitare a chiunque la pubblicazione delle proprie informazioni il pi\u00f9 direttamente possibile. La resistenza ai filtri dei media tradizionali appare sia utile sia difficile.\nAd esempio, nel settembre del 2002 la Fondazione Ford si \u00e8 offerta di sponsorizzare un incontro regionale di Indymedia. La sponsorizzazione venne rifiutata in quanto molti volontari, specialmente provenienti dalla IMC Argentina, erano contrari ad accettare soldi dall'azienda, che qualcuno credeva connessa alla CIA. In un altro caso, alcune IMC europee hanno affrontato azioni legali e minacce di azioni legali legate a certi tipi di propaganda; si sono organizzate per trovare un metodo per trattare questi problemi e aumentare la libert\u00e0 di parola e l'organizzazione non autoritaria.\nQuesti sono soltanto due dei molti incidenti che dimostrano l'avversione di Indymedia verso le sponsorizzazioni da parte delle multinazionali. Ci sono anche state discussioni anche tra le IMC locali e quelle nazionali, indicative dei problemi che ogni organizzazione in forte espansione deve affrontare. In particolare, si nota la forte componente anarchica insita nel modello di Indymedia.\nLa maggior parte delle decisioni importanti su Indymedia vengono prese a livello di comunit\u00e0, in ogni caso sono necessari costante collaborazione e aiuto reciproco per far funzionare la rete (il livello \"globale\"), specialmente nella manutenzione delle risorse tecniche (server, software, conoscenze tecniche, eccetera). Le problematiche legali e finanziarie vengono per\u00f2 discusse a livello globale in quanto riguardano tutta la rete Indymedia.\nOltre a comunicare via email, mailing list e di persona, gli utenti di Indymedia si possono incontrare anche via IRC grazie al server \"irc.indymedia.org\" o sulla rete irc indipendente di Mufhd0. La documentazione tecnica del progetto \u00e8 disponibile sulla wiki docs.indymedia.org.\nReputazione.\nSebbene Indymedia abbia una buona reputazione tra i suoi utenti, questo non vale per tutti. C'\u00e8 chi critica la possibilit\u00e0 di pubblicare qualsiasi cosa, sostenendo che questo porti a dare pi\u00f9 importanza del dovuto a notizie tendenziose (se non completamente false) e complottiste, oltre a dare spazio a contenuti offensivi (razzisti, omofobi, anche se per policy vengono rimossi). Queste sono considerazioni comuni anche su Wikipedia, e infatti anche su Indymedia esiste un controllo dei contenuti effettuato dagli utenti, che possono decidere di eliminare i contenuti inappropriati o scorretti. Il fatto per\u00f2 che la comunit\u00e0 di riferimento di Indymedia sia in generale molto orientata politicamente fa s\u00ec che, \nRapporto con gli organi giudiziari ed esecutivi internazionali.\nCensura del 7 ottobre 2004.\nGioved\u00ec 7 ottobre 2004 rispondendo a un ordine dell'FBI, la sede inglese del provider statunitense Rackspace (presso la quale risiedono normalmente i server che ospitano molti siti locali di Indymedia - fra cui quello italiano), ha scollegato dalla Rete i due server di Indymedia, rimuovendone i dischi fissi, senza avvertire i diretti interessati.\nIndymedia ha descritto la mancata comunicazione del sequestro come una prevaricazione, ma \u00e8 da notare come la legge britannica vieti alle parti in causa di discutere un provvedimento che le colpisce, quindi Rackspace \"non poteva\" avvertirli. Rimane sospetto il fatto che n\u00e9 l'FBI n\u00e9 le autorit\u00e0 inglesi (sicuramente coinvolte, visto che l'FBI non ha giurisdizione nel Regno Unito e ha dovuto appoggiarsi a loro) l'abbiano fatto; a distanza di una settimana nessuna fonte ufficiale ha ancora messo in chiaro le accuse che hanno portato all'ordine del sequestro. Dalle poche notizie affidabili disponibili, si sono fatte alcune ipotesi: Rackspace avrebbe interpretato \"troppo alla lettera\" un ordine dell'FBI volto ad eliminare dal newswire di IMC Nantes alcune foto ritraenti agenti di polizia in borghese. L'ordine sarebbe partito dalla Svizzera ed arrivato all'FBI attraverso l'Italia; altre fonti affermano che sia stata la procura di Bologna, nel corso di un'indagine sulla \"Federazione Anarchica Informale\" a richiedere il sequestro.\nRackspace ha dichiarato di aver agito secondo quanto disposto dal MLAT (\"Mutual Legal Assistance Treaty\"), un accordo internazionale che stabilisce norme di reciproca assistenza in ambito di terrorismo, rapimento e riciclaggio di denaro tra diverse forze di polizia. Indymedia non \u00e8 stata accusata di nessuna di queste cose.\nPer alcuni giorni i siti IMC residenti abitualmente sulle macchine sequestrate sono andati avanti con soluzioni di fortuna e con soltanto poche funzioni attive (nella versione italiana si \u00e8 data la precedenza al newswire), mentre tutto il mondo informatizzato discuteva l'accaduto. I dischi fissi sono stati restituiti il 13 ottobre e prima di rimetterli in funzione Indymedia ha controllato che non fossero stati manomessi.\nNei giorni seguenti il sequestro tutte le testate giornalistiche presenti su Internet (e anche alcune testate televisive e stampate) hanno discusso l'accaduto, mettendo in evidenza come l'intera operazione sia stata eccessivamente pesante e gravida di conseguenze, tra cui l'oscuramento di uno dei maggiori network giornalistici autogestiti della rete, oltre che un'opera di censura rimasta immotivata da chi l'ha messa in atto.\n\u00c8 da osservare che, quasi contemporaneamente, anche il giornalista Pino Scaccia \u00e8 stato denunciato per alcune affermazioni contenute nei commenti del suo blog. I due episodi, apparentemente distinti, sono accomunati dall'apparente volont\u00e0 istituzionale di rendere i gestori di un sito web civilmente e penalmente responsabili per messaggi e informazioni inserite da terze parti.\nIndymedia Italia.\nProcedimento giudiziario contro Indymedia Italia il 4 maggio 2005.\nIl 4 maggio 2005 il sito di Indymedia Italia \u00e8 stato oggetto di un procedimento giudiziario della Procura della Repubblica di Roma a seguito di un'indagine per vilipendio alla religione cattolica, avviata dopo la pubblicazione di un fotomontaggio che raffigurava il papa Benedetto XVI con la divisa della Giovent\u00f9 Hitleriana. \nChiusura temporanea del novembre 2006.\nA fine del 2006 avviene una grave crisi che porta alla decisione della chiusura temporanea (\"freezing\") del nodo italiano del network di Indymedia. I principali motivi sono:\nQuesti vari fattori portano alla decisione di chiudere il nodo e di avviare il process internazionale per la rinascita di italy.indymedia.org. La decisione viene presa in lista dopo un \"meeting\" a Torino tenutosi il 17 novembre 2006 presso l'\"Asilo Squat\". Il meeting non ha preso nessuna decisione (che spettano comunque sempre alle liste) ma \u00e8 stato occasione di chiarimento tra le varie persone che compongono italy.indymedia.org. Dalla discussione \u00e8 emersa la necessit\u00e0 di congelare (\"freezare\") il sito per ricostruirlo in modo differente. Il 28 novembre 2006 \u00e8 stata disabilitata la pubblicazione di nuovi post e commenti sia sul newswire sia sul forum. In pochi giorni si \u00e8 avviata la creazione di una mailing list presso list.indymedia.org per ricominciare da zero il \"process\" per il nodo italiano di Indymedia.\nEvoluzione della discussione per la riapertura di italy.indymedia.org.\nDurante i primi mesi del 2007 continua la discussione sulla riapertura del sito. Viene inoltre trovato un nuovo server su cui ospitare il sito.\nSiccome il \"process\" (ovvero come si definisce il processo di creazione di un nuovo nodo di Indymedia, anche se Indymedia di per s\u00e9 pu\u00f2 essere considerata un processo in continuo divenire) per la ricreazione di un sito nazionale viene giudicato troppo lento da molte delle persone iscritte alla liste, il modello \"centralista\" (presenza di un singolo nodo nazionale) si evolve verso un modello federativo (presenza di pi\u00f9 nodi locali), pertanto vari nodi locali iniziano un \"process\" autonomo per la creazione di nodi locali.\nIl fatto di procedere localmente porta il vantaggio di:\nAttualmente hanno aperto i nodi locali toscano, napoletano, emiliano, piemontese, romano, ligure, lombardo, calabrese e abruzzese.\nA novembre 2007 \u00e8 avvenuto un nuovo meeting nazionale presso il centro sociale Forte Prenestino di Roma.\nA giugno 2008 si \u00e8 tenuto un meeting nazionale presso il centro sociale XM24 di Bologna dove \u00e8 stata decisa la riapertura per il 4 luglio.\nIl 4 luglio 2008 IMC Italia riapre ufficialmente il suo sito, col nuovo nome di \"Indymedia Italia Beta\".\nLa riapertura della pubblicazione su italy.indymedia.org.\nA giugno 2011 viene resa utilizzabile la nuova piattaforma di Indymedia Italia, basata su Drupal (precedentemente erano stati usati MIR e SFactive, CMS sviluppati all'interno della comunit\u00e0 di Indymedia).\nPer la prima volta dal 2006 \u00e8 possibile tornare a pubblicare direttamente sul nodo italiano, che per tre anni ha funzionato da solo aggregatore degli articoli pubblicati sui nodi locali con la pubblicazione di articoli esclusivamente da parte del collettivo editoriale. Rimane comunque possibile l'uso dei nodi locali aperti (Abruzzo, Calabria, Emilia-Romagna, Liguria, Lombardia, Napoli, Nord-Est, Piemonte, Roma).\nCuriosit\u00e0.\nIl sito italiano \u00e8 stata l'unica IMC del panorama mondiale dotata di forum. Questa funzione era stata concepita per dare la possibilit\u00e0 ai lettori di approfondire le notizie e le tematiche presenti nel newswire.\nLa comunit\u00e0 di Indymedia ha sviluppato diversi CMS: MIR, Oscailt, Sf_active, DadaIMC, ActivisMo, ImcSlash, IndybayActive. Tutti questi CMS sono distribuiti con licenza GNU General Public License.\nPer alcuni nodi sono usati anche CMS pi\u00f9 diffusi come Drupal e WordPress.\nMolte persone impegnate all'interno di Indymedia fanno parte anche delle comunit\u00e0 che danno vita agli hackmeeting.\nNel 2004, dopo il sequestro dell'FBI, sono nati una canzone in stile popolare, \"Han sequestrato i server\", in cui vengono raccontati i fatti (sull'aria de \"La povera Rosetta\", canzone della malavita milanese dei primi del Novecento) e un videogame online, \u201dEnduring Indymedia\"."}
{"id": "25122", "revid": "3", "url": "https://it.wikipedia.org/wiki?curid=25122", "title": "Indymedia", "text": ""}
{"id": "25124", "revid": "122916965", "url": "https://it.wikipedia.org/wiki?curid=25124", "title": "Biologia molecolare", "text": "La biologia molecolare \u00e8 la branca della biologia che studia gli esseri viventi a livello dei meccanismi molecolari alla base della loro fisiologia, concentrandosi in particolare sulle interazioni tra le macromolecole, ovvero proteine e acidi nucleici (DNA e RNA). In biologia molecolare si utilizzano tecniche sperimentali che consentono la rilevazione, l'analisi, la manipolazione, l'amplificazione (PCR) e la copia (clonaggio) degli acidi nucleici.\nRelazione con altre discipline.\nIl confine tra la biologia molecolare e le discipline affini, come la genetica e la biochimica era inizialmente molto chiaro, mentre oggi non \u00e8 pi\u00f9 ben definito. Una definizione classica vedeva infatti la biologia molecolare come lo studio dei processi molecolari di replicazione, trascrizione, splicing e traduzione del materiale genetico. La genetica classica si occupa invece dello studio dell'ereditariet\u00e0 dei caratteri, servendosi per esempio dei mutanti: la genetica molecolare utilizza tecniche e nozioni della biologia molecolare al fine di studiare l'ereditariet\u00e0, fornendo un ponte tra queste due discipline. La biochimica \u00e8 lo studio delle sostanze chimiche e del metabolismo degli esseri viventi.\nLe molecole oggetto di studio della biologia molecolare sono tuttavia anche sostanze chimiche: inoltre lo studio approfondito del metabolismo non pu\u00f2 esimersi dall'investigare i processi molecolari che lo controllano a livello genico, entrando quindi in un campo comune con la genetica e la biologia molecolare. Anche altri campi della biologia sfruttano le tecniche della biologia molecolare e concentrano la propria attenzione al livello di interazioni molecolari, in modo diretto, come la biologia cellulare e la biologia dello sviluppo, oppure indiretto, come l'evoluzionistica, la biologia di popolazioni e la filogenetica.\nIl campo della biologia molecolare si interseca anche con altre discipline non biologiche: per esempio con l'informatica per l'elaborazione dell'enorme mole di dati che vengono prodotti con tecniche ad \"high-throughput\" o con la fisica nello studio delle biomolecole a livello di struttura tridimensionale (biologia strutturale).\nStoria.\nIl termine \"biologia molecolare\" risale al 1938, coniato da Warren Weaver, direttore della fondazione Rockefeller, che credeva in uno sviluppo della biologia a livello molecolare, grazie ad avanzamenti significativi di discipline quali la cristallografia a raggi X.\nAlcuni esperimenti negli anni trenta e quaranta fornirono le basi su cui la disciplina sarebbe poi nata: nel 1935 si colleg\u00f2 per la prima volta l'ereditariet\u00e0 ai cromosomi. Il trasferimento di tratti somatici tra ceppi batteri fu correlato al DNA nel 1943 nell'esperimento di Avery (a sua volta basato sul risultato del famoso esperimento di Griffith). Infine nell'esperimento di Hershey-Chase del 1952 fu dimostrato che il DNA \u00e8 il materiale genetico.\nLa nascita della biologia molecolare si pu\u00f2 per\u00f2 far risalire alla scoperta della struttura del DNA da parte di James Watson e Francis Crick. L'esperimento di Meselson-Stahl nel 1958 dimostr\u00f2 il meccanismo di replicazione del DNA. Poco dopo il codice genetico fu decodificato dal gruppo di Crick.\nTecniche della biologia molecolare.\nSin dai primi anni 1960, i biologi molecolari hanno scoperto come caratterizzare, isolare e manipolare le componenti molecolari delle cellule e degli organismi. Tra queste componenti citiamo il DNA, il depositario dell'informazione genetica; l'RNA, che funge da copia temporanea operativa di DNA e pu\u00f2 svolgere funzione strutturale e catalitica nell'apparato deputato alla traduzione; le proteine, che ricoprono ruoli strutturali ed enzimatici nelle cellule.\nClonaggio di espressione.\nUna delle tecniche di base della biologia molecolare per lo studio della funzione delle proteine \u00e8 il clonaggio di espressione. In questa tecnica, il DNA codificante una proteina di interesse \u00e8 clonato (tramite PCR e/o enzimi di restrizione) in un plasmide (noto come vettore di espressione). Questo plasmide pu\u00f2 avere promotori speciali che portino alla produzione della proteina di interesse, e generalmente portano anche un marcatore (ad esempio, la resistenza ad un antibiotico) per facilitare lo studio delle dinamiche del plasmide.\nIl plasmide pu\u00f2 essere inserito in cellule batteriche o animali: nel primo caso si parla di trasformazione, e pu\u00f2 essere effettuata sfruttando diverse tecniche, tra cui elettroporazione, microiniezione, assunzione passiva o coniugazione. L'introduzione di DNA in cellule eucariotiche, ad esempio cellule animali, viene chiamata trasfezione: sono disponibili all'uopo diverse tecniche, tra cui la trasfezione con calcio fosfato o con liposomi. Il DNA pu\u00f2 essere introdotto nelle cellule anche usando come vettori virus o batteri patogeni: in questo caso, la tecnica viene definita trasduzione virale (o batterica).\nIn ogni caso, quando il DNA codificante la proteina di interesse \u00e8 all'interno della cellula, la proteina pu\u00f2 essere espressa - per facilitare l'espressione ad alti livelli sono disponibili diversi sistemi, quali promotori inducibili e fattori specifici di \"cell-signaling\" - ed essere indagata.\nReazione a catena della polimerasi (\"Polymerase chain reaction\" PCR).\nLa \"reazione a catena della polimerasi\" o PCR \u00e8 una tecnica estremamente versatile per copiare il DNA. In breve, la PCR consente, attraverso una reazione enzimatica condotta mediante polimerasi termostabile, di copiare milioni di volte un frammento di DNA. Particolari usi di questa metodica consentono anche l'alterazione in un modo predeterminato di una sequenza di DNA. Ad esempio, la PCR pu\u00f2 essere usata per introdurre siti di restrizione o mutare particolari basi azotate della sequenza del DNA. La PCR, in generale, pu\u00f2 essere utilizzata per diversi scopi, sia per ricerca che diagnostica.\nElettroforesi su gel.\nL'elettroforesi su gel \u00e8 una delle metodologie principali della biologia molecolare. Il principio base sta nella possibilit\u00e0 di separare DNA, RNA e proteine sfruttando un campo elettrico. Con l'elettroforesi su gel di agarosio, si possono separare acidi nucleici in base alle dimensioni. Le proteine possono essere separate in base alle dimensioni o in base alla carica elettrica (in quest'ultimo caso si parla di gel isoelettrico) usando un gel di poliacrilammide (eventualmente in presenza di sodio dodecilsolfato).\nSouthern blot.\nQuesto metodo serve a sondare la presenza di specifiche sequenze di DNA in un campione di DNA: i campioni, prima e dopo una digestione con enzimi di restrizione sono separati tramite elettroforesi su gel e dunque trasferiti su una membrana sfruttando la capillarit\u00e0. La membrana pu\u00f2 dunque essere indagata usando una sonda di DNA marcata complementare alla sequenza di interesse (i protocolli originariamente prevedevano marcatura con isotopi radioattivi, ora sono disponibili marcature non radioattive). Il Southern blot \u00e8 una tecnica ora meno usata, considerata la capacit\u00e0 della PCR di individuare specifiche sequenze di DNA da un campione, ma il Southern blot pu\u00f2 essere usato per altre applicazioni, quali la conta del numero di copie di un transgene in un topo transgenico o l'ingegnerizzazione di geni knockout in linee di cellule staminali embrionali.\nNorthern blot.\nIl \"northern blot\" \u00e8 usato per studiare l'espressione di specifiche molecole di RNA da specifici campioni in comparazioni relative. Sostanzialmente \u00e8 una combinazione di elettroforesi su gel di RNA denaturato e di un blotting. In questo processo, l'RNA \u00e8 separato in base alle dimensioni ed \u00e8 poi trasferito ad una membrana che viene sondata con una sequenza complementare marcata alla sequenza di interesse. I risultati possono essere visualizzati in modi diversi a seconda della marcatura utilizzata: in generale, si rivelano bande la cui intensit\u00e0 \u00e8 correlata alla quantit\u00e0 dell'RNA di interesse nel campione indagato. La procedura \u00e8 comunemente usata per studiare quando e quanto il gene viene espresso.\nWestern blot.\nSono stati sintetizzati anticorpi contro molte proteine iniettando una piccola quantit\u00e0 della proteina in un animale quale topo, coniglio, pecora o asino (anticorpi policlonali). Questi anticorpi possono essere usati per diverse tecniche analitiche o preparative.\nNel Western blot le proteine sono separate in base alle dimensioni tramite SDS-PAGE e trasferite su una membrana di supporto, generalmente di nitrocellulosa o nylon. La membrana pu\u00f2 essere sondata con soluzioni di anticorpi. Gli anticorpi che legano specificamente la proteina di interesse possono essere visualizzate con tecniche diverse, tra cui prodotti colorati, chemioluminescenza o autoradiografia.\nMetodi analoghi al Western blot possono essere usati per colorare specifiche proteine in sezioni di tessuto o in cellule. Queste tecniche (si parla di immunostaining sono tipicamente utilizzate in biologia cellulare.\nI termini \"Western\" e \"Northern\" sono frutto di un gioco di parole: i primi blots erano effettuati con il DNA ed erano noti come \"Southerns\" in onore al loro inventore, Ed Southern. Il blot seguente, inventato da Patricia Thomas, divenne noto come \"Northern\". Per portare avanti il gioco di parole, si possono trovare riferimenti in letteratura a \"Southwestern blots\" (che indagano le interazioni proteina-DNA) e \"Farwestern blots\" (per interazioni proteina-proteina).\nIl dogma centrale.\nIl cosiddetto dogma centrale della biologia molecolare, enunciato da Francis Crick nel 1957, prevede che l'informazione fluisca dagli acidi nucleici alle proteine e non viceversa, cio\u00e8 dal DNA all'RNA (e dall'RNA ad DNA), alle proteine."}
{"id": "25126", "revid": "2184720", "url": "https://it.wikipedia.org/wiki?curid=25126", "title": "TIM (azienda)", "text": "TIM S.p.A. o Telecom Italia S.p.A., nota anche come Gruppo TIM o Gruppo Telecom Italia, \u00e8 un'azienda italiana di telecomunicazioni, che offre servizi di telefonia fissa, telefonia pubblica, telefonia IP, Internet e televisione via cavo (in tecnologia IPTV).\nL'azienda \u00e8 detentrice di TIM, il marchio di telefonia fissa e mobile italiano, il quale \u00e8 presente per\u00f2 anche in Brasile con il marchio TIM Brasil, e nella Repubblica di San Marino con il marchio TIM San Marino. Telecom Italia \u00e8 anche il settimo gruppo economico italiano per fatturato e tra i primi cinquecento mondiali. La societ\u00e0 \u00e8 quotata nell'indice FTSE MIB della Borsa Italiana.\nFornitore di servizi nel Sistema pubblico di connettivit\u00e0 (SPC), Telecom Italia gestisce una parte della connettivit\u00e0 internet e intranet della pubblica amministrazione italiana in attesa del subentro dei fornitori (Tiscali, BT Italia e Vodafone Italia) aggiudicatari della gara Consip, in virt\u00f9 del contratto stipulato nel 2016.\nA partire dal 13 gennaio 2016 la societ\u00e0 ha adottato il marchio unificato TIM, rinunciando di fatto al vecchio marchio Telecom Italia, attivo dal 1994.\nStoria.\nLe origini.\nIl governo Mussolini, con il regio decreto-legge 8 febbraio 1923, n. 399, riorganizz\u00f2 il sistema telefonico, dividendo il territorio italiano a partire dal 1925 in cinque zone gestite da cinque operatori differenti: in Lombardia, Piemonte e Valle d'Aosta (STIPEL), nelle Tre Venezie (TELVE), in Liguria, Italia centrale tirrenica e Sardegna (TETI), in Emilia-Romagna e Italia centrale adriatica (TIMO) e nell'Italia meridionale (SET).\nNel 1964 le cinque societ\u00e0 si unirono sotto il nome di SIP.\nNello stesso anno la Societ\u00e0 Finanziaria Telefonica (STET), facente parte del gruppo IRI per il settore delle telecomunicazioni, giunse a controllare: Telespazio, azienda attiva nell'ambito delle comunicazioni spaziali, Radiostampa, azienda responsabile dei servizi telegrafici e radiotelegrafici, e Italcable, azienda impegnata nelle telecomunicazioni intercontinentali. Nel 1964 STET cre\u00f2 inoltre il proprio centro di ricerca sperimentale del gruppo, ossia il Centro studi e laboratori telecomunicazioni (CSELT) di Torino, e, nel 1976, il \"campus\" della Scuola Superiore Guglielmo Reiss Romoli a L'Aquila per le proprie attivit\u00e0 di formazione.\nSuperata la crisi economica degli anni '70, che colp\u00ec anche SIP, gli anni '80 videro il piano di ristrutturazione della societ\u00e0 con l'introduzione del nuovo marchio aziendale, una maggiore variet\u00e0 di servizi e prodotti, nonch\u00e9 innovazioni sul piano tecnologico, come i nuovi sistemi informativi. Nel 1985, con il progetto San Salvador, cominci\u00f2 il processo di digitalizzazione della rete telefonica su tutto il territorio italiano, a cui si aggiunse l'introduzione delle fibre ottiche, dopo avere realizzato in via sperimentale, nel 1977, la prima linea urbana a livello mondiale con progettazione e tecnologia CSELT.\nNel 1985 STET vendette alcune azioni SIP, passando dall'82% al 54% della quota azionaria, pur continuando a detenerne il controllo.\nNel 1993 inizi\u00f2 l'avvento della rete intelligente, la quale offriva per la prima volta un'ampia gamma di servizi in tutta Italia, ad esempio il nuovo numero verde, esistente da qualche anno sulla rete telefonica generale (RTG) e sulla rete fonia-dati (RFD).\nIl riassetto e la fusione STET-SIP.\nLa nascita di Telecom Italia \u00e8 strettamente legata al processo di liberalizzazione del settore delle telecomunicazioni, avviato negli Stati Uniti d'America all'inizio degli anni '80 e avvertito anche in Europa, dove fu fortemente connesso alla privatizzazione degli operatori nazionali.\nTelecom Italia.\nTelecom Italia nacque formalmente il 27 luglio 1994, con l'atto di fusione deliberato dalle assemblee del 19 maggio dello stesso anno di SIP con Iritel, Telespazio, Italcable e SIRM, societ\u00e0 del gruppo STET gi\u00e0 operative nel settore delle telecomunicazioni. Ci\u00f2 faceva seguito al \"piano di riassetto del settore delle telecomunicazioni\" presentato al Ministero del tesoro dall'IRI il 30 giugno 1993, nel quadro delle disposizioni contenute nella legge n.58 del 29 gennaio 1992.\nTelecom Italia Mobile.\nNel 1995, con una scissione parziale dalla casa madre, nacque Telecom Italia Mobile (TIM), il cui capitale era controllato per il 63,01% da STET. Per massimizzare l'incasso dalla prevista privatizzazione viene deciso, nel 1997, di portare avanti il piano cosiddetto di \"SuperSip\", ovvero la concentrazione di tutte le attivit\u00e0 operative nella societ\u00e0 da mettere in vendita. La Finanziaria STET e Telecom Italia vennero quindi fuse: la nuova societ\u00e0 prese il nome di Telecom Italia.\nVerso la fine del 1996, durante la direzione di Vito Gamberale ed Ernesto Pascale, TIM fu il primo operatore mondiale a lanciare un piano tariffario basato su una carta prepagata su rete GSM, che gener\u00f2 in poco tempo una rapida crescita della telefonia mobile. In merito allo sviluppo della rete in fibra ottica, venne inaugurato il progetto Socrate, poi abbandonato a causa dei costi elevati.\nPrivatizzazione Pagine Gialle.\nContestualmente Seat Pagine Gialle venne scissa da Telecom Italia e nel 1996 venne portata a termine la privatizzazione a favore di Ottobi, cordata formata da De Agostini (maggior azionista), Telecom (20%), Comit e Investitori Associati.\n1997: La privatizzazione.\nSotto la presidenza di Guido Rossi ed in seguito all'uscita di Ernesto Pascale, il 20 ottobre 1997 venne attuata dal governo Prodi la privatizzazione della societ\u00e0: dalla vendita del 35,26% del capitale si ricavarono circa miliardi di lire. La privatizzazione, che comport\u00f2 la quasi totale uscita del Ministero del tesoro dall'azionariato Telecom, venne realizzata con la modalit\u00e0 del cosiddetto \"nocciolo duro\": si vendette cercando di creare un gruppo di azionisti che fossero in grado di farsi carico della gestione della societ\u00e0. Il governo non prese in considerazione il piano proposto dalle associazioni di far aderire al capitale di Telecom gli oltre dipendenti.\nA conclusione dell'OPV (offerta pubblica di vendita), le azioni vennero collocate a lire; il 27 ottobre 1997 Telecom Italia, privatizzata, fu collocata alla Borsa di Milano.\nA causa della scarsa risposta degli investitori italiani, il \"nocciolo duro\" non fu in realt\u00e0 tale: il gruppo, con capofila la famiglia Agnelli, riuniva solamente il 6,62% delle azioni e si rivel\u00f2 molto fragile. Nel novembre 1998 Franco Bernab\u00e8 venne scelto come amministratore delegato di Telecom Italia.\n1999-2001: L'offerta pubblica di acquisto da parte di Olivetti e la gestione Colaninno.\nDal mese di febbraio 1999, Olivetti \u2013 gi\u00e0 nel settore delle telecomunicazioni con Omnitel e Infostrada, cedute in seguito a Mannesmann \u2013 lanci\u00f2 un'OPAS (offerta pubblica di acquisto e scambio) attraverso la Tecnost di Roberto Colaninno, riuscendo ad ottenere, nel giugno dello stesso anno, il controllo della societ\u00e0 con una quota del 51,02%. L'OPAS and\u00f2 a buon fine, nonostante la contrariet\u00e0 di Bernab\u00e8, che considerava il documento del piano \"lacunoso\" e non conforme alla normativa vigente. Il Financial Times criticher\u00e0 l'operazione.\nTelecom era una delle poche societ\u00e0 ad azionariato diffuso italiane, in cui il Ministero del tesoro aveva ancora una quota del 3,5%, pari a due miliardi di euro. Il Tesoro non si present\u00f2 all'assemblea degli azionisti che doveva decidere le contromisure alla scalata, preferendo mantenere neutralit\u00e0 rispetto all'operazione. La legge sulla \"golden share\" avrebbe permesso al Tesoro il diritto di veto sull'operazione.\nLa somma con cui la scalata fu finanziata, complessivamente trenta miliardi di euro, venne raccolta per un terzo attraverso capitale proprio (aumento di capitale e vendita di Omnitel e Infostrada) e per due terzi attraverso il prestito bancario e la conversione delle azioni Telecom in obbligazioni e azioni della Tecnost, la controllata di Olivetti che si era indebitata per controllare Telecom. A questo punto \u00e8 Bell, una societ\u00e0 con sede inl Lussemburgo, a controllare a monte la catena con il 22% di Olivetti. Il gruppo Olivetti, con un fatturato da attivit\u00e0 proprie pari a 1,3 miliardi e un debito di 16 miliardi, controllava il 51% del gruppo Telecom, che nel 1999 aveva un fatturato di 27,1 miliardi e un debito di appena 8,1 miliardi.\nConseguentemente all'espansione internazionale in Europa e in Sud America, iniziata durante la gestione pubblica, e in seguito all'acquisto di Seat Pagine Gialle, il debito del gruppo Telecom sal\u00ec a 21,9 miliardi, come dichiarato nel bilancio 2001.\nNel 2001, lo storico centro di ricerca CSELT, gi\u00e0 IRI-STET, venne scorporato dopo quasi quarant'anni di ricerca a livello di eccellenza: il gruppo di tecnologie vocali effettu\u00f2 uno \"spin-off\", divenendo una nuova societ\u00e0, denominata Loquendo S.p.A. e controllata al 100% da Telecom; la parte pi\u00f9 consistente, invece, divenne TILab (Telecom Italia Lab), pure controllata totalmente da Telecom Italia.\n2001-2007: Gestione Tronchetti Provera.\nOlimpia e la fusione Olivetti-Telecom Italia.\nNel 2001, con il ritorno di Berlusconi al governo, Colaninno e i suoi soci decisero di passare la mano.\nDopo diverse trattative, venne trovato un accordo con Benetton e Marco Tronchetti Provera, presidente di Pirelli.\nI nuovi proprietari di Telecom Italia pagarono 4,175 euro ad azione per il 23% di Olivetti posseduto da Bell, una cifra molto alta, considerando che sul mercato la quotazione era di 2,25 euro. Tale operazione permise a Tronchetti Provera di scalare prevalentemente a debito l'azienda, evitando il lancio di un'OPA. Quest'ultima sarebbe costata di pi\u00f9 alla sua compagine azionaria, ma avrebbe ridotto il peso del debito della Olivetti in Telecom Italia.\nLa cessione del 23% ha creato una plusvalenza (1,5 miliardi di euro) ad appannaggio di Bell, societ\u00e0 veicolo lussemburghese, grazie alla quale Colaninno ed Emilio Gnutti detenevano il controllo di Telecom. A causa di tale plusvalenza, Bell \u00e8 stata indagata per evasione fiscale e multata dall'Agenzia delle entrate per 1,937 miliardi di euro.\nL'accertamento con adesione a cui hanno aderito i soci di Bell ha permesso la riduzione delle sanzioni a un quarto del minimo, cos\u00ec la societ\u00e0 ha dovuto versare al fisco solamente 156 milioni.\nNel luglio 2001 Telecom era controllata dalla finanziaria Olimpia, partecipazione di Pirelli (al 60%), Edizione dei Benetton, Banca Intesa e Unicredito Italiano, a cui in seguito si era aggiunta Hopa, la finanziaria bresciana di Gnutti (tramite Holinvest, scatola cinese ) attraverso la quale Hopa deteneva il 3,7% di Telecom Italia. Il nuovo \"management\" del Gruppo fu dunque diretto da Tronchetti Provera e la sede legale fu spostata da Torino a Milano.\nPer accorciare la catena di controllo, con lo scopo di scaricare i debiti dei nuovi azionisti di controllo sull'azienda stessa, il 4 agosto 2003 avvenne la fusione con la controllante Olivetti, che incorpor\u00f3 Telecom Italia, assumendo contestualmente la sua denominazione sociale. In seguito all'operazione, i debiti degli azionisti di controllo si riversarono sul gruppo Telecom. L'indebitamento netto pass\u00f2 infatti da 18,1 miliardi (bilancio 2002) a 33,3 miliardi (bilancio 2003).\nPer far fronte al notevole indebitamento, vennero venduti la maggior parte delle partecipate estere e gli immobili ceduti ai fondi partecipati da Pirelli Real Estate per un valore di 2,6 miliardi. Il Gruppo sub\u00ec quindi un ridimensionamento sul mercato internazionale. \nLa dismissione del patrimonio immobiliare di Telecom Italia, costituito da pi\u00f9 di duemila edifici, tra cui uffici e centrali telefoniche, era iniziata durante la gestione precedente per un valore di 2,9 miliardi. La vicenda delle dismissioni immobiliari delle gestioni 1999-2007 \u00e8 stata oggetto di critiche.\nLa fusione tra Telecom Italia e TIM.\n Nel gennaio 2005 Telecom lanci\u00f2 un'OPA su TIM, azienda gi\u00e0 abbondantemente controllata con quota maggioritaria del 56%. Il costo necessario per rastrellare le azioni TIM sul mercato elev\u00f2 l'indebitamento di Telecom da 29,5 a 46,7 miliardi di euro (dato intermedio 2005), ovvero circa il 150% del fatturato. La fusione tra Telecom Italia e TIM venne finanziata con un mutuo contratto con una cordata di banche, nella misura maggiore da Banca Intesa.\nSuccessivamente Telecom Italia acquist\u00f2 tutte le attivit\u00e0 Internet della sua controllata Telecom Italia Media, portando nella controllante tutte le capacit\u00e0 per fornire contemporaneamente servizi voce, mobili e dati, lasciando intravedere l'idea di fornire nuovi servizi che sfruttassero la convergenza fisso-mobile-dati, puntando sulla rete di vendita con il mantenimento del \"market share\" sul mercato domestico.\nDal bilancio 2005 l'indebitamento finanziario netto risultava essere di 39,8 miliardi di euro.. Tuttavia, come gi\u00e0 nell'anno precedente, la societ\u00e0 decise, nel marzo 2006, di dare priorit\u00e0 all'aumento dei dividendi per gli azionisti; in risposta, l'agenzia Fitch Ratings ridusse il \"rating\" di Telecom Italia, portandolo da A- a BBB+.\nSecondo i dati di bilancio, durante la gestione Tronchetti Provera l'indebitamento netto del gruppo Telecom Italia increment\u00f2 (dai 21,9 miliardi del 2001 ai 37,3 miliardi di euro del 2006) contemporaneamente ad una rilevante riduzione e vendita di cespiti: la maggior parte delle partecipate estere acquistate nel periodo 1995-2000 (quasi tutte strategiche o maggioritarie), dipendenti e una parte del patrimonio immobiliare costituito da edifici e centrali telefoniche cedute ai fondi partecipati da Pirelli Real Estate e Morgan Stanley (retrolocate alla stessa Telecom a tassi medi d'affitto superiori a quelli di mercato, come avvenne durante la gestione Colaninno). A tali risultati si arriv\u00f2 in seguito all'OPA delle azioni minoritarie di TIM (2005) e alla precedente fusione Olivetti-Telecom (2003).\nL'ipotesi della divisione in quattro entit\u00e0.\nL'11 settembre 2006 il consiglio d'amministrazione dell'azienda decide di procedere alla divisione e riorganizzazione dell'azienda Telecom Italia in quattro distinti settori:\nLo scorporo della rete permise l'ingresso facilitato a tutti i nuovi operatori alternativi nella telefonia fissa e internet.\nIn un primo momento si era parlato di una possibile cessione di TIM, sia in Italia sia in Brasile, valutate rispettivamente 30-35 miliardi di euro e 6-7 miliardi di euro. La cessione avrebbe permesso a Telecom Italia di sanare il suo debito di 44 miliardi di euro.\nNumerose sono state le polemiche, anche di carattere politico, per quanto riguarda l'eventuale cessione dell'unico operatore mobile italiano a una societ\u00e0 straniera o a Mediaset (ipotesi non impossibile, ma che avrebbe comportato delicatissimi problemi relativi alle norme contro i cartelli di societ\u00e0, avendo entrambe posizioni importanti nelle telecomunicazioni).\nSuccessivamente il futuro presidente Guido Rossi dichiarer\u00e0 che non esistevano ipotesi di modifica del perimetro delle attivit\u00e0 di Telecom Italia, escludendo esplicitamente qualsiasi cessione.\nLa divisione di Telecom Italia da TIM ha portato a un'inversione di tendenza nella strada che era stata intrapresa per la convergenza fisso-mobile.\nTelecom Italia si sarebbe occupata, invece, della telefonia fissa e dei media, soprattutto grazie agli accordi con News Corporation, di propriet\u00e0 di Rupert Murdoch, in merito a contenuti televisivi.\nGli accordi con Murdoch per\u00f2 non furono della portata prevista: fu annunciata solo la concessione in licenza del catalogo per la diffusione in linea su Alice Home TV.\nDopo la decisione del consiglio di amministrazione, il presidente del consiglio Romano Prodi lasci\u00f2 trapelare la propria insoddisfazione, affermando di \"Non saperne nulla\". Il 15 settembre 2006, dopo l'annuncio dello scorporo di TIM, Marco Tronchetti Provera, in polemica con Prodi, si dimiser dalla guida della societ\u00e0: la presidenza torn\u00f2, dopo nove anni, a Guido Rossi, che dovette lasciare la FIGC.\nIl nuovo patto di controllo.\nLa prima mossa di Guido Rossi alla guida di Telecom fu la creazione, il 18 ottobre 2006, di un \"patto di controllo\" dell'azienda tra Olimpia, Mediobanca e Generali, che controllavano in tutto il 21,5% della societ\u00e0: Olimpia (ora controllata all'80% da Pirelli e al 20% da Edizione Holding) porta in dote il proprio 18%, Assicurazioni Generali il 2,01%, Mediobanca l'1,54%.\nIl 15 febbraio 2007, Assicurazioni Generali pass\u00f2 dal controllo del 2,01% a quello del 4,06% di azioni Telecom Italia. Il patto di controllo tra le aziende Olimpia, Generali e Mediobanca arriva al 23,6%.\nIl patto prevedeva vincoli sulle quote conferite, la possibilit\u00e0 per i contraenti di aumentare la loro quote e anche quella di vendere in prelazione ai soci. Esisteva inoltre l'opportunit\u00e0 per altri soci, che avessero pi\u00f9 dello 0,5% del Gruppo, di entrare nel patto: si era parlato dell'ingresso di Intesa Sanpaolo, Capitalia e UniCredit, mentre il secondo azionista Hopa (3,72%) ne era rimasto fuori.\nIl patto fu un passo decisivo per il rafforzamento dell'azionariato della societ\u00e0 telefonica, che con l'ingresso di nuovi \"partner\" avrebbe potuto avvicinarsi alla soglia del 30% ,oltre la quale \u00e8 obbligatorio lanciare un'offerta totalitaria.\nPresidente del nuovo patto fu, dopo la sua uscita da Telecom, Marco Tronchetti Provera.\nAnche in conseguenza del patto e dell'influenza dei nuovi soci nel controllo delle strategie del Gruppo, \u00e8 definitivamente tramontata l'ipotesi di ricostituire TIM come societ\u00e0 autonoma e di venderla successivamente insieme a Telecom Brasil.\nLa parentesi di Guido Rossi.\nA febbraio 2007 Telecom avvi\u00f2 i contatti con la spagnola Telef\u00f3nica per l'entrata degli iberici nell'azienda italiana. L'ipotesi era quella di cedere una parte di Olimpia, la finanziaria che controllava il 18% di Telecom. Il 1\u00ba marzo 2007 l'azienda Telef\u00f3nica annunci\u00f2 in un comunicato che i contatti con Telecom Italia erano temporaneamente sospesi, ma continuavano quelli con altri soci al fine di arrivare a una cordata.\nIl 16 febbraio 2007 il CdA ha approvato il nuovo assetto organizzativo basato su 4 entit\u00e0 e i relativi direttori generali:\nIl 9 marzo 2007 venne presentato il nuovo piano industriale per il triennio 2007/2009 al quale, tuttavia, il mercato reag\u00ec facendo registrare un forte ribasso per le azioni di Telecom Italia, anche alla luce del fatto che gli utili risultvano in calo e, per il futuro, si annunciava una diminuzione dei dividendi.\nNel settembre del 2006 Beppe Grillo, piccolo azionista Telecom, lanci\u00f2 un'iniziativa da lui battezzata \"OPA alla genovese\" (il cui nome ufficiale \u00e8 \"Share Action\") sul suo blog, con la quale richiedeva a tutti gli azionisti di Telecom Italia di delegargli la rappresentanza nell'assemblea, con lo scopo di raggiungere un numero di azioni tale da consentire a lui, e quindi a tutti coloro che avessero aderito, di sfiduciare i membri del consiglio di amministrazione.\nIl 16 aprile 2007, durante l'assemblea degli azionisti, Grillo prese la parola e accus\u00f2 l'intero consiglio di amministrazione di manifesta incapacit\u00e0 manageriale, chiedendone infine le dimissioni tra gli applausi degli azionisti presenti in sala.\nGrillo spieg\u00f2, inoltre, che la lunga procedura burocratica imposta da Consob gli impediva di rappresentare formalmente la totalit\u00e0 dei piccoli azionisti che gli avevano delegato il loro potere di voto, ma promise che all'assemblea successiva il piccolo azionariato sarebbe stato rappresentato in maniera compatta all'interno dell'assemblea dei soci.\n2007-2013: Gestione italiana e Telefonica.\nIl passaggio di propriet\u00e0 da Olimpia a Telco nel 2007.\nIl 1\u00ba aprile 2007 Pirelli, a seguito di un CdA straordinario, annunci\u00f2 di avere ricevuto due offerte tese a rilevare il 66% di Olimpia, la \"holding\" che deteneva il pacchetto di controllo di Telecom Italia.\nA sorpresa, pochi giorni dopo l'annuncio delle due offerte, Guido Rossi, presidente della societ\u00e0 dal settembre 2006, non avendo vista rinnovata la propria candidatura a far parte del consiglio di amministrazione (poi rinnovato nell'assemblea degli azionisti del 16 aprile 2007) si dimise da presidente dell'azienda non senza aver aspramente criticato, in un'intervista a La Repubblica, Marco Tronchetti Provera. Al suo posto viene nominato Pasquale Pistorio come presidente di transizione.\nIl 28 aprile una cordata italo-spagnola composta da Mediobanca, Generali, Intesa Sanpaolo, Sintonia e Telef\u00f3nica lanci\u00f2 un'offerta per rilevare la quota di Pirelli in Olimpia, con la contestuale creazione di una societ\u00e0 veicolo, denominata Telco S.p.A. (patto di controllo): quest'ultima nacque con lo scopo di controllare circa il 23% di Telecom Italia. Tale offerta fu accettata dal CdA straordinario tenutosi in tale data.\nIl 24 ottobre 2007 vi fu la firma per il passaggio da Olimpia a Telco che ha concretizzato l'operazione ma ponendo 28 condizioni all'azienda Telef\u00f3nica, legate anche ai Paesi dove le 2 aziende erano concorrenti, \"in primis\" in Sudamerica. A dicembre furono nominati presidente Gabriele Galateri di Genola e amministratore delegato Franco Bernab\u00e8, ex-presidente della compagnia telefonica.\nIl 27 ottobre 2009 i soci di Telco S.p.A., con l'eccezione di Sintonia, rinnovarono per altri tre anni il patto di controllo.\nNegli stessi anni si registr\u00f2 anche un incremento di attenzione nei confronti di tematiche ambientali e sociali: si ricordano nello specifico il lancio del progetto di sostenibilit\u00e0 \"avoicomunicare\" (8 agosto 2008), la nascita della Fondazione Telecom Italia (24 dicembre 2008) e il sostegno alle popolazioni dell'Abruzzo e dell'Emilia-Romagna colpite dal terremoto.\nDirigenza dal 2006.\nDal 15 settembre 2006, dopo un delicato periodo legato all'inizio di un processo riorganizzativo, alla presidenza della societ\u00e0 torn\u00f2 il prof. Guido Rossi, che succedette al dimissionario Marco Tronchetti Provera, gi\u00e0 presidente di Pirelli e altre societ\u00e0. Vice presidente era Gilberto Benetton, che era anche presidente della finanziaria Edizione Holding e di Autogrill. Vice presidente esecutivo fu Carlo Buora, l'amministratore delegato Riccardo Ruggiero.\nTra i consiglieri spiccano Massimo Moratti, Carlo Alessandro Puri Negri (di Pirelli), Gianni Mion (di Benetton), nonch\u00e9 Giovanni Consorte (di Unipol), quest'ultimo tra gli indagati per lo scandalo Bancopoli (poi dimessosi).\nAlcuni mesi dopo, il 7 aprile 2007, Rossi si dimise e venne sostituito da Pasquale Pistorio (vicepresidente di Confindustria e consigliere della societ\u00e0 telefonica), che dopo l'arrivo di Telco rassegn\u00f2 le proprie dimissioni insieme a Riccardo Ruggiero e Carlo Buora. La presidenza spettava ora a Gabriele Galateri di Genola, in carica dal 3 dicembre 2007, e Franco Bernab\u00e8 ottenne la carica di amministratore delegato.\nIl 14 aprile 2008 venne nominato un nuovo consiglio di amministrazione, i cui 15 Amministratori restarono in carica per il triennio 2008-2010: Gabriele Galateri di Genola e Franco Bernab\u00e8 vengono confermati rispettivamente presidente e amministratore delegato di Telecom Italia.\nAllo scadere del mandato, il consiglio di amministrazione del Gruppo venne rinnovato nel 2011: Franco Bernab\u00e8 fu nominato presidente esecutivo, mentre Marco Patuano divenne il nuovo Amministratore Delegato per il triennio 2011-2013.\nIl 5 ottobre 2012 Andrea Mangoni venne nominato presidente in Brasile di TIM Participa\u00e7\u00f5es, incarico che termin\u00f2 il 7 febbraio 2013, quando rassegn\u00f2 le dimissioni, mentre Franco Bertone \u00e8 direttore operativo (COO) del gruppo Telecom Argentina dal 2008.\nOpen Access e altre iniziative del 2008.\nNel febbraio 2008 Telecom Italia ha creato \"Open Access\", una nuova funzione per gestire tutte le attivit\u00e0 di sviluppo e manutenzione delle infrastrutture tecnologiche di rete di accesso, i processi di fornitura dei servizi di accesso per la clientela della Telecom Italia e per gli altri Operatori e la relativa assistenza tecnica. Tutto ci\u00f2 per una maggiore efficienza, qualit\u00e0 e parit\u00e0 di trattamento. \"Open Access\" \u00e8 stato alla base del dialogo fra la Telecom Italia e l'Autorit\u00e0 per le Garanzie nelle Comunicazioni ed \u00e8 stato anticipato dall'assunzione di impegni volontari, approvati dall'Autorit\u00e0 nel dicembre 2008. Gli impegni, che hanno al centro il ruolo ricoperto da \"Open Access\" e dai suoi nuovi processi per sviluppare in modo autonomo, separato e trasparente la rete d'accesso della Telecom Italia, servendo a rafforzare il contesto competitivo. Sono insomma una sorta di garanzia nei confronti dei rischi competitivi tradizionalmente associati all'integrazione verticale della Telecom Italia (ossia, essenzialmente, possibili condizioni privilegiate di accesso alla rete fissa), nonch\u00e9 sull'aumento del grado di concorrenzialit\u00e0 in tutti i mercati \"retail\" collegati alla rete di accesso.\nNel 2008 \u00e8 stata anche costituita la Fondazione Telecom Italia.\nL'ipotesi di cessione totale di Telco a Telef\u00f3nica e le dimissioni di Bernab\u00e8.\nDopo che il titolo ebbe raggiunto il suo minimo storico a 0,5 euro ad azione, nella notte del 23 settembre 2013 Generali, Mediobanca e Intesa Sanpaolo raggiunsero un accordo con Telef\u00f3nica per la cessione a quest'ultima delle loro quote in Telco. L'operazione avrebbe permettesso al gestore spagnolo di portare dal 46 al 66% la sua partecipazione nella \"holding\" che controllava il 22,4% di Telecom Italia, con un'opzione per un ulteriore incremento fino al 70% nel breve periodo per poi arrivare al 100% a partire da gennaio 2014, in caso di approvazione da parte delle autorit\u00e0 Antitrust.\nIl 3 ottobre 2013 Franco Bernab\u00e8 diede le dimissioni come presidente di Telecom Italia ricevendo una liquidazione di 6,6 milioni; tutte le deleghe furono affidate temporaneamente all'ad Marco Patuano.\nNel periodo 2007-2013, durante la gestione Telco (Telefonica, Mediobanca, Intesa, Generali), dai dati di bilancio si registr\u00f2 una riduzione dell'indebitamento netto (da 35,7 miliardi a 26,8 miliardi) e un calo del fatturato (da 31,3 miliardi a 22,4 miliardi) dovuto a vari fattori (concorrenza, \"over the top\", vendita \"asset\", azioni regolatorie, instabilit\u00e0 della \"Governance\"). In questa fase, inizi\u00f2 quel processo che vide una nuova composizione del fatturato con il calo dei servizi di voce (fissi e mobili) e la crescita della connettivit\u00e0 e dei servizi a valore aggiunto.\n2014-2018: Vivendi maggior azionista.\nIl 16 aprile 2014 si tenne l'assemblea societaria che insedi\u00f2 un nuovo consiglio di amministrazione, a maggioranza di membri indipendenti, e procedette con la nomina dei nuovi amministratori e di Giuseppe Recchi a Presidente del nuovo consiglio di amministrazione; nel CdA del 18 aprile vennero conferite le deleghe e Marco Patuano confermato Amministratore delegato.\nL'uscita di Telco.\nIl 16 giugno 2014 Generali, Mediobanca e Intesa Sanpaolo hanno annunciato l'intenzione di uscire dal patto di controllo inerente all'holding Telco S.p.A.: in virt\u00f9 di ci\u00f2, nei prossimi mesi Telef\u00f3nica deterr\u00e0 direttamente una partecipazione di circa il 15% in Telecom Italia, diventandone unico azionista di controllo, anche se di fatto gli amministratori Recchi e Patuano dichiarano che la societ\u00e0 viene gestita come una societ\u00e0 ad azionariato diffuso. La modifica della Corporate Governance ridusse il peso dell'azionista di controllo e traghett\u00f2 progressivamente l'azienda verso lo \"status\" di societ\u00e0 ad azionariato diffuso (\"public company\").\nIl 16 luglio 2014 Telefonica si avvi\u00f2 a ridurre sotto il 10% la propria partecipazione in Telecom Italia attraverso l'emissione di un \"bond\" convertendo in azioni Telecom da 750 milioni, pari quindi a circa il 6% del capitale del gruppo italiano. L'annuncio degli spagnoli, che con lo scioglimento di Telco avrebbero il 14,8% di Telecom, fu in pratica una mossa preventiva in funzione Cade: a dicembre l'Antitrust brasiliano \u2013 dopo il rafforzamento di Telefonica nella \"holding\" Telco, che \u00e8 primo socio di Telecom \u2013 aveva sottolineato che l'incremento della quota era contraria agli impegni assunti con l'Authority e aveva chiesto agli spagnoli di conseguenza di uscire da Telecom Italia o di vendere la TIM brasiliana per riequilibrare la propria presenza nel mercato sudamericano. Con il convertendo triennale dunque Telefonica si \u00e8 avviata verso la riduzione del proprio peso in Telecom Italia.\nL'ultrabroadband: introduzione e diffusione della fibra e del 4G.\nIl 20 febbraio 2014 Telecom Italia ha debuttato nel \"seed investment\" a favore delle startup digitali. Gli investimenti, previsti per il triennio 2014-2016, si concentreranno sulle startup selezionate in base alla capacit\u00e0 d'innovazione sul fronte tecnologico, mobile, digitale e dell'ICT.\nTale programma \u00e8 parte del progetto Working Capital, attivo dal 2009, nel quale sono coinvolti circa progetti di impresa.\nNel marzo del 2014 \u00e8 stato approvato il processo di fusione per incorporazione di TI Media in Telecom Italia, il cui perfezionamento era previsto entro il terzo trimestre 2015. \nIl 19 febbraio 2015 venne annunciato il progetto d'integrazione tra le due societ\u00e0 da attuarsi nella forma di una fusione per incorporazione di Telecom Italia Media in Telecom Italia.\nIl programma era finalizzato al risparmio dei costi di gestione, alla razionalizzazione della struttura del Gruppo e alla semplificazione dell'intera offerta fissa, mobile, Internet dell'azienda.\nLa novit\u00e0 pi\u00f9 significativa \u00e8 che TIM diventer\u00e0 l'unico marchio commerciale del Gruppo.\nIn occasione del rebranding sono stati pianificati investimenti per accelerare lo sviluppo delle reti di nuova generazione.\nNell'aprile dello stesso anno l'azienda ha annunciato un accordo con Sky Italia per permettere agli abbonati l'accesso ai contenuti attraverso la connessione in fibra ottica di Telecom Italia.\nIl 26 giugno 2014 \u00e8 stato modificato lo statuto per renderlo conforme alla disciplina del cosiddetto \"golden power\", modificata dalla legge l'11 maggio 2012.\nIl 10 luglio 2014 si \u00e8 conclusa con successo l'adesione al piano di azionariato per gli oltre dipendenti che hanno richiesto la sottoscrizione di pi\u00f9 di 96 milioni di azioni ordinarie. Fu previsto inoltre che si assegnasse 1 azione gratuita ogni 3 sottoscritte a tutti coloro che avrebbero conservato le azioni per un anno. La cifra investita da ogni dipendente ammontava a circa euro.\nIl 16 ottobre 2014 venne comunicato che nel triennio 2014-2016 l'azienda avrebbe investito 9 miliardi di euro nello sviluppo delle infrastrutture di Rete. 3,4 miliardi erano destinati a sviluppare reti e servizi, soprattutto riguardanti il 4G e la Fibra ottica.\nNell'ottobre 2014 sono stati approvati i programmi per la realizzazione in Calabria e in Molise della rete in fibra ottica.\nTelecom Italia si \u00e8 aggiudicata, infatti, il Bando per le Regioni Calabria e Molise, relativo alla concessione di un contributo a un progetto d'investimento per la realizzazione di nuove infrastrutture ottiche passive abilitanti alle reti NGAN (Next Generation Access Network). Il principale obiettivo dei programmi era quello di fornire connettivit\u00e0 con banda ultralarga a 227 comuni delle due regioni per favorire il raggiungimento degli obiettivi dell'Agenda Digitale Europea.\nNei primi mesi del 2015 il programma per la realizzazione della rete in fibra ottica ha coinvolto anche le regioni Puglia e Basilicata.\nI comuni pugliesi coinvolti erano 148, mentre in Basilicata i comuni coperti dal servizio erano 64, ma il piano complessivo prevedeva di raggiungere 600 comuni entro il 2016 per una copertura di oltre il 50% della popolazione.\nNell'agosto 2015, Telecom Italia si \u00e8 aggiudicata il Bando del Ministero dello Sviluppo Economico per la concessione di un contributo pubblico per la realizzazione di infrastrutture a banda larga in 136 comuni della Sicilia.\nNel dicembre 2014, Telecom Italia ha celebrato cinquant'anni d'innovazione e ricerca in concomitanza con l'anniversario del centro di ricerca e innovazione del Gruppo, nato nel 1964 a Torino come CSELT (Centro studi e laboratori telecomunicazioni) e divenuto \"TILab\" nel 2001 (acronimo di Telecom Italia Lab; mentre il vecchio gruppo di Tecnologie vocali \u00e8 divenuto lo \"spin-off\" Loquendo nello stesso anno).\nIl Centro ha messo a punto le prime sperimentazioni di trasmissioni su cavi ottici interrati gi\u00e0 negli anni '70, la definizione dello standard MPEG (Moving Picture Experts Group) per la compressione digitale del segnale audio-video, che ha permesso la nascita dei CD e la diffusione dei file musicali mp3 su tutti i dispositivi (tablet, smartphone e PC) e le prime forme di video comunicazione digitale.\nNel 1974 lo CSELT present\u00f2 il primo sintetizzatore vocale in tempo reale italiano.\nNegli anni 2000 il progredire degli studi e delle sperimentazioni ha permesso ai ricercatori di sviluppare il 4G e 4G Plus (LTE e LTE Advanced), che hanno reso Telecom Italia la 1\u00aa telco in Europa e la 5\u00aa al mondo per numero di brevetti nel settore della telefonia mobile.\nNei primi mesi del 2015 \u00e8 iniziata la procedura per la quotazione in Borsa di Inwit, la societ\u00e0 che racchiude e gestisce le torri di trasmissione di Telecom Italia.\nL'azienda \u00e8 anche un fornitore di servizi nel sistema pubblico di connettivit\u00e0 (SPC), gestisce una parte della connettivit\u00e0 internet e intranet della pubblica amministrazione italiana, in attesa del subentro dei fornitori che a maggio 2015 sono risultati aggiudicatari della gara Consip.\nNel 2015 Telecom \u00e8 stata \"partner\" dell'Esposizione Universale di Milano, siglando un accordo con Ericsson per la fornitura di servizi di rete mobile in tale ambito.\nA partire da luglio 2015 il \"brand\" TIM (non pi\u00f9 acronimo) \u00e8 utilizzato per l'intera offerta di telefonia fissa, mobile e internet dell'azienda Telecom Italia ed \u00e8 diventato operativo il sito unificato di TIM, che comprende le offerte e l'assistenza per la telefonia fissa e mobile.\nLa scalata del gruppo Vivendi del 2016.\nNell'ottobre 2015 il gruppo francese Vivendi si mosse sul mercato azionario ordinario della Telecom, allo scopo di portare la propria quota di partecipazione intorno al 20% e aumentare la propria influenza sul consiglio di amministrazione dell'azienda. Con tale operazione, Vivendi ottenne tre consiglieri nei comitati di gestione di Telecom.\nIl 13 gennaio 2016 venne lanciato il nuovo logo TIM a segnare una discontinuit\u00e0 col passato, mentre il rastrellamento delle quote continuava a pi\u00f9 riprese nei mesi successivi quando Vivendi portava, nel gennaio 2016, la sua quota al 21,4% e il 19 febbraio 2016 al 22,8%. Il 2 marzo 2016, con un investimento di 120 milioni di euro e in sole due settimane, il gruppo francese port\u00f2 ulteriormente la propria quota di possesso di Telecom Italia al 23,8%. La scalata prosegu\u00ec fino all'11 marzo 2016 quando il gruppo francese Vivendi giunse al 24,9% di possesso divenendo il maggior azionista. Il 22 marzo il Cda ha ratificato le dimissioni di Patuano, trasferendo le sue deleghe, in attesa della nomina del nuovo AD, al presidente Giuseppe Recchi.\nIl 30 marzo 2016 Flavio Cattaneo venne nominato AD di Telecom Italia e il 21 luglio 2017 annunci\u00f2 le proprie dimissioni ricevendo una liquidazione \"monstre\" di 25 milioni di euro, sostituito dal manager israeliano Amos Genish.\nAl 28 luglio 2017 la \"governance\" della societ\u00e0 era composta da: \nIl 7 agosto 2017, la societ\u00e0 francese Vivendi in una nota conferm\u00f2 di non esercitare alcun controllo di fatto su Telecom Italia \"ai sensi dell'art. 93 del Testo Unico della Finanza e dell'art. 2359 del Codice Civile\".\nIl 6 marzo 2018 venne approvato dal consiglio di amministrazione e successivamente presentato da Amos Genish il piano triennale strategico DigiTIM 2018-2020, incentrato su innovazione digitale e digitalizzazione di tutti i processi.\nLa \"governance\" Elliott dal 2018.\nNel mese di aprile 2018, Cassa depositi e prestiti ha acquistato azioni della societ\u00e0 per il 4,262% del capitale ordinario, con una visione di lungo respiro, non speculativa.\nUn altro 8,847% \u00e8 detenuto da Paul Singer attraverso il fondo Elliott che, nell'assemblea societaria del 4 maggio 2018 con l'approvazione del 49,84% dei voti, ha scalzato Vivendi dal vertice, la cui lista ha ottenuto il 47,18%, nonostante che col 23,943% del capitale sociale sia sempre il maggior azionista.\nCon il nuovo consiglio d'amministrazione formato da 13 consiglieri su 15 indipendenti, compreso il presidente, Telecom Italia \u00e8 diventata, come auspicato da Elliott, una societ\u00e0 ad azionariato diffuso.\nIl 7 maggio vennero eletti all'unanimit\u00e0, con la sola loro astensione, Fulvio Conti presidente e confermato Amos Genish come amministratore delegato. Arnaud de Puyfontaine rimase nel cda come consigliere.\nIl 13 novembre, in seguito alle diverse strategie sullo scorporo delle rete tra Vivendi contraria e il fondo Elliott favorevole, Amos Genish venne sfiduciato dal consiglio di amministrazione. Il 18 novembre Luigi Gubitosi venne eletto nuovo amministratore delegato e direttore generale con i voti dei consiglieri nominati da Elliott.\nDal 2019: Telecom Italia diventa Gruppo TIM.\nNel 2019 Telecom Italia viene rinominata in Gruppo TIM.\nIl 26 settembre 2019 si dimise con effetto immediato Fulvio Conti. Nel frattempo le funzioni di presidenza furono svolte dal consigliere Michele Valensise, in qualit\u00e0 di consigliere pi\u00f9 anziano. Un mese pi\u00f9 tardi, in ottobre, fu nominato presidente, su proposta del fondo Elliott, l'ex direttore generale della Banca d'Italia, Salvatore Rossi.\nIn data 31 ottobre 2019, venne stipulata la fusione per incorporazione di Noverca in TIM.\nConsiglio di amministrazione.\nDal 4 maggio 2018 il nuovo consiglio di amministrazione di 15 componenti in carica per 3 esercizi, \u00e8 composto da 10 amministratori, tutti indipendenti, nominati dalla lista presentata dai soci Elliott lnternational LP, Elliott Associates LP e The Liverpool Limited Partnership, che ha ottenuto pi\u00f9 voti:\n5 amministratori nominati dalla lista di Vivendi:\nAzionariato.\nLa struttura azionaria, al 31 marzo 2021, risultava cos\u00ec composta:\nControversie.\nScandalo Telecom Italia-SISMI.\nTelecom Italia \u00e8 stata coinvolta, insieme al Servizio per le informazioni e la sicurezza militare (SISMI), nello scandalo delle intercettazioni abusive legato a varie vicende del 2005-2006, tra cui il caso Abu Omar e lo spionaggio di Alessandra Mussolini prima delle elezioni regionali nel Lazio, nel 2005. Si tratta dello \"Scandalo Telecom-Sismi\".\nSecondo la procura di Milano, gli intercettati erano giudici, giornalisti, politici e uomini di altri servizi (l'indagine peraltro \u00e8 correlata al suicidio, avvenuto nel 2006, di Adamo Bove, \"manager\" di Telecom Italia, avente incarichi nel campo della sicurezza).\nL'inchiesta e le indagini.\nIl 20 settembre 2006 Giuliano Tavaroli, l'ex capo della Sicurezza di Pirelli e Telecom Italia, venne arrestato insieme ad altre 20 persone. L'accusa era quella di spionaggio e corruzione. Lo scandalo part\u00ec da un'inchiesta compiuta dai giornalisti del quotidiano \"La Repubblica\" Giuseppe D'Avanzo e Carlo Bonini. Tra gli intercettati risulterebbe anche Romano Prodi.\nIl 13 dicembre 2006 Marco Mancini (ex numero due del Sismi) \u00e8 stato inoltre arrestato nell'ambito dell'inchiesta sulle intercettazioni illegali di Telecom Italia, insieme a Giuliano Tavaroli (gi\u00e0 in carcere) ed Emanuele Cipriani, investigatore privato fiorentino. L'accusa per tutti era quella di associazione a delinquere finalizzata alla corruzione e alla rivelazione del segreto d'ufficio.\nNel maggio 2007 Telecom Italia vinse il premio \"Big Brother Award\" come \"peggiore azienda privata\", per quanto successo in fatto di riservatezza dei dati.\nIl 14 luglio 2008 la Procura della Repubblica di Milano deposit\u00f2 le 350 pagine dell'avviso di chiusura delle indagini, dopo aver convocati in Procura, come ultimo atto investigativo, i vertici di Telecom Italia di allora, Marco Tronchetti Provera (ex presidente) e Carlo Buora (ex amministratore delegato), in quanto persone informate sui fatti.\nPer non aver vigilato sulla propria \"security\" e sui metodi usati per avere le informazioni, il gruppo Telecom Italia (unitamente al gruppo Pirelli) risultava indagato in base alla legge 231 sulla responsabilit\u00e0 amministrativa delle societ\u00e0, pur non essendo stati mossi addebiti contro l'ex presidente e l'ex amministratore delegato di Telecom Italia. Una lunga serie di reati sono stati invece contestati a 34 persone, accusate a vario titolo di aver messo in piedi una vera e propria associazione a delinquere al cui vertice c'era l'ex capo della \"security\", Giuliano Tavaroli. Nelle interviste rilasciate nei giorni successivi alla chiusura delle indagini, Tavaroli si difese dando la propria versione dei fatti e scaricando le responsabilit\u00e0 sui suoi superiori, che gli avrebbero commissionate le indagini poi risultate illecite.\nLe udienze.\nDurante le udienze preliminari (la prima delle quali fissata per il 31 marzo 2009), l'allora Presidente del Consiglio Silvio Berlusconi appose il segreto di Stato sulle indagini sui \"dossier\" illegali del caso.\nNel febbraio 2010 Telecom Italia e Pirelli chiesero di patteggiare l'accusa di corruzione, presentando cos\u00ec un'istanza di circa 7 milioni e mezzo di euro. Ciononostante, le due imprese si rappresentarono come danneggiate dai comportamenti di Tavaroli e Cipriani e restarono quindi nell'udienza preliminare solo come parti civili per l'ipotesi che costoro si fossero indebitamente appropriati di fondi delle societ\u00e0, e come responsabili civili rispetto ad altri reati contestati agli indagati.\nIn seguito l'investigatore Emanuele Cipriani dichiar\u00f2 spontaneamente di aver agito per conto del presidente di Telecom Italia Marco Tronchetti Provera, preparando per lui dei \"dossier\" contenenti informazioni che potessero aiutarlo nella gestione degli affari. Nel frattempo per\u00f2 Marco Tronchetti Provera sment\u00ec di essere stato a conoscenza di eventuali attivit\u00e0 illecite condotte dalla \"security\" dell'azienda o della schedatura di massa dei lavoratori.\nA marzo venne sentito Fabio Ghioni, il quale dirigeva una struttura pensata per proteggere la rete Telecom ma che di fatto eseguiva attivit\u00e0 di hackeraggio, il cosiddetto Tiger Team. Egli ha affermato che Tronchetti Provera era a conoscenza di questi attacchi informatici.\nSuccessivamente Tronchetti Provera depose come testimone e ribad\u00ec di essere totalmente estraneo alle attivit\u00e0 di dossieraggio illecite.\nLe sentenze.\nTra i condannati del processo di primo grado, conclusosi il 13 febbraio 2013, vi sono 7 dei collaboratori di Giuliano Tavaroli (che ha ottenuto un patteggiamento di meno di 5 anni) con pene fino a sette anni e risarcimenti per oltre 22 milioni di euro. Inoltre ci sono state condanne per l'ex collaboratore del Sisde, Marco Bernardini (sette anni e mezzo), e per l'ex investigatore privato Emanuele Cipriani (cinque anni e mezzo).\nLa prima Corte d'Assise di Milano ha inoltre sancito che Telecom Italia, costituitasi parte civile dovr\u00e0 essere risarcita di 10 milioni dagli imputati.\nLe spese per i braccialetti elettronici.\nMolti hanno sollevato critiche a causa di una commessa pubblica affidata a Telecom e relativa al monitoraggio di alcuni braccialetti elettronici (una misura adottata per il controllo dei detenuti): in dieci anni (dal 2001 al 2011) lo Stato ha versato a Telecom 81 milioni di euro di abbonamento per la tracciatura di quei dispositivi. La Corte dei conti ha evidenziato l'anti-economicit\u00e0 della manovra, visto che in quel periodo solo 14 braccialetti sono stati utilizzati. Nel 2011 il ministro del governo Monti, Annamaria Cancellieri, ha rinnovato la commessa per ulteriori sette anni; anche il prolungamento del contratto ha suscitato diverse perplessit\u00e0, visto che il figlio del ministro Cancellieri, Piergiorgio Peluso, lavora proprio a Telecom come \"top manager\". Entrata a far parte dell'esecutivo di Enrico Letta non pi\u00f9 come ministro dell'Interno ma come Guardasigilli, la Cancellieri aveva pi\u00f9 volte proposto l'uso del braccialetto elettronico come strumento di contrasto al fenomeno dilagante della violenza contro le donne, e in particolare per controllare e scoraggiare i cosiddetti \"stalker\".\nBusiness unit.\nOlivetti S.p.A., \u00e8 parte del segmento \"business\" di \"core domestic\" e opera nell'ambito dei prodotti e servizi per l'Information Technology.\nIINWIT S.p.A. opera nel settore delle infrastrutture per le comunicazioni elettroniche, nello specifico in quelle dedicate all'ospitalit\u00e0 di apparati di trasmissione radio per le reti di telefonia mobile sia di TIM sia di altri operatori.\nIn campo internazionale opera nell'ambito dello sviluppo di reti in fibre ottiche per clienti \"wholesale\" (in Europa, nel Mediterraneo e in Sud America).\nNella telefonia fissa, con TIM S.A. (ex Intelig Telecomunica\u00e7\u00f5es) oltre che con TIM Fiber RJ e TIM Fiber SP, viene offerta anche la trasmissione dati su fibra ottica in tecnologia full IP come DWDM e MPLS e servizi di banda larga residenziale.\nBusiness unit domestic.\nKena Mobile.\nKena Mobile \u00e8 un servizio di comunicazione mobile italiano offerto, a partire dal 1 novembre 2019, da Telecom Italia e operante sulla rete TIM; in precedenza il servizio era erogato da Noverca S.r.l., ex operatore virtuale di rete mobile.\nNell'agosto 2018 Kena Mobile registr\u00f2 linee mobili e a novembre dello stesso anno raggiunse un milione di linee mobili. \nIl 26 novembre 2021 Kena Mobile ha comunicato di avere di clienti.\nPrincipali partecipazioni.\nEcco il riepilogo delle principali partecipazioni appartenenti alla \"business unit domestic\" con la sede sociale e la percentuale posseduta:\nIn Italia:\nNella Repubblica di San Marino:\nIn Lussemburgo:\nOperazioni societarie.\nAcquisizioni.\nIl piano industriale port\u00f2 Telecom Italia ad acquistare aziende che si occupavano di internet a banda larga e del campo dei media.\nCessioni.\nNell'ambito del piano di focalizzazione sul \"core business\" sono state cedute quasi tutte le partecipazioni in aziende manifatturiere (tranne l'Olivetti Tecnost, ribattezzata Olivetti S.p.A. nel 2005), alcune aziende non strategiche e varie partecipate straniere.\nOperazioni nei media.\nL'operazione, avviata gi\u00e0 alcuni mesi prima, prevedeva che TI Media detenesse il 70% delle azioni di Persidera, mentre il gruppo editoriale L'Espresso il 30%. Attraverso questa unione, Persidera \u00e8 diventata un operatore di rete a copertura nazionale titolare di cinque multiplex digitali.\nLiberalizzazione e proposte di riforma societaria.\nUn problema simile per diverse infrastrutture.\nLa situazione \u00e8 analoga a quella esistente in altri settori strategici, nei quali la societ\u00e0 proprietaria della rete risulta essere una societ\u00e0 controllata del gruppo. .\nMonopolio naturale della propriet\u00e0 e gestione concorrenziale.\nNei tempi delle liberalizzazioni, si \u00e8 visto come una gestione pluralistica e concorrenziale della rete, alla quale partecipino pi\u00f9 operatori, porta vantaggi per gli utenti in termini di tariffe e di qualit\u00e0. Pi\u00f9 difficile \u00e8 sostenere un argomento simile riguardo alla propriet\u00e0 delle reti.\nLe reti hanno forti costi di costruzione, che rendono difficilmente replicabile una seconda rete altrettanto estesa e capillare di telecomunicazioni (oppure di distribuzione del gas o corrente elettrica): quindi \u00e8 improbabile avere due o pi\u00f9 proprietari di grandi reti.\nSuddividere la rete esistente in sottoreti geografiche e frazionarne la propriet\u00e0, significherebbe perdere l'interoperabilit\u00e0, accessibilit\u00e0 e scalabilit\u00e0 che sono fra le caratteristiche principali richieste a una rete. Per questo raramente viene posto in discussione che il proprietario, il centro decisionale competente sull'intera rete, debba essere uno solo, per evitare ridondanze o incompatibilit\u00e0 nella gestione fra un'area geografica e l'altra. Il dibattito verte principalmente su come debba essere ripartito il capitale del soggetto proprietario della rete.\nIn questo senso, pi\u00f9 volte l'AGCOM ha ribadito che la rete su doppino non \u00e8 replicabile; e a proposito di telecomunicazioni e altre infrastrutture, la rete \u00e8 equiparata ai monopoli naturali. Nel primo caso una questione economica crea un \"monopolio naturale\", mentre nel secondo caso si fa riferimento a un'impossibilit\u00e0 di duplicazione fisica per la natura e tecnica per l'uomo.\nSeparazione fra propriet\u00e0 e gestione.\nLa competizione globale spinge ad aprire il mercato anche a operatori stranieri, perch\u00e9 anche le imprese italiane non incontrino difficolt\u00e0 di accesso nei corrispondenti mercati stranieri.\nD'altra parte, l'importanza strategica delle infrastrutture solleva la questione della loro \"italianit\u00e0\", di un loro controllo in capo a soggetti pubblici o privati, comunque italiani. Una separazione fra propriet\u00e0 e gestione pu\u00f2 conciliare queste due esigenze, attraverso una propriet\u00e0 \"italiana\" e una gestione aperta anche a operatori esteri.\nIl modello delle telecomunicazioni britannico.\nUna vera concorrenza al settore delle telecomunicazioni arriverebbe sul modello britannico da una societ\u00e0 proprietaria della rete, con separazione patrimoniale e vincoli al possesso di azioni anche con societ\u00e0 collegate o controllate rispetto alla Telecom Italia, che resterebbe un operatore di rete come la Wind, la Tele2 e altri.\nNel modello inglese la societ\u00e0 proprietaria della rete \u00e8 una societ\u00e0 ad azionariato diffuso.\nLa partecipazione pubblica come nei Paesi UE.\nIn Italia si propone come ulteriore garanzia una significativa partecipazione pubblica (20-30%) al capitale della societ\u00e0, tale da averne il controllo con maggioranza relativa, ma da renderla difficilmente scalabile per via del forte indebitamento e del restante 70% ad azionariato diffuso che andrebbe \"rastrellato\" in borsa.\nA seconda della volont\u00e0 politica, una partecipazione pubblica alta pu\u00f2 opporsi infatti in linea di principio a tentativi di scalata, ma pu\u00f2 anche agevolare per tempo con legislazioni favorevoli un processo di privatizzazione. Una garanzia pi\u00f9 robusta unisce la presenza pubblica a quella di un prevalente azionariato diffuso.\nServizio universale e ripartizione dei costi.\nIl proprietario della rete, nel modello inglese e in altri Stati, \u00e8 soggetto alla legge del servizio universale, che lo obbliga a manutenere e ammodernare l'intera estensione geografica della rete. La legge impone degli investimenti che in s\u00e9 non sono remunerativi, e dovrebbero garantire un servizio minimo essenziale di telefonia a tutta la popolazione.\nIn Italia, i costi del servizio universale sono per legge interamente a carico dell'operatore di telefonia con la maggiore quota di mercato. Lo Stato italiano corrisponde annualmente gli oneri all'operatore per garantire i servizi previsti dalla legge. L'ammontare di questi trasferimenti dallo Stato alle aziende private pu\u00f2 essere molto superiore agli oneri effettivamente sostenuti, e talora \u00e8 oggetto di accuse rispetto al diritto antitrust, qualificando i trasferimenti come \"aiuti di Stato\".\nIn altri Paesi i costi fissi vengono ripartiti fra i vari operatori in misura proporzionale alla quota di mercato. La quota \u00e8 calcolata a partire dal fatturato che \u00e8 un dato certo e univoco del bilancio. La manutenzione e l'ammodernamento costituiscono un forte indebitamento che rende poco contendibile la societ\u00e0 e poco appetibili i tentativi di scalata.\nNel 2005 (ultimi dati disponibili) Telecom Italia ha riferito di aver sostenuto i seguenti oneri, per lo svolgimento del servizio universale:\nPer un totale di 58,4 milioni di euro: lo Stato, attraverso il Fondo finanziamento del costo netto degli obblighi del servizio universale (cui contribuiscono tutti gli operatori che usufruiscono delle reti pubbliche di telecomunicazioni), ha rimborsato a Telecom Italia 25,58 milioni di euro.\nDati economico-finanziari.\n2007-2009.\nNel 2007 Telecom Italia S.p.A. ha chiuso l'esercizio con un ricavo di 31,013 miliardi di euro, un EBIT di 5,955 miliardi, un profitto di 2,455 miliardi. L'indebitamento finanziario netto ammonta a 35,701 miliardi, il patrimonio netto a 26,985 miliardi, la capitalizzazione in borsa \u00e8 di 39,345 miliardi di euro. La Telecom ha impiegato mediamente dipendenti. Detiene partecipazioni per 11,19 miliardi di euro.\nNell'esercizio 2008, ha ottenuto milioni di euro di ricavi, un EBIT di milioni di euro, un utile netto di milioni di euro. L'indebitamento finanziario netto ammonta a milioni di euro, il patrimonio netto a milioni di euro, la capitalizzazione in borsa \u00e8 di milioni di euro.\nNel corso dell'esercizio relativo all'anno 2009, il Gruppo ha generato un ricavo pari a milioni di euro, un EBITDA di milioni di euro, un utile netto di milioni di euro e ha effettuato investimenti industriali per milioni di euro. L'indebitamento finanziario netto ammonta a milioni di euro. Il personale del Gruppo, al 31 dicembre 2009, \u00e8 pari a unit\u00e0 di cui in Italia. Alla stessa data, il numero di accessi retail alla rete fissa in Italia \u00e8 di circa 16,1 milioni, gli accessi \"broadband retail\" in Italia ammontano a 7 milioni, le linee TIM a 30,8 milioni e i clienti della TIM brasiliana 41,1 milioni. La7 ha uno \"share\" medio giornaliero del 3,0% mentre i visitatori unici di Virgilio si attestano a circa 3,2 milioni al giorno.\n2010-2012.\nIl gruppo Telecom Italia nel 2010 ha ottenuto milioni di euro di ricavi, un EBITDA di milioni di euro, un utile netto di milioni di euro e ha effettuato investimenti industriali per milioni di euro. L'indebitamento finanziario netto ammonta a milioni di euro. Il personale del Gruppo, al 31 dicembre 2010, \u00e8 pari a unit\u00e0 di cui in Italia. Alla stessa data, il numero di accessi \"retail\" alla rete fissa in Italia \u00e8 di circa 15,4 milioni, gli accessi \"broadband retail\" in Italia ammontano a 7,2 milioni, le linee TIM a 31 milioni, i clienti della TIM brasiliana a 51 milioni e le linee mobili in Paraguay a 1,9, mentre in Argentina le linee fisse sono 4,1 milioni, 1,4 milioni gli accessi \"broadband\", 16,3 milioni i clienti mobili. La7 ha una \"share\" media giornaliera del 3,1% e i visitatori unici di Virgilio sono in media 3,7 milioni al giorno.\nNel 2011 il Gruppo ha ottenuto milioni di euro di ricavi, un EBITDA di milioni di euro, un utile netto negativo di milioni di euro (causa impatto negativo della svalutazione dell'avviamento) e ha effettuato investimenti industriali per milioni di euro. L'indebitamento finanziario netto ammonta a milioni di euro. Il personale del Gruppo, al 31 dicembre 2011, \u00e8 pari a unit\u00e0 di cui in Italia. Alla stessa data, il numero di accessi retail alla rete fissa in Italia \u00e8 di circa 14,7 milioni, gli accessi \"broadband retail\" in Italia ammontano a 7,1 milioni, le linee TIM a circa 32,2 milioni, quelle della TIM brasiliana a 64,1 milioni e le linee mobili in Paraguay a 2,1, mentre in Argentina le linee fisse sono 4,1 milioni, 1,5 milioni gli accessi \"broadband\", 18,2 milioni i clienti mobili.\nNel 2012 Telecom Italia ha chiuso l'esercizio con investimenti pari a 5,19 miliardi, 23,01 miliardi di patrimonio netto e realizzato ricavi per 29,50 miliardi, di cui: 17,88 miliardi da BU Domestic; 7,47 miliardi da BU Argentina; 3,78 miliardi da BU Brasile; 0,56 miliardi da Media, Olivetti e altro. A tali dati sono da sottrarre 206 milioni di elisioni. EBITDA di 11,64 miliardi, Ebit di 1,92 miliardi, perdite per 1,27 miliardi. I risultati sono in contrazione rispetto all'esercizio precedente per via della crisi economica italiana (BU Domestic) e della riduzione dei corrispettivi per la terminazione su rete mobile, decisa dall'AGCOM. La perdita \u00e8 altres\u00ec imputabile a una svalutazione dell'avviamento pari a 4,43 miliardi.\n2013-2018.\nNel 2013, il gruppo Telecom Italia ha effettuato investimenti per 4,4 miliardi, 26,8 miliardi di investimento finanziario netto e ha ottenuto 23,4 miliardi di euro di ricavi, di cui: 16,17 miliardi dalla BU Domestic; 6,94 miliardi dalla BU Brasile; 0,39 miliardi da Media, Olivetti e altre attivit\u00e0. I ricavi sono in riduzione a causa delle contrazioni delle attivit\u00e0 domestiche e brasiliane. A causa di svalutazioni dell'avviamento dovute a deterioramento del contesto macroeconomico, delle decisioni dell'AGCOM riguardo ai prezzi di accesso \"wholesale\" alle rete in rame, \"performance\" commerciali, indicatori finanziari e aspettative della \"business unit domestic\", riporta 9,54 miliardi di EBITDA, 2,71 miliardi di Ebit e perdita di 674 milioni. Il valore residuo di impianti, immobili e macchinari ammonta a 12,29 miliardi, 6,28 miliardi il valore residuo delle \"conoscenze\" intese come concessioni, brevetti, licenze, diritti di brevetto industriale e di utilizzazione di opere d'ingegno, 20,18 miliardi di patrimonio netto.\nIl Gruppo nel 2014 ha effettuato 4,94 miliardi di investimenti ottenendo 8,79 miliardi di EBITDA, 4,53 miliardi di Ebit, un utile netto consolidato di 1,35 miliardi di euro e un ricavo 21,57 miliardi di euro, di cui: 15,30 miliardi dalla BU Domestic; 6,24 miliardi dalla BU Brasile; 0,71 miliardi da Media e altre attivit\u00e0. A partire dal 2014, la \"business unit domestic\" accoglie, oltre a Core Domestic e International Wholesale, anche il gruppo Olivetti; il periodo posto a confronto \u00e8 stato di conseguenza modificato.\nNel 2015, Telecom Italia S.p.A. termina l'esercizio con un EBITDA pari a 5,266 miliardi di euro, un debito finanziario di 25,9 miliardi di euro e ricavi dai servizi domestici attestati a 14,058 miliardi di euro, dei quali: 10,372 miliardi derivanti dal mercato della rete fissa e 4,517 miliardi da quello mobile.\nNell'esercizio 2018 il gruppo TIM-Telecom Italia ha riportato un fatturato pari a \u20ac miliardi e generato perdite per \u20ac miliardi. L'EBITDA \u00e8 stato pari a \u20ac miliardi.\nIdentit\u00e0 aziendale.\nIl logo Telecom Italia venne presentato nel 1994, ma \u00e8 da considerare il frutto di un'evoluzione storica e dei cambiamenti dell'azienda. L'origine del simbolo \u00e8 infatti da rintracciare nei loghi delle societ\u00e0 SIP e STET, che hanno portato alla nascita di Telecom Italia. Rispetto allo storico marchio SIP, presentato nel 1983, le variazioni riguardano prevalentemente il \"lettering\" e il colore. Le quattro \"ondine\" rosse, scese a tre nel 2003, intendono richiamare i cavi telefonici attraverso cui avviene la comunicazione. Il nuovo logo, in uso dal 2016, si ispira al trigramma \"G\u00e8n\" (montagna, riflessione) del libro dei Mutamenti. \nAzioni.\nCapitale sociale.\nIl capitale sociale della Telecom Italia S.p.A. \u00e8 composto da azioni: azioni ordinarie (con diritto di voto) e azioni di risparmio (senza diritto di voto). Il valore fissato per le azioni \u00e8 di 0,55 euro.\nFondazione TIM.\nLa Fondazione TIM, in precedenza Fondazione Telecom Italia sino al gennaio 2016, \u00e8 stata costituita il 24 dicembre 2008 ed \u00e8 attiva nel settore dell'inclusione sociale, ha finanziato nel 2011 la riapertura della biblioteca provinciale \"Salvatore Tommasi\" de L'Aquila e vari progetti destinati ai giovani in situazioni di disagio.\nArchivio storico.\nL'Archivio storico Telecom Italia inaugurato a Torino nel 1998, che dispone di 18\u00a0km lineari di immagini storiche, \u00e8 fra i maggiori archivi d'impresa sul territorio italiano e in Europa. Il fondo Telecom Italia S.p.A. (estremi cronologici: fine XIX secolo-2000) costituisce una straordinaria fonte di documentazione storica e tecnica per le ricerche sulle reti elettrica e telefonica perch\u00e9 raccoglie non soltanto il fondo documentario del principale operatore telefonico italiano, ma anche gli archivi di alcune societ\u00e0 elettriche del Nord-Ovest operanti dalla fine dell'Ottocento ai primi anni Trenta del Novecento. Sono inoltre conservati pi\u00f9 di 1800 oggetti, apparecchi e attrezzature, dalle centrali di sistema ai selettori, dai contatori alle cassette duplex, dai rel\u00e8 ai tavoli di prova, dai telefoni ad uso pubblico e privato agli attrezzi di lavoro, oltre a un ricco patrimonio librario di volumi tecnici specializzati. Nel 1992 \u00e8 stato riconosciuto di notevole interesse storico dalla Soprintendenza per i beni archivistici del Piemonte del Ministero per i beni e le attivit\u00e0 culturali.\nApparecchi telefonici prodotti.\nLa Telecom (1994-2016) ha prodotto diversi tipi di telefoni fissi per utenza privata, tra i quali i diversi tipi di Sirio (in sostituzione del precedente telefono SIP) quali Sirio 2000, Sirio 187, Sirio., Sirio Classico e Sirio Maxi, il cordless Aladino ed il videotelefono Telecom. Dal 2016 il Sirio Classico viene prodotto per conto di TIM, insieme ad altri telefoni cordless che vengono frequentemente associati alla Fibra ottica."}
{"id": "25127", "revid": "1534511", "url": "https://it.wikipedia.org/wiki?curid=25127", "title": "Beta Pictoris", "text": "Beta Pictoris (\u03b2 Pic, \u03b2 Pictoris, Beta Pictoris) \u00e8 una stella nella costellazione del Pittore. Il nome della stella segue la convenzione della nomenclatura di Bayer, essendo priva di un nome tradizionale, e con una magnitudine di +3,86, \u00e8 la seconda stella pi\u00f9 brillante della sua costellazione, dopo Alfa Pictoris. La sua distanza dal sistema solare, calcolata dalle misure del satellite Hipparcos, \u00e8 pari a 63,4 anni luce.\nBeta Pictoris \u00e8 una giovane stella bianca di sequenza principale di classe spettrale A6V, con un'et\u00e0 stimata non superiore ai 20 milioni di anni. Ha una luminosit\u00e0 nove volte quella del Sole ed una temperatura superficiale di 8050 K, mentre massa e raggio sono del 75% circa superiori a quelli del Sole. Fa parte dell'Associazione di Beta Pictoris, a cui d\u00e0 il nome, un giovane gruppo di stelle con un moto comune nello spazio e la medesima origine.\nLa stella mostra un eccesso di radiazione infrarossa rispetto alle altre stelle della sua classe, causata dalla grande quantit\u00e0 di polveri e gas presente attorno ad essa. Osservazioni dettagliate hanno rivelato la presenza di un grande disco circumstellare, considerato generalmente un disco protoplanetario; fu il primo disco circumstellare ad essere osservato attorno ad un'altra stella. Oltre alla presenza di cinture di planetesimi e di attivit\u00e0 cometaria vi sono indicazioni della presenza di pianeti all'interno del disco di polveri, e che il processo stesso di formazione planetaria sia ancora in corso.\nNel novembre 2008, l'ESO ha annunciato la presenza di un pianeta gigante sulla base di osservazioni compiute nell'infrarosso con il telescopio VLT nel 2003. Il pianeta, Beta Pictoris b, \u00e8 il pi\u00f9 vicino alla sua stella che sia mai stato fotografato direttamente: la distanza dalla stella (8 UA) \u00e8 un po' meno di quella che divide Saturno dal Sole. Un secondo pianeta, anch'esso gigante gassoso, \u00e8 stato scoperto nel 2019, Beta Pictoris c.\nOsservazione.\n si trova nell'emisfero australe, ad una declinazione di \u221251\u00b0 05' (all'epoca J2000.0); \u00e8 teoricamente visibile sull'orizzonte meridionale nei mesi invernali anche dalle isole siciliane di Linosa e Lampedusa, o dalla costa africana del Mediterraneo, oltre che dagli stati meridionali degli Stati Uniti, anche se da quelle aree geografiche la sua posizione \u00e8 estremamente bassa sull'orizzonte e la sua visibilit\u00e0 piuttosto difficoltosa. Da localit\u00e0 come Melbourne, in Australia, o Wellington, in Nuova Zelanda, si presenta invece circumpolare, e domina i cieli notturni dell'estate australe.\nCon una magnitudine apparente di 3,86, non \u00e8 una stella particolarmente appariscente in cielo; la si pu\u00f2 comunque osservare anche dai piccoli centri urbani, a patto che non siano affetti da un eccessivo inquinamento luminoso. La sua ricerca in cielo \u00e8 facilitata dalla relativa vicinanza a Canopo, la seconda stella pi\u00f9 brillante del cielo notturno, rispetto alla quale si trova pochi gradi a nord-ovest. La sua grande lontananza dall'eclittica fa per\u00f2 in modo che gli oggetti brillanti del sistema solare si trovino sempre lontani, sulla volta celeste, dalla stella.\nIl periodo migliore per la sua osservazione ricade nei mesi dell'estate australe, da novembre ad aprile, mentre nella fascia tropicale boreale la sua osservazione \u00e8 limitata ai mesi dell'inverno boreale.\nMoti spaziali.\nLa distanza di e di molte altre stelle \u00e8 stata misurata dal satellite Hipparcos, usando il metodo della parallasse trigonometrica: per Beta Pictoris la parallasse \u00e8 stata misurata in 51,87 milliarcosecondi, poi corretta a 51,44 mas quando i dati sono stati analizzati nuovamente tenendo in considerazione alcuni errori sistematici. Questo valore corrisponde ad una distanza di 63,4 \u00b1 0,1 anni luce dalla Terra. Hipparcos ha anche misurato il moto proprio nel cielo di , che si muove verso est di 4,65 mas all'anno, e verso nord ad una velocit\u00e0 di 83,10 milliarcosecondi all'anno.\nLa velocit\u00e0 radiale di una stella indica invece se si sta avvicinando o allontanando rispetto al Sole, e viene misurata attraverso l'effetto Doppler; nel caso di la velocit\u00e0 radiale di \u00e8 di circa +20\u00a0km/s, dove il segno positivo indica che la stella si sta allontanando dal sistema solare. Molte altre stelle condividono lo stesso movimento nello spazio, perch\u00e9 condividono le stesse origini e la stessa nube di gas dalla quale si sono formate, come ad esempio le altre stelle che fanno parte dell'Associazione di Beta Pictoris.\nPropriet\u00e0 fisiche.\nLuminosit\u00e0 e variabilit\u00e0.\nBeta Pictoris \u00e8 una stella bianca di sequenza principale di tipo spettrale A6V, con una temperatura superficiale di 8052 K. Essendo una stella di classe A, come Sirio e Vega, Beta Pictoris \u00e8 pi\u00f9 luminosa del Sole; combinando la magnitudine apparente di 3,861 con la distanza di 19,44 parsec si ottiene una magnitudine assoluta pari a 2,42, contro la magnitudine assoluta del Sole che \u00e8 di 4,83. Ci\u00f2 corrisponde ad una luminosit\u00e0 nel visibile 9,2 volte superiore a quella del Sole.\nNel 2003, il monitoraggio fotometrico della stella ha rivelato variazioni di luminosit\u00e0 di 1-2 millesimi di magnitudine, in periodi di circa 30 e 40 minuti. Anche alcuni studi sulla velocit\u00e0 radiale di Beta Pictoris hanno rivelato una variabilit\u00e0: esistono pulsazioni con due periodi, uno di 30,4 minuti e uno di 36,9 minuti. Per queste piccole variazioni la stella \u00e8 classificata come variabile Delta Scuti.\nMassa, raggio e rotazione.\nSulla base dei modelli evolutivi stellari e delle propriet\u00e0 della stella ricavabili dalle osservazioni la massa di Beta Pictoris \u00e8 stimata essere compresa tra 1,7 e 1,8 volte quella del Sole. Il diametro angolare della stella \u00e8 stato misurato utilizzando l'interferometro del Very Large Telescope ed \u00e8 risultato essere 0,84 mas, mentre con lo stesso strumento De Folco \"et al.\" nel 2004 hanno misurato un diametro angolare pari a 0,849 \u00b1 0,060 mas. La combinazione di questo valore con la distanza di 63,4 luce anni calcolata da Hipparcos d\u00e0 come risultato un raggio del 77% superiore a quello del Sole.\nLa velocit\u00e0 di rotazione di Beta Pictoris \u00e8 stata misurata essere di almeno 130\u00a0km/s. Poich\u00e9 questo valore viene determinato misurando la velocit\u00e0 radiale, questo \u00e8 un limite inferiore della velocit\u00e0 di rotazione: il valore misurato \u00e8 infatti \"sin v (i)\", dove \"i\" rappresenta l'inclinazione dell'asse di rotazione della stella rispetto alla linea di vista nella direzione della Terra. Nell'ipotesi in cui il piano equatoriale di Beta Pictoris sia visto dalla Terra di taglio, il periodo di rotazione sarebbe circa 16 ore, che \u00e8 significativamente inferiore a quello del Sole (609,12 ore).\nEt\u00e0 e formazione.\nLa presenza di notevoli quantit\u00e0 di polvere attorno alla stella suggerisce che il sistema sia piuttosto giovane. Si \u00e8 anche discusso se considerare Beta Pictoris gi\u00e0 di sequenza principale oppure ancora una stella di pre-sequenza principale. Quando la distanza della stella fu misurata da Hipparcos gli astronomi si accorsero che Beta Pictoris si trovava pi\u00f9 lontano di quanto si pensava, e quindi in realt\u00e0 era pi\u00f9 luminosa di quello che si riteneva in precedenza. Prendendo in considerazione i dati di Hipparcos, si \u00e8 constatato che Beta Pictoris \u00e8 situata vicino all'et\u00e0 zero della sequenza principale e non era pi\u00f9 una stella pre-sequenza.\nBeta Pictoris fa parte del gruppo che porta il suo nome, l'Associazione di Beta Pictoris, e l'analisi delle altre stelle del gruppo suggerisce che esse abbiano un'et\u00e0 di circa 12 milioni di anni. Tenendo conto di un certo margine d'incertezza, l'et\u00e0 di Beta Pictoris pu\u00f2 essere compresa tra 8 e 20 milioni di anni.\nBeta Pictoris potrebbe essersi formata nei pressi del Associazione Scorpius-Centaurus. Il collasso della nube di gas che ha portato alla formazione di Beta Pictoris potrebbe essere stato innescato dall'onda d'urto di una supernova: la stella che \u00e8 esplosa in supernova potrebbe essere stata una ex compagna di HIP 46950, che attualmente \u00e8 una stella fuggitiva. Tracciando il percorso di HIP 46950 al contrario risulta che essa sarebbe stata nelle vicinanze dell'associazione Scorpius-Centaurus circa 13 milioni di anni fa.\nSistema planetario.\nDisco circumstellare.\nUn eccesso di radiazione infrarossa da Beta Pictoris \u00e8 stata rilevata dalla sonda IRAS nel 1983. Assieme a Vega, Fomalhaut e Epsilon Eridani, \u00e8 stata una delle prime quattro stelle in cui \u00e8 stato rilevato un eccesso nell'infrarosso. L'ipotesi \u00e8 stata comprovata nel 1984, quando Beta Pictoris divenne la prima stella attorno alla quale sia stato osservato direttamente un disco circumstellare.\nIl disco di detriti intorno a Beta Pictoris \u00e8 visto di taglio dalla Terra, ed \u00e8 asimmetrico: in direzione nord-est, \u00e8 stato osservato a 1835 UA dalla stella, mentre in direzione sud-ovest a 1450 UA di distanza da Beta Pictoris.\nNel 2006, osservazioni con il telescopio spaziale Hubble hanno rivelato la presenza di un disco di polveri secondario che si estende fino a 130 UA dalla stella, inclinato di 5\u00b0 rispetto al primario. Gli astronomi ipotizzano che il disco secondario potrebbe essersi formato a causa di un pianeta massiccio in un'orbita inclinata rispetto al disco principale. Il pianeta avrebbe tolto materia dal disco primario, facendola confluire in un'orbita allineata con lo stesso pianeta.\nNel 2011 per la prima volta il disco attorno a Beta Pictoris \u00e8 stato osservato da un astronomo dilettante, il neozelandese Rolf Olsen, che cattur\u00f2 l'immagine con un riflettore newtoniano da 10 pollici e una webcam modificata.\nOsservazioni effettuate nel 2004 hanno evidenziato la presenza di un anello di materia interno contenente silicati ad una distanza di 6,4 UA dalla stella. Materia a base di silicati \u00e8 stata rilevata anche ad una distanza compresa fra 16 e 30 UA dalla stella. La mancanza di materia tra le 6,4 e le 16 UA pu\u00f2 essere un'indicazione di un pianeta massiccio in orbita in questa regione.\nCinture di planetesimi.\nNel 2003, osservazioni della regione interna del sistema di Beta Pictoris con il telescopio Keck hanno rivelato la presenza di anelli di materia. Sono stati rilevati anelli di materia a circa 14, 28, 52 e 82 UA dalla stella, con un piano inclinato rispetto al disco di detriti principale.\nLa forma del disco di polvere a 100 UA dalla stella suggerisce che i grani di polvere in questa regione potrebbero essere prodotti da una serie di collisioni di planetesimi con raggi di circa 180 chilometri. Dopo l'urto iniziale, i detriti subiscono ulteriori collisioni in un processo chiamato cascata collisionale. Processi simili sono stati ipotizzati nei dischi di polveri attorno a Fomalhaut e AU Microscopii.\nLo spettro di Beta Pictoris mostra una forte variabilit\u00e0 a breve termine che si pensa sia causata da materiale in caduta verso la stella. \u00c8 stato suggerito che questa materia deriva da piccole comete poste in orbite prossime alla stella, ad una distanza tale dove esse iniziano a evaporare. Si pensa comunque che i corpi in caduta siano probabilmente composti da polvere mista e un nucleo di ghiaccio, con una crosta di materiale refrattario, e non completamente ghiacciati come le comete. Questi oggetti potrebbero essere stati perturbati dall'influenza gravitazionale di un pianeta in orbita leggermente eccentrica intorno a Beta Pictoris, ad una distanza di circa 10 UA dalla stella.\nPianeta b.\nLa presenza di un pianeta gigante, probabilmente responsabile delle anomalie osservate nella forma del disco di polveri, \u00e8 stata confermata usando il telescopio VLT, con il quale il pianeta \u00e8 stato osservato direttamente nel 2009. I risultati della scoperta sono stati esposti in uno studio pubblicato nel 2010. Se questo pianeta fosse nel sistema solare orbiterebbe pi\u00f9 o meno alla distanza di Saturno. Si tratta dell'esopianeta pi\u00f9 vicino alla propria stella di cui sia disponibile un'immagine diretta.\nScoperta.\nIl metodo della velocit\u00e0 radiale usato per scoprire la maggior parte dei pianeti extrasolari non \u00e8 molto adatto allo studio di stelle di tipo A come Beta Pictoris, e la sua giovane et\u00e0 rende lo studio ancor pi\u00f9 difficoltoso. Nel caso di Beta Pictoris, questo metodo \u00e8 sufficiente solo a escludere pianeti gioviani caldi con oltre 2 volte la massa di Giove a una distanza inferiore a 0,05 UA dalla stella. I pianeti in orbita attorno a 1 UA di distanza con meno di 9 masse gioviane non avrebbero effetti rilevanti sulla velocit\u00e0 radiale della stella. Quindi, per trovare pianeti nel sistema di Beta Pictoris, gli astronomi hanno cercato gli effetti che il pianeta provoca all'ambiente circumstellare. Lo spazio compreso tra le due cinture di planetesimi a 6,4 e 16 UA appare sgombro di materiale, e questo suggerisce la presenza di un pianeta massiccio a circa 10 UA di distanza dalla stella. Un pianeta a quella distanza spiegherebbe anche la caduta dei corpi che evaporano a breve distanza da Beta Pictoris, cos\u00ec come spiegherebbe l'inclinazione orbitale degli anelli di materia del disco circumstellare interno.\nIl pianeta scoperto e osservato direttamente non pu\u00f2 per\u00f2 da solo spiegare la struttura delle cinture di planetesimi a 30 e 52 UA dalla stella. Queste cinture potrebbero essere correlate a pianeti pi\u00f9 piccoli posti a 25 e 44 UA di distanza, aventi una massa rispettivamente di circa 0,5 e 0,1 volte quella di Giove. \u00c8 anche possibile che gli anelli del disco esterno a 500-800 UA siano indirettamente influenzati dalla presenza di questi presunti pianeti.\nBeta Pictoris b \u00e8 stato osservato a una distanza angolare di 411 mas dalla stella, che corrispondono ad una distanza reale di 8 UA circa. Secondo i modelli teorici di evoluzione planetaria, si prevede che il pianeta sia di circa 8 masse gioviane, ancora in raffreddamento dopo la sua formazione, con una temperatura compresa tra 1400-1600 K.\nIl semiasse maggiore dell'orbita del pianeta \u00e8 8-9 UA e il suo periodo orbitale \u00e8 di 17-21 anni. Un transito del pianeta sarebbe stato osservato nel 1981: se effettivamente quello fu un vero transito planetario, il raggio del pianeta sarebbe stimabile in 2-4 volte quello di Giove, superiore ai modelli previsti dagli scienziati. Questo potrebbe indicare che il pianeta \u00e8 circondato da un grande sistema di anelli o da un luna in formazione.\nOsservazioni al Very Large Telescope (VLT) compiute nel 2014 da un team di astronomi olandesi hanno permesso, per la prima volta, di determinare il periodo di rotazione di un pianeta extrasolare: Beta Pictoris b ruota su stesso in un periodo di sole otto ore, pi\u00f9 veloce rispetto a qualsiasi pianeta del sistema solare. La velocit\u00e0 all'equatore del pianeta \u00e8 di circa chilometri all'ora. Questo risultato tuttavia conferma, a grandi linee, ci\u00f2 che avviene nel sistema solare, cio\u00e8 che i pianti massicci ruotano su s\u00e9 stessi pi\u00f9 rapidamente dei pianeti meno massicci.\nUn secondo pianeta, un gigante gassoso di massa otto o nove volte quella di Giove e con orbita di circa 1200 giorni, \u00e8 stato scoperto nel 2019 studiando i dati ottenuti con lo spettrografo HARPS presso l'ESO. Orbita pi\u00f9 internamente del pianeta b, in un periodo di 3,35 anni, il suo raggio \u00e8 stato stimato in e la sua temperatura in .\nSotto, un prospetto del sistema di Beta Pictoris:"}
{"id": "25131", "revid": "1543377", "url": "https://it.wikipedia.org/wiki?curid=25131", "title": "Supergigante rossa", "text": " \nLe supergiganti rosse sono stelle che, nella classificazione di Yerkes, hanno classe di luminosit\u00e0 I e classe spettrale K o M. Si tratta solitamente di stelle massicce che hanno abbandonato la sequenza principale e che esploderanno in tempi astronomicamente brevi in supernovae. Le supergiganti rosse sono le stelle pi\u00f9 grandi conosciute in termini di volume, sebbene non siano quelle dotate di massa o di luminosit\u00e0 maggiori. Sono supergiganti rosse due fra le stelle pi\u00f9 brillanti della volta celeste: Betelgeuse e Antares.\nClassificazione.\nLe stelle che appartengono alla classe delle supergiganti esibiscono linee spettrali molto pi\u00f9 fini rispetto alle stelle appartenenti alla sequenza principale. Le linee assottigliate si presentano solitamente quando l'atmosfera di una stella \u00e8 molto rarefatta. D'altra parte, una atmosfera rarefatta \u00e8 indice del fatto che la stella si \u00e8 espansa, aumentando il suo volume e, di conseguenza, anche la sua superficie radiante, facendo innalzare la luminosit\u00e0 della stella. L'assottigliamento delle linee spettrali \u00e8 pi\u00f9 pronunciato nelle stelle supergiganti rispetto a quelle giganti, indicando una enorme superficie radiante e quindi una luminosit\u00e0 molto elevata. Le stelle supergiganti occupano quindi solitamente la regione superiore del diagramma Hertzsprung-Russell, quella riservata alle stelle pi\u00f9 luminose aventi magnitudine assoluta compresa fra \u22125 e \u221212. Tuttavia, vi sono altri tipi di supergiganti, in cui l'assottigliamento delle linee spettrali \u00e8 dovuto ad altri fenomeni, come per esempio le stelle Be.\nLa classe delle supergiganti \u00e8 ulteriormente divisa in due sottoclassi, quella delle supergiganti meno luminose, indicata con Ib, e quella delle supergiganti brillanti indicata con Ia. L'indicazione Iab per riferirsi a una classe intermedia fra le due \u00e8 abbastanza usuale. Stelle eccezionalmente luminose, aventi gravit\u00e0 superficiali estremamente basse, con segni di grandi perdite di massa vengono a volte designate con la classe di luminosit\u00e0 0 (zero), sebbene ci\u00f2 sia abbastanza raro. Pi\u00f9 frequenti sono le designazioni Ia-0 o Ia+. Queste supergiganti eccezionalmente luminose vengono talvolta chiamate \"ipergiganti\" ma l'uso di questo termine per le supergiganti rosse \u00e8 abbastanza raro, sebbene a volte compaia nelle designazioni delle supergiganti rosse pi\u00f9 grandi e instabili.\nLe supergiganti rosse si distinguono dalle altre supergiganti per essere le meno calde. Esse hanno classe spettrale M. Anche le supergiganti di classe K meno calde sono talvolta classificate come rosse, anche se non c'\u00e8 una precisa linea di confine. Le supergiganti di classe K sono rare relativamente a quelle di classe M dato che rappresentano uno stadio evolutivo di transizione verso la classe M. Le supergiganti di classe K pi\u00f9 calde vengono talvolta definite come supergiganti arancioni (per esempio Zeta Cephei) o addirittura gialle (per esempio l'ipergigante gialla HR 5171A).\nEvoluzione.\nLe supergiganti rosse evolvono da stelle aventi una massa iniziale compresa fra \u2248 e \u2248. Durante la loro fase di permanenza nella sequenza principale tali stelle si presentano come molto calde e luminose, a causa della rapida fusione dell'idrogeno tramite il ciclo CNO nei loro nuclei convettivi, e appartengono alle prime sottoclassi della classe B o alle ultime sottoclassi della classe O. Esse hanno temperature superficiali comprese fra e e luminosit\u00e0 comprese fra 10.000 e 100.000\u00a0L\u2609. Contrariamente a quanto avviene nel Sole, gli strati superficiali di queste stelle non sono convettivi. Bruciando molto velocemente il loro combustibile nucleare, queste stelle esauriscono l'idrogeno nei loro nuclei in soli 5-20\u00a0milioni di anni, un tempo molto pi\u00f9 breve di quello di una stella come il Sole, che impiega diversi miliardi di anni per compiere lo stesso percorso evolutivo. \nAlla fine della loro permanenza nella sequenza principale, queste stelle presentano un nucleo di elio molto massiccio, che, non pi\u00f9 sostenuto dalle reazioni nucleari di fusione dell'idrogeno, si contrae e aumenta la sua temperatura. La fusione dell'idrogeno continua invece in un guscio che circonda tale nucleo. La contrazione del nucleo e l'innalzamento della sua temperatura causa l'espansione dell'inviluppo di idrogeno che circonda la zona centrale, in cui avvengono le reazioni nucleari. Questo processo \u00e8 molto simile a quello che avviene nelle stelle meno massicce, appartenenti al ramo delle giganti rosse. Nel caso delle supergiganti, tuttavia, in ragione della loro massa maggiore, l'espansione dilata il volume della stella fino a dimensioni enormi. Il raggio di una supergigante rossa pu\u00f2 superare di gran lunga i 1000\u00a0R\u2609 e avvicinarsi ai 2000\u00a0R\u2609. Questo fa delle supergiganti rosse le stelle pi\u00f9 grandi conosciute.\nEspandendosi, la stella diminuisce la sua temperatura superficiale e passa dalla classe O alla classe M in un tempo astronomicamente breve. Poich\u00e9 il tempo passato nello stadio di supergigante gialla \u00e8 molto minore rispetto a quello che poi la stella passer\u00e0 in quello di supergigante rossa, \u00e8 rivelabile un numero di supergiganti rosse molto maggiore rispetto a quello delle supergiganti gialle. In questo passaggio la stella aumenta la sua luminosit\u00e0 di circa tre volte. Tale incremento \u00e8 molto meno drammatico di quello che avviene nelle stelle di massa media e piccola, quando entrano nello stadio di gigante rossa. Di conseguenza, mentre le stelle con massa simile a quella del Sole percorrono una traccia nel diagramma H-R che le porta verso l'alto e verso la destra nel diagramma stesso, le supergiganti rosse sono il frutto di una evoluzione che lascia una traccia quasi orizzontale nel diagramma, dalla parte alta sinistra alla parte alta destra.\nL'inviluppo di idrogeno che circonda il nucleo delle supergiganti \u00e8, in seguito all'espansione, estremamente rarefatto. In esso, si sviluppano enormi zone convettive che penetrano a fondo all'interno della stella e che portano in superficie i prodotti delle reazioni nucleari, in particolare l'azoto.\nAlcune supergiganti rosse vanno incontro ad \"anelli blu\" (in inglese: \"blue loops\") nei quali la loro temperatura superficiale pu\u00f2 innalzarsi fino a 10000\u00a0K, prima di ritornare a scendere. Il nome di questo fenomeno deriva dal fatto che le supergiganti rosse durante gli anelli blu si spostano verso la parte blu del diagramma H-R in modo quasi orizzontale per poi tornare alla posizione di partenza. Mentre molte supergiganti rosse non sperimentano alcun anello blu, alcune possono descriverne pi\u00f9 di uno. Il manifestarsi di anelli blu sembra dipendere da una molteplicit\u00e0 di parametri quali la massa, la velocit\u00e0 di rotazione, il tasso di perdita di massa causato dal vento stellare e la composizione chimica della stella. I meccanismi di innesco degli anelli blu non sono ancora stati compresi a fondo. Una ipotesi \u00e8 che essi siano dovuti a variazioni di opacit\u00e0 negli strati intermedi della stella, che impattano sulla quantit\u00e0 di energia trasporta dal nucleo agli strati superficiali. Questa variazione di energia a sua volta causa l'espansione o la contrazione della stella.\nLa fase di supergigante rossa dura 1-2\u00a0milioni di anni. Quando le condizioni di pressione e temperatura del nucleo lo permettono, le stelle supergiganti rosse innescano la fusione dell'elio. Successivamente, quando la temperatura raggiunge il valore di e la densit\u00e0 il valore di , viene innescata la fusione del carbonio. A questo punto, l'evoluzione della stella subisce una notevole accelerazione e in poche migliaia di anni vengono creati elementi sempre pi\u00f9 pesanti fino al ferro. Nel giro di qualche giorno, il nucleo di ferro che la stella ha costruito collassa e viene prodotta una supernova. Il tipo di supernova prodotto dipende dalla massa iniziale della stella e da altri fattori quali la metallicit\u00e0. In genere, le stelle pi\u00f9 massicce e quelle pi\u00f9 ricche di metalli perdono quantitativi maggiori di massa durante la fase di supergigante rossa a causa del vento stellare. A metallicit\u00e0 solare, le stelle con massa inferiore a subiscono una moderata perdita di massa durante la fase di supergiganti rosse e conservano gran parte del loro inviluppo di idrogeno. Esse quindi esplodono in supernovae di tipo II-P. Le stelle con masse comprese fra e sperimentano perdite di massa pi\u00f9 importanti durante la loro fase di permanenza fra le supergiganti rosse, ma non tali da rimuovere completamente il loro strato di idrogeno superficiale. Esse esplodono in supernovae di tipo II-L e IIb, nelle quali le linee dell'idrogeno sono inizialmente presenti, ma scompaiono dopo breve tempo. Le stelle con massa compresa fra e subiscono ingenti perdite di massa durante la loro fase di supergiganti rosse, che rimuovono completamente l'inviluppo di idrogeno facendole diventare delle stelle di Wolf-Rayet. Esse esplodono in supernovae di tipo Ib, in cui le linee dell'idrogeno non sono presenti. \nLe previsioni dei modelli teorici sembrano essere confermate dalle osservazioni. Le progenitrici delle supernovae di tipo II-P hanno temperature comprese fra 3500\u00a0K e 4400\u00a0K e luminosit\u00e0 comprese fra 20000\u00a0L\u2609 e 200000\u00a0L\u2609, che sono parametri che ci si aspetta di osservare nelle supergiganti rosse meno massicce. \u00c8 stato osservato un piccolo numero di progenitrici di supernovae di tipo II-L e IIb; esse sembrano comunque avere una luminosit\u00e0 che si aggira intorno a 100.000\u00a0L\u2609 e temperature che possono arrivare a 6000\u00a0K. C'\u00e8 una buona corrispondenza fra questi parametri e quelli delle supergiganti rosse di massa intermedia, che sono andate incontro a moderate perdite di massa. Le supergiganti rosse pi\u00f9 massicce non sembrano essere invece progenitrici di supernovae, confermando che esse evolvono in stelle di Wolf-Rayet prima di esplodere.\nProblemi di definizione.\nCome si \u00e8 accennato, le supergiganti vengono individuate tramite la configurazione delle linee spettrali, che indica una gravit\u00e0 molto bassa nell'atmosfera stellare. Questa definizione, tuttavia, raggruppa stelle con propriet\u00e0 differenti sotto un'unica categoria. Si preferisce quindi spesso optare per una definizione evolutiva e definire le supergiganti come quelle stelle che nel corso della loro evoluzione fondono elementi sempre pi\u00f9 pesanti fino ad arrivare al ferro ed esplodono in supernovae in seguito al collasso del loro nucleo.\nSe si adotta questa definizione evolutiva di supergigante e se si definiscono le supergiganti rosse come quelle supergiganti che, espandendosi, passano dalla classe spettrale O o B alla classe K o M, allora sono definibili come supergiganti rosse le stelle aventi una massa iniziale compresa fra \u224810\u00a0M\u2609 e \u224840\u00a0M\u2609 in avanzato stato evolutivo. Il limite inferiore di questo intervallo \u00e8 costituito dalle stelle che non sviluppano mai le condizioni interne sufficienti alla creazione di un nucleo di ferro: le stelle con massa inferiore a \u22488\u00a0M\u2609 arrivano a possedere un nucleo degenere di carbonio, che non raggiunge mai le condizioni sufficienti ad essere fuso in elementi pi\u00f9 pesanti. Le stelle con masse comprese fra \u22488\u00a0M\u2609 e \u224810\u00a0M\u2609 in avanzato stadio evolutivo possiedono un nucleo degenere composto da neon, magnesio e ossigeno, che non raggiunge le condizioni sufficienti per essere fuso in ferro. Invece, le stelle con masse superiori a \u224810\u00a0M\u2609, sviluppano alla fine della loro evoluzione un nucleo di ferro, che collassa facendo esplodere la stella in una supernova. Stelle con masse iniziali superiori a \u224840\u00a0M\u2609 (in alcuni modelli, \u224830\u00a0M\u2609) perdono ingenti quantit\u00e0 di massa a causa di intensi venti stellari durante la loro permanenza nella sequenza principale, che rimuovono buona parte dell'inviluppo di idrogeno che circonda il nucleo. Questo fa s\u00ec che esse non diventino mai delle supergiganti rosse, ma evolvano direttamente in stelle di Wolf-Rayet, nelle quali il nucleo di elio della stella \u00e8 esposto. Solo le stelle con massa compresa fra questi due limiti diventano dunque delle supergiganti rosse.\nLe stelle con una massa inferiore a \u224810\u00a0M\u2609 nella fase finale della loro evoluzione, durante la quale fondono l'elio, ascendono il ramo asintotico delle giganti (AGB). In questa fase diventano molto luminose e si espandono notevolmente, diminuendo la loro temperatura. Specie quelle pi\u00f9 massicce, possono raggiungere dimensioni enormi, con raggi anche pari a 1000\u00a0R\u2609. Superficialmente, le stelle AGB sono praticamente indistinguibili dalle supergiganti rosse, presentando linee spettrali molto simili. Tuttavia, spesso i ricercatori preferiscono non classificare le stelle AGB come supergiganti a causa del loro diverso percorso evolutivo e del loro diverso destino finale. La grande maggioranza delle stelle AGB, infatti, non esplode in supernovae, ma termina la sua esistenza quando, dopo avere espulso il proprio inviluppo di idrogeno e avere cos\u00ec prodotto una nebulosa planetaria, diventa una nana bianca. Le stelle AGB, inoltre, presentano composizioni chimiche leggermente diverse da quelle delle supergiganti e, essendo spesso variabili Mira, presentano variazioni di luminosit\u00e0 pi\u00f9 regolari. Fra le stelle AGB, le pi\u00f9 simili alle supergiganti rosse sono le stelle super-AGB, che rappresentano lo stadio evolutivo finale delle stelle aventi massa iniziale compresa fra \u22488\u00a0M\u2609 e \u224810\u00a0M\u2609. Esse fondono il carbonio, sviluppano temperature del nucleo molto alte, si espandono notevolmente durante la fase AGB, e possono esplodere in supernovae. Tuttavia il processo che porta all'esplosione \u00e8 differente rispetto a quello che si registra nelle supergiganti. Infatti, le stelle super-AGB non arrivano mai a sviluppare un nucleo di ferro che collassa. Invece, possono raggiungere nel loro nucleo condizioni di temperatura e densit\u00e0 tali da innescare un processo di cattura elettronica, che fa diminuire la pressione degli elettroni degenerati che sostengono il nucleo, portandolo al collasso. Se non esplodono in questo modo, le stelle super-AGB danno origine a . Nonostante le indubbie somiglianze fra le stelle super-AGB e le supergiganti rosse, si preferisce spesso distinguerle a causa della mancata produzione di ferro nelle fasi evolutive finali. \nIl seguente specchietto illustra l'evoluzione delle stelle con massa compresa fra 2 e 60\u00a0M\u2609:\nLegenda:\nPropriet\u00e0.\nLe supergiganti rosse hanno basse temperature superficiali, sotto i 4\u00a0100\u00a0K.. Queste ultime causano il loro colore rosso o arancio, che le fa ascrivere alle classi spettrali K o M. Ma la caratteristica forse pi\u00f9 distintiva delle supergiganti rosse sono le loro dimensioni che possono variare da parecchie centinaia a pi\u00f9 di un migliaio di volte quelle del Sole. Le supergiganti rosse pi\u00f9 grandi conosciute hanno un raggio di circa 1800\u00a0R\u2609. Si tratta delle stelle pi\u00f9 grandi che si conoscano.\nSebbene le supergiganti rosse siano molto pi\u00f9 fredde del Sole e quindi emettano meno energia per unit\u00e0 di superficie, le loro imponenti dimensioni fanno s\u00ec che siano molto pi\u00f9 luminose della nostra stella: tipicamente hanno luminosit\u00e0 comprese fra qualche decina e alcune centinaia di migliaia di L\u2609. C'\u00e8 un limite superiore teorico alla luminosit\u00e0 delle supergiganti rosse, che si aggira intorno al milione di L\u2609, oltre il quale la stella supererebbe il limite di Eddington. Di fatto le supergiganti rosse pi\u00f9 luminose osservate hanno una luminosit\u00e0 di circa 200.000 volte quella del Sole. Si tratta di valori molto elevati, ma che tuttavia non sono i pi\u00f9 elevati riscontrati: alcune supergiganti blu e alcune stelle LBV superano di gran lunga le supergiganti rosse in luminosit\u00e0. Come si \u00e8 visto, le supergiganti rosse, pur essendo stelle molto massicce, non sono le pi\u00f9 massicce in assoluto perch\u00e9 le stelle di massa superiore a 40\u00a0M\u2609 non diventeranno mai delle supergiganti rosse.\nLa bassa gravit\u00e0 superficiale e la grande luminosit\u00e0 delle supergiganti rosse causa ingenti perdite di massa, milioni di volte maggiori rispetto a quelle a cui va incontro il Sole (fino a all'anno). Ci\u00f2 induce la formazione di nebulose intorno alla stella. Entro la fine della loro esistenza, le supergiganti rosse perdono una frazione sostanziale della loro massa. Tale frazione \u00e8 pi\u00f9 cospicua nelle stelle di massa pi\u00f9 elevata, tanto che queste possono diventare delle supergiganti blu prima di esplodere in supernovae. Le perdite di massa sono condizionate dalla metallicit\u00e0 e dalla velocit\u00e0 di rotazione della stella durante la fase di permanenza nella sequenza principale.\nLa maggior parte delle supergiganti rosse sono stelle variabili, ma raramente esibiscono un periodo o una ampiezza di variazione regolari, come accade invece nelle meno massicce variabili Mira. Pertanto, vengono di solito classificate come variabili irregolari o semiregolari. Esse sono di solito raccolte in specifiche sottoclassi, come la sottoclasse LC delle variabili irregolari e la sottoclasse SRC delle variabili semiregolari. Le variazioni hanno tipicamente periodi lunghi e sono di modesta ampiezza, sebbene a volte si presentino ampiezze fino a quattro magnitudini.\nLa analisi statistiche permettono di fare delle ipotesi su almeno alcune delle cause di queste variazioni. Alcune sono dovute a pulsazioni radiali della stella aventi periodi di qualche centinaio di giorni, proporzionali alla luminosit\u00e0 della stella; altre variazioni devono probabilmente la loro origine a pulsazioni non radiali che hanno solitamente un periodo di qualche migliaio di giorni. Entrambi questi tipi di variazioni usualmente hanno ampiezze di circa una magnitudine. Ulteriori variazioni, molto irregolari e di modesta ampiezza, sono dovute alla granularit\u00e0 della fotosfera della stella, che nelle supergiganti rosse \u00e8 caratterizzata dalla presenza di un numero relativamente piccolo di supercelle convettive, molto pi\u00f9 grandi di quelle solari, che causano delle variazioni nella luminosit\u00e0 della stella, mentre questa ruota sul proprio asse. Infine, si pensa che le variazioni di grande ampiezza ed estremamente irregolari, che caratterizzano un piccolo numero di supergiganti rosse, siano dovute a venti stellari molto sostenuti, che compaiono verso la fine dell'esistenza di questo tipo di stelle.\nGli spettri delle supergiganti rosse sono molto simili a quelli delle altre stelle a bassa temperatura superficiale e sono dominati dalle linee di assorbimento dei metalli e delle molecole. Alcune di queste linee sono utili per determinare la classe di luminosit\u00e0, per esempio le tre linee del calcio ionizzato presenti nella banda dell'infrarosso, che sono un buon indicatore di luminosit\u00e0.\nLe abbondanze superficiali delle supergiganti rosse sono dominate dall'idrogeno anche quando l'idrogeno nel nucleo \u00e8 completamente esaurito. Nella fase finale della loro esistenza, prima di esplodere in supernovae, l'elio pu\u00f2 diventare tanto abbondante quanto l'idrogeno e, nel caso di perdite di massa ingenti dovute a impetuosi venti stellari, addirittura pi\u00f9 abbondante. Le stelle di sequenza principale che evolvono in supergiganti rosse presentano atmosfere in cui l'ossigeno \u00e8 pi\u00f9 abbondante del carbonio e dove l'azoto \u00e8 meno abbondante di questi due elementi. Tali abbondanze riflettono quelle della nebulosa da cui sono nate. Tuttavia, il ciclo CNO aumenta le abbondanze di azoto rispetto a quelle di carbonio e ossigeno all'interno del nucleo stellare e i dredge up a cui la stella va incontro portano in superficie i prodotti della fusione nucleare, producendo nell'atmosfera uguali cambiamenti nelle abbondanze di questi elementi.\nLe particolari condizioni del materiale circumstellare delle supergiganti rosse, ricco di molecole e investito dalla instabile radiazione della stella, favoriscono la formazione di maser. I pi\u00f9 comuni sono i maser ad acqua (H2O) e quelli al monossido di silicio (SiO), ma si registrano anche quelli derivanti dalle emissioni di ossidrili (OH) in regioni di piccole dimensioni. I maser possono essere utilizzati per costruire mappe ad alta risoluzione del materiale circumstellare delle supergiganti rosse e per misurare la loro distanza con molta accuratezza. In futuro, tali maser potrebbero anche essere utili per analizzare grandi strutture galattiche e per scoprire la presenza di supergiganti rosse altrimenti invisibili perch\u00e9 oscurate da polveri.\nLe supergiganti rosse ruotano su se stesse lentamente o molto lentamente. I modelli di evoluzione stellare indicano che anche le stelle di sequenza principale che ruotano pi\u00f9 velocemente perdono buona parte della loro velocit\u00e0 di rotazione quando entrano nella fase di supergigante a causa dell'aumento di volume e delle perdite di massa. I loro nuclei continuano tuttavia a ruotare pi\u00f9 velocemente e la rotazione differenziale fra nucleo e superficie pu\u00f2 essere molto marcata.\nAmmassi.\nLe supergiganti rosse hanno al massimo 25 milioni di anni; poich\u00e9 sono stelle massicce, esse si sono probabilmente formate in ammassi aperti relativamente grandi, da cui non hanno molto tempo per allontanarsi. Di conseguenza, ci si aspetta di osservare le supergiganti rosse all'interno o nei pressi degli ammassi in cui sono nate. Tuttavia, le supergiganti rosse evolvono da stelle massicce, che sono rare e che hanno un'esistenza pi\u00f9 breve rispetto alle stelle meno massicce; di conseguenza, ci sono generalmente poche supergiganti rosse in ogni ammasso. \nPer esempio, nell'ammasso Doppio di Perseo, una coppia di ammassi aperti che si trovano nella costellazione del Perseo, \u00e8 presente una sola supergigante rossa, S Persei, mentre l'esteso e massiccio Hodge 301, facente parte della Grande Nube di Magellano ne contiene solo tre. Anche le due pi\u00f9 celebri supergiganti rosse, Betelgeuse e Antares, sono le uniche stelle di questo tipo presenti nelle associazioni a cui appartengono, rispettivamente l'associazione Orion OB1 e l'associazione Scorpius-Centaurus. \nFino al XXI secolo, il numero massimo di supergiganti rosse conosciute presenti in un singolo ammasso era cinque, in NGC 7419. A partire dal 2006, sono stati identificati alcuni grandi ammassi nelle vicinanze della base del braccio Scudo-Croce della nostra galassia, ognuno dei quali contiene un buon numero di supergiganti rosse. RSGC1 ne contiene almeno 12, RSGC2 (noto anche come Stephenson 2) ne contiene almeno 26, RSGC3 ne contiene almeno 8, e RSGC4 (noto anche come Alicante 8) ne contiene almeno 8. Un totale di 80 supergiganti rosse \u00e8 confermato essere presente in questa regione relativamente piccola del cielo. Questi quattro ammassi sembrano essersi formati a causa di un intenso starburst risalente a circa 10-20\u00a0milioni di anni fa e verificatosi nella parte terminale della barra centrale della Via Lattea, dove il braccio Scudo-Croce si origina. Sono stati scoperti ammassi simili nei pressi di questa zona della galassia, ma nessuno di essi contiene un numero cos\u00ec elevato di supergiganti rosse.\nEsempi notevoli.\nLe supergiganti rosse sono stelle relativamente rare, ma a causa della loro luminosit\u00e0 sono visibili anche a grandi distanze. Alcune di esse sono visibili ad occhio nudo:\nAltre supergiganti rosse sono note per le loro enormi dimensioni. Fra le stelle pi\u00f9 grandi conosciute, con un raggio di pi\u00f9 di 1000\u00a0R\u2609, possono essere citate:"}
{"id": "25133", "revid": "203463", "url": "https://it.wikipedia.org/wiki?curid=25133", "title": "Quadrato magico", "text": "Un quadrato magico \u00e8 una disposizione di numeri interi in forma di tabella quadrata in cui siano rispettate due condizioni: i valori siano tutti distinti tra loro e la somma dei numeri presenti in ogni riga, in ogni colonna, e in entrambe le diagonali, dia sempre lo stesso risultato; tale intero \u00e8 denominato \"costante di magia\" del quadrato (o \"costante magica\", o \"somma magica\"). In matematica, una tabella di questo tipo \u00e8 detta matrice quadrata. In modo analogo a quanto avviene con queste ultime, il numero di righe (o di colonne) \u00e8 detto \"ordine\" del quadrato magico. Se si moltiplica la costante magica per l'ordine, si ottiene la somma di tutti gli interi del quadrato.\nPer riempire un quadrato di ordine formula_1 servono formula_2 numeri interi distinti. Nel caso in cui questi ultimi coincidono con gli interi da 1 a formula_2, allora il quadrato \u00e8 detto \"perfetto\", o \"normale\". In questo tipo particolare di quadrati, la costante magica, moltiplicata per il numero di righe (o di colonne), deve dare la somma degli interi da 1 a formula_2. \nSe ne deduce che, nel caso dei quadrati magici perfetti, essa \u00e8 data dalla formula:\nI valori di formula_6 formano una successione i cui primi 15 componenti sono: 1, 5, 15, 34, 65, 111, 175, 260, 369, 505, 671, 870, 1105, 1379, 1695 (sequenza dell'On-Line Encyclopedia of Integer Sequences).\nStoria.\nI quadrati magici erano gi\u00e0 noti in Cina nei primi secoli dopo Cristo, e forse addirittura nel IV secolo a.C. Il quadrato 3 \u00d7 3 era chiamato Lo Shu; nel X secolo i cinesi conoscevano quadrati fino all'ordine 10, oltre a catene di cerchi e cubi magici non perfetti.\nNell'Occidente Latino i quadrati magici apparvero al pi\u00f9 tardi nel XIII secolo. Se ne trova traccia in un manoscritto in lingua spagnola, ora conservato nella biblioteca Vaticana (cod. Reg. Lat. 1283a) attribuito all'iniziativa di Alfonso X di Castiglia. Gi\u00e0 in questo testo i quadrati sono dedicati ai pianeti. Ricompaiono poi a Firenze nel XIV secolo, in un manoscritto di Paolo dell'Abbaco, ossia Paolo Dagomari, matematico, astronomo e astrologo, che fu tra l'altro in stretto contatto con Jacopo Alighieri, uno dei figli di Dante Alighieri. Ai folii 20 e 21 del manoscritto 2433, conservato nella Biblioteca Universitaria di Bologna si trovano infatti un quadrato magico 6x6 e uno 9x9, attribuiti rispettivamente al Sole e alla Luna. Gli stessi quadrati compaiono anche nel manoscritto Plimpton 167 (folio 69 recto e verso), una copia del \"Trattato dell'Abbaco\" del XV secolo conservata nella Biblioteca dell'Universit\u00e0 Columbia di New York. \u00c8 interessante osservare che il Dagomari cita i due quadrati come un utile supporto a eventuali problemi matematici e, incidentalmente, a non meglio precisati calcoli astrologici. Lo stesso spirito anima Luca Pacioli, che esprime un punto di vista molto simile nella presentazione dei quadrati magici che fa nel suo \"De Viribus Quantitatis\".\nSi noti che il lavoro del commentatore e grammatico bizantino Manuele Moscopulo (circa 1265 \u2013 1316), che scrisse un trattato sui quadrati magici a partire da testi di area culturale islamica, non sembra essere stato conosciuto in Europa sino alla sua scoperta nella Biblioteca Nazionale di Parigi ad opera del matematico Philippe de La Hire, che lo pubblic\u00f2 nel 1705.\nI quadrati magici di ordine 3 sino al 9, descritti come strumenti per attirare le influenze dei pianeti a scopi, appunto, di magia, si trovano in numerosi manoscritti a partire dal XV secolo. Tra i pi\u00f9 noti, il \"Liber de Angelis\", un testo di magia \"angelica\" che si trova contenuto in un manoscritto (Cambridge University Library, MS Dd.xi.45) eseguito attorno al 1440 e che riprende, con qualche variante, il testo di \"De septem quadraturis planetarum seu quadrati magici\", un manuale di magia tramite le immagini planetarie, contenuto nel Codex 793 della Biblioteca Jagellonica (Ms BJ 793). I quadrati con ordini compresi tra 3 e 9 si supponevano essere le immagini proprie dei pianeti\u2014nonch\u00e9 dei loro angeli tutelari\u2014e in quanto tali dotati di particolari virt\u00f9 magiche. Potevano dunque essere utilizzati per costruire talismani: ad esempio, le loro incisioni su placche d'oro o d'argento venivano impiegate come rimedi, dalla peste al mal d'amore. Uno tra pi\u00f9 noti quadrati magici \u00e8 sicuramente quello che compare nell'incisione di Albrecht D\u00fcrer intitolata \"Melencolia I\".\nCon l'avvento della stampa, i quadrati magici e i loro impieghi uscirono dall'anonimato: responsabile ne fu Cornelio Agrippa (1486 \u2013 1535), che li descrisse in gran dettaglio nel libro II del suo \"Filosofia Occulta\", definendoli \"tavole sacre dei pianeti e dotate di grandi virt\u00f9, poich\u00e9 rappresentano la ragione divina, o forma dei numeri celesti\".\nIl secolo dei Lumi releg\u00f2 progressivamente i quadrati magici al ruolo di oggetti matematici, e infine di curiosit\u00e0.\nBernard Fr\u00e9nicle de Bessy (1605-1665), matematico francese amico di Cartesio e di Pierre de Fermat, nel 1663 calcol\u00f2 il numero dei quadrati magici perfetti del quarto ordine: 880, con somma costante 34, su righe, colonne e diagonali. Solo grazie al \"computer\" si riusc\u00ec a estendere il risultato, nel 1973, agli ordini superiori: i quadrati magici di ordine 5 sono almeno 275.305.224 (limite inferiore calcolato da Richard Schroeppel). Non \u00e8 noto il numero preciso dei quadrati magici di ordine 6, anche se molti sono impegnati nella sua determinazione. Secondo alcune indagini, il loro numero \u00e8 nell'ordine di 1,7754 \u00d7 1019. Resta comunque insoluto il problema pi\u00f9 generale di trovare la regola che permetta di determinare il numero di quadrati magici di ordine \"n\".\nParente stretto del quadrato \u00e8 il cubo magico, costruito in Europa per la prima volta solo nel 1866. Il primo cubo perfetto, di ordine 7 e quindi contenente i primi 73 = 343 interi positivi fu ottenuto da un missionario appassionato di matematica. In seguito si estese la ricerca a ipercubi di dimensione \"m\" ed ordine \"n\", ognuno composto da formula_7 numeri interi.\nEsempi di costruzione.\nIl tipo pi\u00f9 comune \u00e8 il quadrato magico perfetto, cio\u00e8 quello che usa i numeri da 1 a \"n\"2. Tra questi, il pi\u00f9 famoso \u00e8 forse il quadrato 3\u00d73, la cui costante di magia \u00e8 15:\nformula_8\nLa costante di magia di un simile quadrato pu\u00f2 essere calcolata con questa formula:\nformula_9\nI quadrati magici del tipo 1 a \"n\"2 possono essere costruiti per tutti i valori possibili di \"n\" tranne 2. Non tutti i quadrati magici del tipo 1 a \"n\"2 sono costruiti nello stesso modo. A tal fine, vengono suddivisi in tre diverse classificazioni: \nIl metodo per costruire un quadrato magico con \"n\" dispari \u00e8 abbastanza semplice e viene spiegato qui di seguito. Si inizia mettendo 1 nella colonna centrale della fila superiore.\nformula_10\nSi compila la colonna seguente del numero uno (a destra) e ad una fila superiore. Se siete gi\u00e0 alla fila superiore, si compila una colonna alla destra nella fila inferiore.\nformula_11\nSe siete nella colonna di estrema destra, si compila il numero seguente nella colonna di estrema sinistra, una fila in su.\nformula_12\nSe il quadrato gi\u00e0 \u00e8 occupato da un numero pi\u00f9 piccolo, si posiziona il numero seguente nel quadrato immediatamente sotto all'ultimo immesso; si procede in tal maniera fino a comporre tutto il quadrato.\nformula_13\nInfine, si verifichi che ogni fila, colonna e diagonale diano come somma algebrica lo stesso numero, in questo caso, 65.\nNaturalmente i quadrati magici possono essere costruiti usando un sottoinsieme dei numeri compresi tra 1 a \"n\"2. Per esempio, un quadrato magico pu\u00f2 essere costruito usando soltanto i numeri primi (in alcuni casi potrebbe essere necessario accettare 1 come numero primo per avere un quadrato magico). In questo esempio, la costante di magia \u00e8 111:\nformula_14\nIl quadrato magico di Villa Albani.\nNella Villa Albani di Roma \u00e8 presente un quadrato magico di ordine 9 inciso sul marmo, sopra il quale \u00e8 posta la scritta \"QVADRATUS MAXIMVS\". Sotto al quadrato \u00e8 riportata una descrizione in latino, con il nome dell'autore e l'anno di composizione (1766).\nLa \"costante magica\", cio\u00e8 la somma dei numeri di tutte le righe, colonne e diagonali maggiori \u00e8 369. "}
{"id": "25134", "revid": "125868039", "url": "https://it.wikipedia.org/wiki?curid=25134", "title": "Conclave", "text": "Conclave \u00e8 un termine che deriva dal latino \"cum clave\", cio\u00e8 \"(chiuso) con la chiave\" o \"sottochiave\" che usualmente indica sia la sala in cui si riuniscono i cardinali della Chiesa cattolica per eleggere un nuovo papa, sia la riunione vera e propria. Viene spesso riferito allegoricamente anche a riunioni generiche (es. conclave di medici, conclave di giuristi).\nL'evento storico che diede il nome di \"conclave\" all'elezione dei pontefici risale al 1270, quando gli abitanti di Viterbo, allora sede papale, stanchi di anni di indecisioni dei cardinali, li chiusero a chiave nella sala grande del palazzo papale e ne scoperchiarono parte del tetto, in modo da costringerli a decidere al pi\u00f9 presto chi eleggere come nuovo pontefice, ruolo che and\u00f2 a papa Gregorio X; tale fatto \u00e8 stato ricordato recentemente nel capoluogo della Tuscia con l'inaugurazione di un nuovo allestimento che ricorda quelle vicende.\nTuttavia il primo Pontefice eletto \"cum clave\" fu papa Gelasio II, eletto il 24 gennaio 1118 all'unanimit\u00e0 dei cardinali riuniti nel Monastero di San Sebastiano sul Palatino, luogo segreto e chiuso al pubblico scelto appositamente per evitare interferenze esterne sulla scelta del successore di Pietro (si era in piena lotta per le investiture).\nStoria.\nNei primi anni del cristianesimo l'elezione del nuovo pontefice avveniva nell'assemblea dei cristiani di Roma, a volte su indicazione stessa del predecessore: \u00e8 il caso ad esempio di papa Lino, successore di Pietro apostolo. Ci fu anche il caso di papa Fabiano che, secondo una tradizione tramandata, nel 236 venne eletto poich\u00e9 durante l'assemblea una colomba si sarebbe posata sul suo capo, fatto che venne interpretato come segno della volont\u00e0 divina.\nIn seguito all'editto di Costantino (313) e al diffondersi della nuova religione nell'Impero romano, dal 336, su decisione di papa Marco l'elezione fu riservata al clero dell'Urbe: come succedeva per i vescovi di altre diocesi, il clero della diocesi di Roma era il corpo elettorale per il vescovo di Roma. Invece di essere votato, il vescovo veniva scelto per consenso generale o per acclamazione. Il candidato veniva poi presentato al \"populus\" (i capi delle grandi famiglie) per l'approvazione o disapprovazione generale. Questa incertezza nelle procedure elettorali di tanto in tanto ha dato luogo a papi rivali o antipapi, e sicuramente diede ampi spazi di manovra alle pi\u00f9 potenti famiglie romane che controllavano le scelte e candidavano loro esponenti al soglio di Pietro.\nIl diritto dei laici di rifiutare l'eletto venne abolito dal sinodo lateranense del 769, ma restaurato a favore della nobilt\u00e0 romana da papa Niccol\u00f2 I durante un sinodo a Roma nell'862. Dall'824, inoltre, il papa era sottoposto al giuramento di fedelt\u00e0 al Sacro Romano Impero (\"Constitutio romana\"), il cui compito era quello di garantire la sicurezza e la pace pubblica a Roma nella sua veste di \u00abavvocato e procuratore della Chiesa\u00bb.\nCon l'espressione \"saeculum obscurum\" si individua il cupo e disastroso periodo della storia del papato che va dall'888 al 1046 (inizio della riforma gregoriana), durante il quale le elezioni papali furono caratterizzate da pesanti pressioni dalle famiglie romane (in particolare i Conti di Tuscolo e i Crescenzi) che portarono al soglio pontificio alcuni personaggi di basso spessore morale. Contemporaneamente gli imperatori Enrico II ed Enrico III entrarono prepotentemente nelle questioni inerenti alle elezioni pontificie, portando avanti loro candidati, creando pontefici alternativi e costringendo il papato stesso a intraprendere un percorso di riforma.\nCos\u00ec nel 1059 papa Niccol\u00f2 II decise di affidare l'elezione ai soli cardinali vescovi e, nel 1179, papa Alessandro III stabil\u00ec con il Concilio Lateranense III che dovesse decidere l'intero collegio cardinalizio. Era comunque sempre possibile l'elezione anche di semplici maschi battezzati.\nDurante i secoli spesso si verific\u00f2 anche l'ingerenza di re e imperatori che imponevano alcuni candidati o imponevano il veto su altri. Uno dei primi esempi \u00e8 quello di Ottone I, che nel 964 si fece attribuire da papa Leone VIII il diritto di approvare o meno la scelta del papa, che avrebbe dovuto poi giurare fedelt\u00e0 all'imperatore.. Nel 1903, quando si tratt\u00f2 di eleggere il successore di papa Leone XIII, l'imperatore d'Austria pronunci\u00f2 il suo veto contro il cardinale Mariano Rampolla del Tindaro. Il collegio cardinalizio respinse il veto ma elesse comunque un diverso candidato, il patriarca di Venezia Giuseppe Sarto, che divenne Pio X: fu proprio papa Sarto a stabilire che i futuri elettori non avrebbero dovuto accettare mai pi\u00f9 alcun \"veto\".\nNel 1198 i cardinali si riunirono per la prima volta in volontaria clausura ma la decisione dell'isolamento della riunione cardinalizia fu stabilita solo nel 1274 dal Concilio di Lione II, con la Costituzione apostolica \"Ubi Periculum\" di papa Gregorio X, per impedire i ritardi, i tentativi di influenza esterna e le corruzioni che in diversi casi si erano verificati. Tale costituzione apostolica era la conseguenza di un evento eclatante che si era avuto appunto dopo la morte di papa Clemente IV nel 1268, quando la citt\u00e0 di Viterbo fu sede dell'elezione papale del 1268-1271. Dal momento che i 19 cardinali riuniti non riuscivano ad eleggere un papa, dopo 19 mesi di sede vacante la citt\u00e0 rinchiuse letteralmente a chiave (\"clausi cum clave\") i cardinali nel palazzo papale, li mise \"a pane e acqua\" e scoperchi\u00f2 parte del tetto. Nonostante queste costrizioni, peraltro successivamente ridotte, i porporati impiegarono ben 1006 giorni per eleggere Gregorio X.\nCon la Costituzione apostolica \"Ubi Periculum\", promulgata proprio da Gregorio X, i cardinali dovevano riunirsi in un'area chiusa e non avevano diritto a stanze singole. Nessun cardinale doveva farsi assistere da pi\u00f9 di un servitore, a meno che non fosse infermo. Il cibo doveva essere somministrato attraverso una finestra e dopo tre giorni i cardinali avrebbero ricevuto una sola portata per pasto; dopo cinque giorni avrebbero avuto soltanto pane, vino e acqua. Durante il conclave inoltre nessun cardinale poteva ricevere alcuna rendita ecclesiastica. Tutte queste restrizioni erano volte ad un'elezione che fosse celere in modo da non lasciare un periodo di sede vacante troppo lungo.\nLe regole rigide di Gregorio X furono in seguito sospese nel 1276 da papa Adriano V, ma papa Celestino V le ripristin\u00f2 nel 1294, dal momento che per la sua elezione erano stati necessari ben due anni, e papa Bonifacio VIII le inser\u00ec nel \"Codice di diritto canonico\" nel 1298. Nel 1562 papa Pio IV emise una bolla papale che introduceva nuovi regolamenti sulla segretezza del voto e altre norme procedurali. Quasi sempre tuttavia i conclavi si sono tenuti a Roma e, a partire dalla sua costruzione alla fine del XV secolo, si sono svolti nella Cappella Sistina in Vaticano.\nPapa Gregorio X aveva 65 anni quando arriv\u00f2 ad Arezzo, alcuni giorni prima del Natale 1275. Ritornava a Roma da Lione, dove aveva convocato e presieduto un Concilio Ecumenico. Da alcuni mesi soffriva di improvvise febbri debilitanti. Arriv\u00f2 col suo seguito papale e fu ricevuto e ospitato nel nuovo palazzo vescovile di Arezzo, costruito dal vescovo Guglielmo degli Ubertini. Il 10 gennaio 1276 Gregorio mor\u00ec nell'episcopio. Quindi in Arezzo, esattamente nella chiesa di San Domenico, fu celebrato il primo Conclave secondo le regole della \"Ubi Periculum\" nel gennaio 1276.\nDal 1621 i cardinali potevano eleggere il papa per \"ispirazione\" o \"acclamazione\" (accordo unanime per ispirazione dello Spirito Santo), per \"compromesso\" (affidando il compito a un ristretto manipolo scelto tra loro), o con \"votazioni a schede\" (la maggioranza prevista era di due terzi). La bruciatura delle schede che vengono usate, effettuata per conservare il segreto sugli schieramenti formatisi, ha dato, dal conclave del 1914, la caratteristica fumata nera in caso di elezione mancata, mentre quando viene raggiunta la decisione sul nome del nuovo pontefice d\u00e0 la famosa fumata bianca grazie all'aggiunta di sostanze chimiche.\nRiassumendo:\nLo svolgimento del \"conclave\".\nLe procedure da seguire per lo svolgimento del conclave sono cambiate nel corso dei secoli: dall'assise del 2005 in poi sono regolate dalla costituzione apostolica \"Universi Dominici Gregis\", promulgata da Giovanni Paolo II nel 1996.\nLa \"Missa pro eligendo Romano Pontifice\" e l\u2019ingresso nella Cappella Sistina.\nIl giorno fissato per l'inizio del conclave, tutti i cardinali si riuniscono nella basilica di San Pietro e vi celebrano la \"Missa pro eligendo Romano Pontifice\". Il pomeriggio stesso i cardinali elettori, in abito corale, si ritrovano presso la Cappella Paolina e, cantando le litanie dei santi e il \"Veni Creator Spiritus\", si avviano in processione verso la Cappella Sistina, dove, nei giorni dell'interregno, si \u00e8 proceduto a installare un pavimento di legno sopraelevato (in linea con il secondo gradino dell'altare) rispetto a quello effettivo, cos\u00ec da \"distaccare\" fisicamente i cardinali da ogni rapporto con il mondo esterno. Sopra di esso, nella zona corale, sono stati allestiti i banchi per la votazione; le finestre del tempio sono state sigillate e tutto l'ambiente \u00e8 stato ripetutamente perquisito e bonificato da qualsiasi sistema di trasmissione sonora e visiva verso l'esterno. Oltre la cancellata marmorea del presbiterio \u00e8 stata montata la stufa nella quale verranno bruciati appunti e voti degli elettori e verr\u00e0 data, attraverso i segnali di fumo, una fumata nera per ogni avvenuta votazione, fino a quando non verr\u00e0 raggiunto il quorum previsto, che verr\u00e0 indicato all'esterno con una fumata bianca.\nNel conclave del 2013, per garantire il \"colore\" delle fumate, alle carte e al combustibile (tipicamente paglia) sono stati addizionati dei fumogeni costituiti:\nIl giuramento e l\"extra omnes\".\nGiunti nel coro della cappella, il cardinale decano (oppure nell'ordine seguente, il vice decano o il pi\u00f9 anziano dei cardinali elettori secondo l'ordine cardinalizio consueto di precedenza, se uno o pi\u00f9 dei precedenti sia assente o impedito o sia un cardinale non elettore) pronuncer\u00e0 per tutti gli elettori il giuramento:\nPoi ciascun cardinale si reca singolarmente all'Evangeliario e pronuncia l'ultima parte del giuramento:\nPosta la mano sul Vangelo, prosegue:\nQuando tutti i cardinali hanno pronunciato il giuramento, il maestro delle celebrazioni liturgiche pontificie pronuncia la formula:\nQuesto ordine impone a tutti gli astanti che non siano lo stesso maestro delle celebrazioni liturgiche pontificie, l'ecclesiastico incaricato di tenere l'ultima meditazione e i cardinali elettori, di uscire dalla Cappella Sistina. Usciti gli altri, il maestro chiude la porta di accesso a chiave. Subito dopo l\u2019ecclesiastico conduce la sua meditazione concernente i problemi della Chiesa e le qualit\u00e0 che il nuovo eletto dovr\u00e0 possedere. Dopo la sua meditazione, anche costui lascia la cappella insieme al maestro delle celebrazioni liturgiche pontificie. Seguono le preghiere, dopo le quali il cardinale decano chieder\u00e0 se vi sono ancora dubbi relativi alle procedure. Con la chiarificazione degli eventuali dubbi, le operazioni di voto possono cominciare.\nI cardinali arrivati dopo l'inizio del conclave sono comunque ammessi. Un cardinale che lascia il conclave potr\u00e0 essere riammesso solo se si era assentato per malattia e non per qualunque altro motivo.\nIn passato i cardinali elettori potevano essere accompagnati da assistenti (\"conclavisti\"); le normative hanno successivamente disciplinato il punto, imponendo che solo un infermiere possa accedere al conclave per accompagnare un cardinale che per motivi di salute necessiti di assistenza.\nPer assolvere alle incombenze dell'elezione, alcune figure esterne al conclave possono momentaneamente entrarvi: il segretario del collegio dei cardinali, il maestro delle celebrazioni liturgiche pontificie, due cerimonieri, due religiosi addetti alla sacrestia pontificia e un ecclesiastico assistente del decano del collegio dei cardinali, tutti preventivamente approvati dal camerlengo di Santa Romana Chiesa e dai suoi tre cardinali assistenti \"pro tempore\". Il camerlengo e i tre cardinali assistenti \"pro tempore\" sono obbligati a vigilare che non venga violata la riservatezza, sia prima sia durante sia dopo le operazioni di voto e di spoglio. Per tutta la durata del conclave \u00e8 imposta la pi\u00f9 assoluta segretezza: ai cardinali, ai conclavisti e a tutto il personale presente \u00e8 fatto divieto di rivelare qualsiasi informazione anche minima in merito all'elezione, di conversare con persone fuori dal conclave o di comunicare per posta, per radio o per telefono (quindi per estensione con qualsiasi mezzo di telecomunicazione); agli elettori \u00e8 inoltre precluso l'uso della televisione o la lettura di giornali. La violazione del segreto da parte del personale ammesso ad assolvere alle incombenze del conclave \u00e8 un grave reato, punibile con la scomunica \"latae sententiae\". Ai cardinali inoltre \u00e8 fatto ordine, \"graviter onerata ipsorum conscientia\", di tenere segreta per sempre qualunque informazione in materia, anche dopo l'elezione del pontefice.\nPrendendo atto del fatto che il progresso tecnologico nel campo delle telecomunicazioni esponeva la segretezza del conclave a nuove possibili violazioni, la \"Universi Dominici Gregis\" ha vietato espressamente le intromissioni di giornali, radio e televisione. Il conclave del 2005 ha visto inoltre, in fase preparatoria, l'introduzione di sofisticate tecnologie per identificare la possibile presenza di dispositivi di sorveglianza o di intercettazione.\nGli scrutini.\nPosto che la \"Universi Dominici Gregis\" abolisce le forme di elezione dette \"per acclamationem seu inspirationem\" (accordo unanime per ispirazione dello Spirito Santo) e \"per compromissum\" (i cardinali elettori affidano il compito dell'elezione del Papa a un comitato ristretto scelto fra gli stessi cardinali), precedentemente valide ma assai poco comuni, l'unica forma di elezione del Romano Pontefice ammessa \u00e8 \"per scrutinium\". Per la validit\u00e0 dell'elezione sono richiesti i due terzi dei suffragi, conteggiati sul numero degli elettori presenti. Nel caso in cui tale numero non sia divisibile per tre viene necessariamente immesso un voto in pi\u00f9.\nAgli scrutini si accede subito dopo la chiarificazione degli ultimi eventuali dubbi di voto. Nel caso in cui le elezioni inizino il pomeriggio del primo giorno di conclave, vi sar\u00e0 un solo scrutinio. I giorni seguenti vi saranno due scrutini al mattino e due al pomeriggio, fino all'elezione del nuovo papa. Ciascun scrutinio si divide in tre fasi:\nAntescrutinium.\nQuesta prima fase prevede che i cerimonieri preparino e distribuiscano due o tre schede a ciascun cardinale elettore; che l'ultimo cardinale diacono estragga a sorte, fra tutti i cardinali elettori, tre scrutatori, tre incaricati detti \"infirmarii\" che raccolgano i voti dei cardinali infermi presso la Domus Sanctae Marthae e tre revisori; che i cardinali elettori, durante le votazioni, rimangano soli. Subito dopo la distribuzione delle schede, prima che gli elettori scrivano sulla propria scheda, il segretario del collegio dei cardinali, il maestro delle celebrazioni liturgiche pontificie ed i cerimonieri escono. L'ultimo cardinale diacono chiude e apre la porta ogni volta si renda necessario (ad esempio quando gli \"infirmarii\" escono con una cassetta per raccogliere i voti dei cardinali infermi presso la Domus Sanctae Marthae, e poi ritornano).\nCiascun cardinale elettore dispone di una scheda di forma rettangolare, con riportata la scritta \"Eligo in Summum Pontificem\", sotto la quale ognuno deve scrivere con grafia non riconoscibile il nome del cardinale a cui intende dare il suo consenso per l'elezione a Romano Pontefice.\nScrutinium vere proprieque.\nQuindi un cardinale alla volta si reca, tenendo in mano la scheda piegata in due e ben visibile, presso l'altare dove sono presenti i tre scrutatori e un'urna con un piatto appoggiatovi sopra. Arrivato dinanzi all'affresco del Giudizio Universale di Michelangelo, pronuncia il giuramento:\ne, posta la scheda sul piatto, lo alza per lasciarla scivolare all'interno dell'urna; quindi torner\u00e0 al proprio posto.\nCompiute le operazioni di voto, si procede alle operazioni di spoglio. Il primo scrutatore agita le schede nell'urna per mescolarle mentre l'ultimo le conteggia una ad una ponendole in un'altra urna vuota, pi\u00f9 piccola. Se il numero non corrispondesse al numero dei cardinali elettori le schede andrebbero bruciate subito, senza spoglio.\nIl primo e il secondo scrutatore osservano e leggono in silenzio il nome scritto su ciascuna scheda, mentre l'ultimo lo pronuncia a voce alta in modo che anche i cardinali elettori possano tenere il conto. Ciascun scrutatore riporta i voti in appositi fogli..\nL'ultimo scrutatore legge le schede e contemporaneamente le fora dalla parte interna, dove si trova la parola \"Eligo\", per farvi passare un filo. Una volta finito lo spoglio, l'ultimo scrutatore fa un nodo ai due capi del filo e lo pone in un contenitore.\nPost-scrutinium.\nQuest'ultima fase comprende il conteggio dei voti e il bruciamento delle schede nella stufa, solo dopo il secondo scrutinio, eccetto che per il pomeriggio del primo giorno o in caso di avvenuta elezione gi\u00e0 al primo scrutinio.\nGli scrutatori assommano i voti che ciascuno ha riportato. Sia che il \"quorum\" sia stato raggiunto sia in caso di esito negativo i revisori devono controllare tutte le schede e le annotazioni degli scrutatori per vigilare sul loro operato. Se il quorum non \u00e8 stato raggiunto si procede immediatamente ad una nuova votazione, eccetto che per il primo giorno di conclave. Nel secondo scrutinio i cardinali ripetono le stesse operazioni, ma senza pronunciare di nuovo il giuramento o fare altre ripetizioni. Al termine della seconda votazione, e prima che i cardinali abbandonino la Sistina, le schede del secondo e del primo scrutinio vengono bruciate nella stufa dagli scrutatori, dal segretario del collegio e dai cerimonieri, richiamati dall'ultimo cardinale diacono. Si fa ordine a ciascun cardinale di consegnare i propri appunti al camerlengo o ai cardinali assistenti, affinch\u00e9 anch'essi siano bruciati. \u00c8 inoltre previsto che il camerlengo e i cardinali assistenti stilino una relazione sull'esito di ciascuna sessione di voto, da consegnare al futuro nuovo pontefice in una busta sigillata.\nElezione e proclamazione del nuovo pontefice.\nSe un candidato riceve un numero di voti pari o superiore a due terzi del numero totale dei votanti, l'elezione di tale candidato a pontefice \u00e8 canonicamente valida. L'ultimo dell'ordine dei cardinali diaconi richiama il maestro delle celebrazioni liturgiche e il segretario del collegio cardinalizio. Il decano o il vice decano oppure il primo cardinale dei cardinali vescovi si rivolge all'eletto dicendogli:\ne, alla risposta affermativa (\"Accepto\"), aggiunge:\nIl candidato risponder\u00e0:\nseguito dal \"nome pontificale\" e relativo numerale (che viene omesso nel caso il nome non abbia precedenti), entrambi al caso nominativo. Dopo l'accettazione si bruciano le schede facendo in modo che dal comignolo visibile da piazza San Pietro esca la classica fumata bianca.\nL\"Ordo rituum conclavis\" prevede che, se il candidato non \u00e8 un vescovo, venga subito consacrato; lo stesso \"Ordo\" regola le procedure da seguire nel caso l'eletto risieda fuori del Conclave.\nStanza delle lacrime.\nDopo la sua proclamazione, il papa neoeletto si ritira nella \"Stanza delle lacrime\", ovvero nella sacrestia della Cappella Sistina, per indossare per la prima volta i paramenti papali (tipicamente l'abito corale e la stola), con i quali si presenter\u00e0 in pubblico dalla Loggia delle benedizioni della basilica di San Pietro. Il nome di tale luogo deriva dal fatto che, si presume, in tale stanza il neo-pontefice scoppi in lacrime per l'emozione e per il peso della responsabilit\u00e0 del ruolo che \u00e8 chiamato a svolgere.\nTradizionalmente nella sacrestia sono presenti paramenti papali di tre diverse misure, che possano approssimativamente adattarsi alla taglia del nuovo eletto. Famosa in proposito \u00e8 la vicenda di Giovanni XXIII, pontefice dalla corporatura bassa e particolarmente robusta: per adattare alla sua persona gli abiti della taglia pi\u00f9 ampia fu necessario tagliarli ampiamente e poi fermarli con spille da balia.\nPreghiera per il nuovo Pontefice e ossequio dei cardinali.\nDopo la vestizione con i paramenti papali, il neoeletto ritorna nella Cappella Sistina e siede alla cattedra. Il cardinale decano invita il nuovo papa, \u00abeletto alla Cattedra di Pietro\u00bb, a rileggere un passo del vangelo di Matteo, con il quale Cristo promise a Pietro e ai suoi successori il primato del ministero apostolico.\nDopo la lettura evangelica e la preghiera per il nuovo papa, i cardinali si accostano al Sommo Pontefice per prestargli l'atto di ossequio e di obbedienza. Infine viene intonato il canto del \"Te Deum\". A questo punto il conclave \u00e8 ufficialmente terminato.\nAnnuncio dell'elezione.\nIl cardinale protodiacono si affaccia quindi dalla loggia della Basilica di San Pietro e d\u00e0 l'annuncio della nuova elezione con l\"Habemus papam\"; subito dopo, sulla stessa loggia, il nuovo pontefice, preceduto dalla croce astile, fa la sua prima apparizione pubblica e impartisce la solenne benedizione \"Urbi et Orbi\".\nFino all'elezione di papa Giovanni Paolo II non era consuetudine che il nuovo pontefice parlasse alla folla riunita in Piazza San Pietro prima della benedizione; gi\u00e0 papa Giovanni Paolo I avrebbe voluto parlare alla piazza, ma il cerimoniere glielo neg\u00f2, facendogli notare che ci\u00f2 non era previsto dal cerimoniale e dalla tradizione.\nLa normativa vigente.\nLe modifiche pi\u00f9 consistenti nella normativa per il conclave sono state effettuate da Paolo VI (\"Ingravescentem aetatem\" 1970 e \"Romano Pontifici Eligendo\" 1975), che ha escluso dal conclave i cardinali ultraottantenni e fissato in 120 il numero dei componenti del collegio elettorale.\nGiovanni Paolo II, con la \"Universi Dominici Gregis\" del 1996, pur confermando le modalit\u00e0 essenziali in vigore, ha stabilito quale alloggio per i cardinali in clausura la \"Domus Sanctae Marthae\", sempre in Vaticano, laddove in precedenza venivano adattate allo scopo diverse sale dei palazzi apostolici, spesso poco funzionali e confortevoli. Il trasferimento degli elettori dall'alloggio alla Sistina e viceversa viene effettuato su automezzi, ma chi lo desidera pu\u00f2 anche compiere il percorso a piedi, fermo restando il divieto di interagire con persone esterne al conclave. Lo stesso Wojty\u0142a ha inoltre proibito l'elezione per acclamazione e per compromesso (forme ormai comunque in disuso da alcuni secoli), recuperando infine il ruolo dei cardinali che hanno gi\u00e0 compiuto ottant'anni: la loro funzione, per\u00f2, \u00e8 semplicemente spirituale. Partecipano, infatti, solo alle fasi preliminari dell'elezione e guidano le preghiere della Chiesa Universale.\nBenedetto XVI, con il \"motu proprio\" \"De Aliquibus Mutationibus\" dell'11 giugno 2007 e con il \"motu proprio Normas Nonnullas\" del 22 febbraio 2013, ha apportato alcune modifiche alla costituzione del 1996: una di queste sancisce che la maggioranza dei voti per l'elezione del papa deve essere pari ai due terzi dei cardinali votanti per tutti gli scrutini. A partire dal 34\u00ba scrutinio (o 35\u00ba se si era votato anche il giorno di apertura del conclave) si deve procedere al ballottaggio tra i due nomi che nell'ultimo scrutinio hanno ottenuto la maggioranza dei voti: l'elezione avviene sempre con maggioranza di almeno i due terzi dei cardinali con voce attiva, dai quali vanno esclusi i due cardinali che sono al ballottaggio. Si \u00e8 cos\u00ec rettificata la norma sancita da Giovanni Paolo II, ma gi\u00e0 paventata da papa Paolo VI, che prevedeva una riduzione del quorum alla maggioranza assoluta a partire dal 34\u00ba o 35\u00ba scrutinio, previo esplicito consenso dei Cardinali elettori. Tale eventualit\u00e0 non si \u00e8 comunque mai verificata, poich\u00e9 il conclave del 2005 (l'unico celebrato secondo l'originaria costituzione gianpaolina) port\u00f2 all'elezione del papa gi\u00e0 al quarto scrutinio.\nStatistiche.\nDa papa Clemente XIV (1769) a papa Giovanni Paolo I (1978), tutti i papi eletti erano al loro primo conclave, essendo stati elevati alla porpora cardinalizia dal loro immediato predecessore."}
{"id": "25135", "revid": "6923", "url": "https://it.wikipedia.org/wiki?curid=25135", "title": "Motion capture", "text": "Il motion capture (spesso indicato con l'abbreviazione mocap, in italiano, \"cattura del movimento\"), \u00e8 il processo di registrazione del movimento del corpo umano o di oggetti, utilizzato in campo medico, militare e nell'intrattenimento. Le informazioni raccolte attraverso il processo possono essere utilizzate per l'analisi immediata o differita.\nQuando l'acquisizione coinvolge viso, quindi la mimica facciale, dita ed altri movimenti pi\u00f9 raffinati, si parla di performance capture.\nDescrizione.\nIl dispositivo utilizzato per l'acquisizione del movimento \u00e8 un sistema fotogrammetrico, ovvero un sistema di pi\u00f9 telecamere che sono anche emettitrici di luce (che pu\u00f2 essere rossa, infrarossa o near-infrared) e di marcatori (piccole sfere) di materiale riflettente.\nPrincipali applicazioni.\nApplicazioni in ambito sportivo.\nIn ambito sportivo l'uso \u00e8 analogo. Tuttavia i dati raccolti vengono utilizzati per la valutazione del gesto sportivo.\nNello spettacolo e nei videogiochi.\nNell'ambito dello spettacolo questa tecnica \u00e8 stata usata negli effetti speciali di molti film per riprodurre movimenti realistici.Gollum (\"Il Signore degli Anelli\"), per esempio, \u00e8 stato creato attraverso il motion capture. L'attore, in questo caso Andy Serkis, indossava un vestito ricoperto da alcuni marcatori. I computer creano un'immagine stilizzata dell'attore e riproducono digitalmente i suoi movimenti, che vengono \"catturati\" attraverso qualche decina di telecamere attorno a lui, le quali mandano le coordinate dei marcatori ai computer creando cos\u00ec un'immagine virtuale che riproduce i movimenti dell'attore.\nAllo stesso modo il motion capture viene usato anche in ambito videoludico, per ricreare con precisione e realismo il movimento dei personaggi virtuali del gioco.\nIn ambito coreografico.\nIl danzatore e coreografo Merce Cunningham (1919-2009) si \u00e8 servito di questa tecnica per realizzare il \"d\u00e9cor\" della sua coreografia \"Biped\" (1999). Grazie alla collaborazione degli artisti digitali Paul Kaiser e Shelley Eshkar, Cunningham, lavorando con due danzatori, ha coreografato 70 frasi che poi sono state trasposte in immagini digitali. Queste immagini animate, cos\u00ec come i modelli astratti (linee verticali e orizzontali, punti, cluster), sono stati proiettati su una tela nella parte anteriore del palco, dietro la quale potevano essere visti i ballerini dal vivo."}
{"id": "25136", "revid": "293377", "url": "https://it.wikipedia.org/wiki?curid=25136", "title": "Ferenc Pusk\u00e1s", "text": "Considerato il miglior calciatore ungherese (Golden Player) e uno dei migliori della storia, \u00e8 stato tra i marcatori pi\u00f9 prolifici nella storia del calcio, vincendo 16 classifiche per marcatori (4 volte Pichichi e 3 volte miglior cannoniere in Coppa Campioni) e segnando oltre 700 reti tra club e nazionale: con 84 gol in 85 match \u00e8 il miglior marcatore nella storia dell'Ungheria e fino al 2018 \u00e8 stato il miglior marcatore europeo di sempre in una nazionale, record battuto da Cristiano Ronaldo.\nCalciatore leggendario, ha vestito i colori di e vincendo da protagonista tre Coppe dei Campioni (1959, 1960 e 1966) e l'Intercontinentale 1960 con i \"Blancos\". Con l', suo Paese d'origine, ha vinto la Coppa Internazionale 1948-1953, \u00e8 stato campione olimpico nel 1952 e vice-campione del mondo nel 1954 in seguito al Miracolo di Berna. In seguito, ha giocato anche con la nel . Da allenatore ha guidato con notevoli risultati il , vincendo due campionati e raggiungendo la finale di Coppa Campioni nel 1971, persa contro l' di Rinus Michels.\nTra le persone pi\u00f9 iconiche nella storia dell'Ungheria, nel 2002 il N\u00e9pstadion di Budapest fu rinominato, in suo onore, stadio Ferenc Pusk\u00e1s. Affetto negli ultimi anni della sua vita dal morbo di Alzheimer e ospitato in una casa di cura a Budapest grazie a un vitalizio del governo ungherese, mor\u00ec a settantanove anni a causa di una polmonite nella notte del 17 novembre 2006. Nel 2009 la FIFA istitu\u00ec in sua memoria il Premio Pusk\u00e1s, assegnato al gol giudicato pi\u00f9 bello dell'anno.\nBiografia.\nFiglio a sua volta di un calciatore, nasce Ferenc Purczeld a Budapest e deve il suo cognome attuale alla scelta di suo padre, Franz Sr. (1903-1952), uno svevo di etnia tedesca, di cambiare nome di famiglia magiarizzandolo nel 1937. Cresce in una famiglia di umili origini a Kispest, all'epoca sobborgo e oggi parte della citt\u00e0. Nel 1949 (o nel 1950) sposa Erzs\u00e9bet, dalla quale ha una figlia, Anik\u00f3. Nel corso della sua carriera da calciatore scala rapidamente le gerarchie dell'esercito fino a ottenere il grado di maggiore prima e quello di colonnello poi; nel 1992 diviene tenente colonnello.\nCaratteristiche tecniche.\nSeconda punta di bassa statura e fisico corpulento, ma molto agile a dispetto della corporatura, nasce mezzala sinistra e gioca anche da regista negli anni della Grande Ungheria, nel suo bagaglio tecnico rientravano molti colpi che lo resero uno dei migliori attaccanti della sua generazione, per continuit\u00e0 in fase realizzativa. Fuoriclasse dalla forte personalit\u00e0, dotato di grande senso tattico, compensava la scarsa propensione al gioco aereo con le abilit\u00e0 nel palleggio, passaggio, dribbling e un mancino molto potente e preciso spesso eseguito in modo rapido, uno dei migliori della storia assieme a quello di Diego Armando Maradona, abbinati peraltro a visione di gioco, fantasia e un innato fiuto per il gol.\nCarriera.\nGiocatore.\nHonv\u00e9d.\nGioca a calcio in strada coi ragazzi del suo quartiere tra cui J\u00f3zsef Bozsik e L\u00e1szl\u00f3 Kubala, tra i pi\u00f9 grandi calciatori di sempre. In seguito, inizia la sua carriera nelle giovanili del , dove suo padre, il quale in precedenza aveva giocato per il club, era allenatore. Inizialmente usa lo pseudonimo di Mikl\u00f3s Kov\u00e1cs per aiutare a eludere le norme minime di et\u00e0 (tredici) prima di firmare ufficialmente all'et\u00e0 di dodici anni. Tra i suoi primi compagni di squadra vi \u00e8 il suo amico d'infanzia Bozsik.\nEsordisce con il Kispest all'et\u00e0 di sedici anni, nel novembre 1943, in un match contro il perso 3-0: \u00e8 in quest'occasione che ottiene il soprannome di \"\u00d6csi\" (\"fratellino\").\nIl Kispest \u00e8 nel frattempo rilevato dal Ministero della Difesa ungherese nel 1949, diventando la squadra dell'esercito magiaro e cambiando il suo nome nella di Budapest. Come risultato, ai calciatori sono dati ranghi militari e la squadra si pu\u00f2 permettere l'acquisto dei calciatori migliori della Nazione: arrivano Zolt\u00e1n Czibor e S\u00e1ndor Kocsis, mentre Pusk\u00e1s \u00e8 promosso fino al grado di maggiore (in ungherese: \u0150rnagy), che porta al soprannome \"The Gallopin Major\" (\"Il maggiore a cavallo\").\nDurante la sua carriera in Ungheria, Pusk\u00e1s aiuta il club di Budapest a vincere cinque campionati (1949-1950, 1950, 1952, 1954 e 1955), aggiudicandosi quattro volte la classifica dei marcatori (1947-1948, 1949-1950, 1950 e 1953): nella stagione 1947-1948, \u00e8 capace di andare a segno in campionato per 50 volte. Nel 1956, alla prima edizione del Pallone d'oro, \u00e8 votato quarto miglior calciatore d'Europa dalla rivista di \"France Football\". In totale gioca 354 partite nella massima serie magiara, segnando ben 357 gol: primato assoluto nel rapporto partite giocate e gol segnati. La Honv\u00e9d di Pusk\u00e1s \u00e8 la base della squadra d'oro ungherese.\nL'esilio in Europa.\nAllo scoppiare della rivoluzione ungherese del 1956, Pusk\u00e1s si trova insieme a tutta la Honv\u00e9d in Europa per una tourn\u00e9e di amichevoli. Al ritorno in patria, la Honv\u00e9d \u00e8 impegnata nella Coppa Campioni e deve giocare l'andata degli ottavi di finale a Bilbao contro l': nei giorni prima della trasferta, inizia a circolare la falsa notizia della morte di Pusk\u00e1s, ucciso mentre combatteva assieme ai rivoluzionari. La squadra riesce ad arrivare in autobus a Vienna \u2013\u2013 l'autobus \u00e8 fermato al confine perch\u00e9 Pusk\u00e1s \u00e8 ancora creduto morto \u2013\u2013 per poi prendere un volo per Bilbao: gli ungheresi perdono l'incontro 3-2, la settimana seguente giocano il ritorno in campo neutro a Bruxelles, pareggiano 3-3 ed escono dalla competizione. Nel frattempo, in Ungheria la rivoluzione \u00e8 stata soppressa violentemente. Il 10 novembre successivo, il governo ungherese ordina ai calciatori dell'Honv\u00e9d di rientrare nel Paese: la maggior parte della squadra decide di non tornare in Ungheria e per questa diserzione tutti i giocatori ricevono una squalifica di due anni da parte della FIFA, sollecitata dalla federcalcio ungherese, e la Honv\u00e9d \u00e8 sciolta dallo Stato, cosa che impedisce loro di giocare in Europa. All'epoca Pusk\u00e1s ha il grado militare di colonnello, non rientrando in patria \u00e8 accusato di diserzione. In questo periodo la Honv\u00e9d inizia una tourn\u00e9e mondiale che porta gli ungheresi a giocare anche in Brasile. Alcuni giocatori della Honv\u00e9d cercano di far emigrare clandestinamente anche le proprie famiglie: la moglie e la figlia di Pusk\u00e1s, ancora in Ungheria, riescono a passare clandestinamente il confine e a fuggire a Vienna, raggiungendo Pusk\u00e1s a Milano nel dicembre 1956. Dopo un periodo tra Italia e Austria, Pusk\u00e1s si ferma con la famiglia nella citt\u00e0 di Bordighera e in questo periodo Kubala, calciatore del , \u00e8 tra i tanti che lo aiutano economicamente. Gioca diverse amichevoli in giro per l'Europa, anche all'; a Signa, in Toscana, accetta di giocare un'amichevole con la maglia della squadra calcistica locale, il 23 gennaio 1958, contro l'; in ricordo di quella sfida, vinta 3-0 dal Signa, il 14 maggio 2016 il Signa ha intitolato a Pusk\u00e1s un campo riservato al settore giovanile.\nNonostante la squalifica e i dubbi legati alla scarsa condizione fisica, lo avvicinano diverse formazioni di rilievo, tra cui l' e il : si accorda con il club italiano che attende la scadenza della squalifica FIFA, mentre lo United \u00e8 frenato dalle regola della Football Association in materia di stranieri. Pochi mesi dopo, consigliato a Santiago Bernab\u00e9u da un ex dirigente della Honv\u00e9d che lavora per il Real Madrid, il centravanti si accorda con gli spagnoli del , che sfruttano la riduzione della squalifica imposta dalla FIFA e lo mettono sotto contratto.\nReal Madrid.\n\u00c8 accolto allo stesso tempo con entusiasmo e scetticismo dall'ambiente madridista: firma con il Real Madrid a 31 anni e presentandosi fuori forma, molti addetti ai lavori lo danno per finito, invece l'attaccante ungherese vive una seconda giovinezza. Dopo pochi mesi di rigida preparazione fisica, Pusk\u00e1s torna in condizione e si adatta al calcio spagnolo.\nNonostante il gi\u00e0 ricco palmar\u00e8s, \u00e8 negli anni a Madrid che Pusk\u00e1s conobbe fama a livello internazionale, formando con Di St\u00e9fano uno degli attacchi pi\u00f9 forti della storia. Durante la sua prima stagione nella Liga ha segnato quattro triplette, di cui una nella sua seconda partita, contro lo , il 21 settembre 1958. Nella sfida contro il del 4 gennaio 1959, Pusk\u00e1s e Alfredo Di St\u00e9fano hanno segnato una tripletta a testa nella vittoria di 10-1. All'ultima partita della Primera Divisi\u00f3n 1958-1959 i due bomber erano arrivati segnando lo stesso numero di gol ma lui, Ferenc Puskas, dribbl\u00f2 il portiere e a porta vuota tocc\u00f2 indietro per Di Stefano, che segn\u00f2 facilmente diventando Pichici. Contribuisce notevolmente alla quarta Coppa Campioni vinta dal Real al termine della stagione 1958-1959, ma non prende parte alla finale di Stoccarda, temendo ritorsioni da parte delle autorit\u00e0 tedesche: al suo posto gioca e segna Enrique Mateos, Di St\u00e9fano realizza il 2-0 definitivo contro lo . A dicembre \"France Football\" lo inserisce al settimo posto per il Pallone d'oro, vinto da Di St\u00e9fano.\nSegna quattro gol in quella del 1959-1960. Durante la stagione 1960-1961, il magiaro ha segnato quattro volte nella partita contro l', andando poi a segno con una doppietta nella gara di ritorno della Coppa Intercontinentale contro gli uruguaiani del , mentre la stagione successiva ha segnato cinque gol sempre all'Elche. Nel 1963 Pusk\u00e1s ha inoltre realizzato due triplette nel \"cl\u00e1sico\" contro il , una al Bernab\u00e9u e una al Camp Nou.\nNella stagione 1959-1960, Pusk\u00e1s vince la sua seconda Coppa dei Campioni consecutiva: dopo aver rifilato un doppio 3-1 al Barcellona, il Real passa in svantaggio nella finale dell'Hampden Park di Glasgow di fronte a 135.000 spettatori contro l'. Di St\u00e9fano e Pusk\u00e1s rimontano e firmano rispettivamente tre e quattro reti, in una partita ritenuta tra le migliori finale nella storia del gioco. Pusk\u00e1s segna 12 reti e si laurea capocannoniere del torneo. In campionato eguagliano il risultato dell'annata precedente, superati ancora dai catalani, mentre in Coppa del Generalissimo, dopo aver eliminato l'Athletic Bilbao con un 8-1 nella partita di ritorno, cadono 3-1 in rimonta contro l'Atl\u00e9tico Madrid. Il centravanti ungherese firma due reti nel ritorno vinto 5-0 dell'Intercontinentale contro il .\nL'anno seguente, il Real esce agli ottavi della Coppa dei Campioni 1960-1961, contro il Barcellona (4-3) dopo una partita di ritorno controversa. Vince con grande margine la Liga, ma perde la finale della coppa nazionale, nuovamente in rimonta con l'Atl\u00e9tico Madrid (3-2). Nella stagione 1961-1962 vince per la prima volta il \"double\" nazionale, vincendo la Coppa di Spagna a distanza di 15 anni dall'ultima volta: in finale, i \"Blancos\" superano il 2-1 con due reti di Pusk\u00e1s a ribaltare l'iniziale vantaggio biancorosso. \u00c8 secondo al Pallone d'oro 1960 dietro a Luisito Su\u00e1rez, l'anno dopo \u00e8 quinto nella stessa graduatoria di \"France Football\". In Coppa Campioni il Real raggiunge la finale del torneo per la terza volta, dopo aver escluso e : contro il di Eus\u00e9bio, gli spagnoli passano in vantaggio due volte, conducendo alla fine del primo tempo col risultato di 3 reti a 2, tuttavia nella seconda met\u00e0 di gioco i lusitani salgono fino al 5-3 con una doppietta di Eus\u00e9bio. Non basta la tripletta di Pusk\u00e1s, il Real perde la sua prima finale di Coppa dei Campioni: ciononostante, \u00e8 tra i migliori marcatori della competizione per la seconda volta in carriera, con 7 gol. Nell'autunno 1963, i \"Blancos\" escono prematuramente dalla massima competizione europea contro l'. La squadra vince con largo anticipo il campionato spagnolo davanti ai concittadini dell'Atl\u00e9tico. Ritorna nella classifica del Pallone d'oro nel 1965, a 38 anni, finendo tredicesimo.\nDurante otto stagioni ai \"Blancos\", Pusk\u00e1s ha giocato 262 partite segnando 242 gol (156 reti in 180 match di Liga); nello specifico, ha siglato pi\u00f9 di 20 gol in ciascuna delle sue prime sei stagioni nel campionato spagnolo, vincendo il Trofeo Pichichi per quattro volte: nel 1959-1960, 1960-1961, 1962-1963 e 1963-1964, con 26, 27, 26 e 20 marcature rispettivamente.\nCon i madrileni vinse 6 campionati spagnoli nonch\u00e9 3 Coppa dei Campioni, negli anni 1959, 1960 e 1966; nell'edizione del 1960, nella quale gli spagnoli si imposero in finale sui tedeschi d'Occidente dell' per 7-3, Pusk\u00e1s segn\u00f2 4 reti nella sfida, cosa mai pi\u00f9 riuscita a nessun altro calciatore nella storia della Coppa dei Campioni. A Madrid Pusk\u00e1s fece sue anche 1 Coppa Intercontinentale e 1 Coppa di Spagna; in questo ultimo caso segnando una doppietta nella vittoria per 2-1 in finale contro il . Si ritir\u00f2 dal calcio giocato nel club madrileno nel 1966, a 39 anni.\nNazionale.\nUngheria.\nFece il suo debutto nell' il 20 agosto 1945, a 18 anni, segnando nella vittoria per 5-2 contro l'. Il suo record di gol internazionali comprendeva due triplette contro i succitati austriaci, una contro il e quattro gol in una vittoria di 12-0 sull'. Insieme a Zolt\u00e1n Czibor, S\u00e1ndor Kocsis, J\u00f3zsef Bozsik, e N\u00e1ndor Hidegkuti, ha formato il nucleo della squadra d'oro rimasta imbattuta per 31 partite consecutive.\nCon gli stessi giocatori nella nazionale olimpica, partecipa con la fascia di capitano ai giochi di Helsinki 1952: l'Ungheria elimina Romania (1-2), Italia (3-0), Turchia (7-1; doppietta), Svezia (6-0; un gol) e 2-0 in finale: Pusk\u00e1s sbaglia un rigore a inizio partita (arriva alla finale senza averne praticamente mai fallito uno), poi segna il primo gol ai balcanici, Czibor segna il 2-0 nel finale. L'Ungheria \u00e8 campione olimpica.\nLa squadra d'oro passa alla storia come una delle pi\u00f9 forti di sempre: passano alla storia i risultati conseguiti sull', battuta due volte nell'arco di sei mesi, prima con una vittoria per 6-3 a Wembley, e poi 7-1 a Budapest: Pusk\u00e1s realizza due reti in entrambe le partite. Il primo match segna la prima sconfitta casalinga dell'Inghilterra da parte di una nazionale continentale: resta particolarmente impressa nella memoria storica del calcio la rete di Pusk\u00e1s del 3-1, realizzata calciando in porta da pochi passi dopo aver scartato in dribbling il difensore inglese Billy Wright, che aveva provato a fermarlo con una scivolata.\nNel 1953, hanno primeggiato nella quarta edizione della Coppa Internazionale, vincendo il torneo dopo averlo terminato in testa alla classifica con 11 punti; Pusk\u00e1s si \u00e8 laureato capocannoniere con 10 gol, e ha segnato due volte nella decisiva vittoria per 3-0 all'Olimpico di Roma contro l'.\nL'Ungheria arriva al in Svizzera come una delle squadre favorite alla vittoria finale: realizza tre gol in due partite della fase a gironi, sconfiggendo prima la 9-0 (doppietta) e poi la 8-3: segna un gol scherzando per tutto l'incontro con Werner Liebrich, poi il difensore tedesco lo placca fratturandogli la caviglia. Pusk\u00e1s \u00e8 costretto a saltare quarti (4-2 sul nella cosiddetta \u00abbattaglia di Berna\u00bb) e semifinale (4-2 ai supplementari contro l'): su pressione dello stesso Pusk\u00e1s, il CT Sebes prende la controversa decisione di schierarlo per la finale contro la Germania Ovest gi\u00e0 sconfitta ai gironi, rischiandolo nonostante l'infortunio \u2013\u2013 all'epoca le sostituzioni a partita in corso non si potevano effettuare \u2013\u2013 Pusk\u00e1s segna il vantaggio iniziale e l'Ungheria sale 2-0, per poi essere rimontata e sconfitta dai tedeschi per 3-2. Nel finale, Pusk\u00e1s sigla anche il 3-3, ma la rete, regolare, \u00e8 annullata dall'arbitro. \u00c8 la prima sconfitta della squadra d'oro dal 1950 e sar\u00e0 l'unica fino al febbraio 1956.\nGioca nella nazionale magiara fino al 1956, segnando 84 gol in 85 incontri (record ungherese). I suoi 84 gol internazionali sono un primato mondiale fino al 28 novembre 2003, quando \u00e8 superato dal calciatore iraniano Ali Daei (che chiude poi la carriera a quota 109 reti), e anche un primato europeo, quando il 20 giugno 2018 \u00e8 superato da Cristiano Ronaldo.\nSpagna.\nNel 1961 Pusk\u00e1s, all'et\u00e0 di trentaquattro anni, prese la nazionalit\u00e0 spagnola venendo subito convocato nella dal commissario tecnico Helenio Herrera per la partita di qualificazione ai mondiali contro il ; in seguito fu convocato per il in Cile uscendo subito di scena alla fase a gironi, lasciando alla fine dell'anno, all'et\u00e0 di trentacinque anni, la nazionale spagnola con un totale di 4 presenze e, per la prima e unica volta della sua carriera, con zero gol.\nAllenatore.\nSe durante la sua carriera da calciatore aveva vestito la maglia di sole due squadre, quella di allenatore porter\u00e0 Pusk\u00e1s, al contrario, a girovagare per il mondo. Comincia la sua esperienza in panchina nel 1967, in Spagna, alla guida dell' di Alicante, prima di andare a guidare oltreoceano gli statunitensi dei e i canadesi dei .\nDopo un breve ritorno in Spagna, a partire dal 1970 allena il , restando in Grecia per quattro anni e raggiungendo l'apice della sua carriera in panchina: per due anni (1970 e 1972) \u00e8 nominato miglior tecnico del Paese, e nel 1971 porta per la prima volta i verdi di Atene a disputare la finale di Coppa dei Campioni, venendo poi sconfitto 2-0 dall' di Johan Cruijff; questa rimane tuttora la prima e unica finale europea raggiunta da un club greco. Ad Atene riesce a vincere anche due campionati nazionali.\nNel 1986 vince il campionato paraguaiano con il Sol de Am\u00e9rica. Nel 1989 \u00e8 chiamato ad allenare in Australia: in origine arriva a Melbourne per aprire una scuola calcio, ma la societ\u00e0 non ha abbastanza fondi. Tornato in Spagna, \u00e8 richiamato in Australia per allenare il South Melbourne, la squadra della comunit\u00e0 greca: vince la Coppa d'Australia nella stagione 1989-1990 e il campionato nella stagione seguente.\nTorna in patria una prima volta nel 1981, per giocare una partita, e stabilmente dopo il 1990 con la caduta del comunismo: la sua ultima esperienza \u00e8 quella di commissario tecnico dell'Ungheria, nel 1993, con un incarico \"ad interim\". Lascia l'incarico dopo 4 partite e 3 sconfitte. Dal 2000 inizia a soffrire della sindrome di Alzheimer e per pagare le cure della malattia la famiglia \u00e8 costretta a vendere tutti i trofei e i riconoscimenti ottenuti in carriera. Nel settembre del 2006 \u00e8 ricoverato nell'ospedale di Budapest, dove muore il 17 novembre 2006 a causa di una polmonite. Gli \u00e8 riservato un funerale di stato, la sua bara parte dal Ferenc Pusk\u00e1s Stadion per arrivare alla Piazza degli Eroi per i ventuno spari di commiato.\nStatistiche.\nTra club, nazionale maggiore e nazionali giovanili, Pusk\u00e1s ha totalizzato globalmente 709 presenze segnando 700 reti, alla media di 0,99 gol a partita.\nPresenze e reti nei club.\nIn carriera, Ferenc Pusk\u00e1s ha totalizzato 720 presenze, segnando 704 reti in gare ufficiali (alla media di 0,98 gol a partita).\nRecord.\nDurante la sua carriera Pusk\u00e1s \u00e8 riuscito a battere alcuni record:"}
{"id": "25143", "revid": "1505830", "url": "https://it.wikipedia.org/wiki?curid=25143", "title": "May Britt", "text": "Ebbe una breve carriera di attrice cinematografica durante gli anni cinquanta, lavorando prima in Italia e poi negli Stati Uniti. Si ritir\u00f2 dalle scene dopo il matrimonio con Sammy Davis Jr. nel 1960.\nBiografia.\nMay Britt fu scoperta nel 1951 da Carlo Ponti e Mario Soldati quando, appena diciottenne, lavorava come assistente di un fotografo a Stoccolma. Il produttore e il regista erano in Svezia per selezionare una giovane bionda per una parte in \"Jolanda, la figlia del Corsaro Nero\". Si presentarono nello studio fotografico dove la Britt lavorava per visionare le foto di alcune modelle. Dopo averla vista, offrirono a lei la parte.\nMay Britt si trasfer\u00ec subito a Roma. Il debutto cinematografico avvenne proprio in \"Jolanda, la figlia del corsaro nero\" (1952), nel ruolo della protagonista. Negli anni successivi lavor\u00f2 in una decina di produzioni di Cinecitt\u00e0. Interpret\u00f2 una parte anche nel kolossal \"Guerra e pace\" (1956). Nello stesso periodo partecip\u00f2 a diversi programmi radiofonici della Rai.\nA Hollywood.\nVerso la fine degli anni cinquanta May Britt si trasfer\u00ec a Hollywood, dopo aver firmato un contratto con la 20th Century Fox. Gir\u00f2 alcuni film, tra cui \"I giovani leoni\" (1958) con Marlon Brando, e il controverso \"L'angelo azzurro\" (1959), dove ricopr\u00ec il ruolo che fu di Marlene Dietrich nell'omonimo film del 1930. Nello stesso anno incontr\u00f2 Sammy Davis Jr., il celebre cantante e attore di colore. I due iniziarono subito a frequentarsi e, dopo un breve fidanzamento, si sposarono il 13 novembre 1960.\nIl matrimonio tra Davis e la Britt dest\u00f2 molto scalpore. A quell'epoca le unioni interrazziali erano vietate per legge in 31 stati su 50 negli USA, e soltanto nel 1967 tali leggi vennero abolite dalla Corte Suprema degli Stati Uniti. Una volta sposata, May Britt abbandon\u00f2 il cinema, e si dedic\u00f2 alla famiglia. Lei e Sammy Davis Jr. ebbero una figlia e adottarono altri due bambini. Il loro matrimonio fin\u00ec per\u00f2 con il divorzio nel 1968.\nDopo il divorzio, May Britt riprese a lavorare con qualche sporadica apparizione in televisione, l'ultima nel 1988. Da allora si \u00e8 dedicata principalmente alla pittura.\nVita privata.\nMay Britt si \u00e8 sposata tre volte. La prima con Edwin Gregson, uno studente universitario, nel 1958. Nel 1959 chiese il divorzio. Quello stesso anno incontr\u00f2 Sammy Davis Jr. Iniziarono a frequentarsi e, dopo un breve fidanzamento, si sposarono il 13 novembre 1960. Divorziarono nel 1968 dopo che Davis ebbe una relazione con la ballerina Lola Falana. Si spos\u00f2 in seguito una terza volta con Lennart Ringquist, morto nel 2017."}
{"id": "25144", "revid": "834", "url": "https://it.wikipedia.org/wiki?curid=25144", "title": "Maybritt Wilkens", "text": ""}
{"id": "25154", "revid": "125435111", "url": "https://it.wikipedia.org/wiki?curid=25154", "title": "Reinhard Heydrich", "text": "Considerato uno dei pi\u00f9 potenti gerarchi della Germania nazista e da taluni persino come l'uomo pi\u00f9 pericoloso del Terzo Reich, Heydrich ebbe sotto il suo controllo l'intero apparato delle SS e fu stretto collaboratore di Heinrich Himmler, che lo mise a capo del Reichssicherheitshauptamt (RHSA) (Ufficio Principale di Sicurezza del Reich).\n\u00c8 noto soprattutto per il suo ruolo decisivo nella pianificazione e organizzazione dello sterminio degli ebrei e per aver diretto la conferenza di Wannsee, nel corso della quale furono analizzati i punti organizzativi della soluzione finale del problema ebraico.\nNella primavera del 1941 venne nominato da Adolf Hitler governatore del Protettorato di Boemia e Moravia, dove mise in atto sanguinose repressioni per annientare la resistenza antitedesca sviluppatasi sotto il suo predecessore Konstantin von Neurath, ma mor\u00ec circa un anno dopo a causa delle ferite riportate in un attentato organizzato dai partigiani cecoslovacchi con il supporto dell'intelligence britannica.\nBiografia.\nGiovent\u00f9.\nReinhard Heydrich nacque a Halle, in Germania, il 7 marzo 1904, figlio del musicista e compositore e violinista Richard Bruno Heydrich e di Elisabeth Anna Maria Amalia Krantz. Reinhard veniva spesso deriso in giovent\u00f9 col soprannome di \"Moses Handel\", poich\u00e9 si mormorava che avesse antenati ebrei. L'ammiraglio Wilhelm Canaris afferm\u00f2 di aver ottenuto dei documenti che provavano le origini ebraiche di Heydrich, ma questi documenti non sono mai stati pubblicati.\nInfine, l'indagine sistematica condotta da Karin Flachowsky sui registri parrocchiali della Sassonia ha definitivamente provato che Heydrich non aveva alcuna ascendenza ebraica. C'\u00e8 anche da notare che nel 1936, su indicazione del partito, chiese che il suo nominativo venisse cancellato dagli elenchi dei battezzati nella chiesa cattolica (\"Kirchenaustritt\") . Lo stesso Heydrich ordin\u00f2 ai ricercatori delle Schutzstaffel di investigare su quest'ipotesi, dimostrando di non avere antenati ebrei . Entrambi i genitori erano appassionati di musica e fecero nascere nel figlio una passione per il violino che dur\u00f2 per tutta la vita.\nIn marina.\nSebbene Reinhard fosse una persona timida, era fisicamente molto prestante ed eccelleva nell'atletica, nel nuoto e nella scherma. Heydrich giovanissimo si arruol\u00f2 volontario nei Freikorps. Nel 1922 entr\u00f2 in marina, all'accademia navale di Kiel. Nel 1928 fu promosso sottotenente di vascello della Reichsmarine, ma l'anno successivo fu congedato perch\u00e9, dopo aver avuto una relazione con la figlia di un suo superiore, la abbandon\u00f2 per una donna pi\u00f9 giovane. La figlia dell'ufficiale rifer\u00ec l'accaduto al padre e Heydrich si ritrov\u00f2 denunciato per \"condotta deplorevole per un ufficiale e per un gentiluomo\".\nL'accusa, a quei tempi gi\u00e0 di per s\u00e9 gravissima e tale da pregiudicarne la carriera, non fu per\u00f2 l'unica: infatti, al processo, Heydrich si present\u00f2 con una spavalderia tale da costargli anche l'accusa di insubordinazione. Fu obbligato dal tribunale a dare le dimissioni dalla marina e, ormai privato della possibilit\u00e0 di far carriera in qualsiasi corpo militare dello stato, nel 1931 si spos\u00f2 con Lina von Osten.\nNelle SS.\nNel 1931 Himmler volle creare un'unit\u00e0 di controspionaggio interna alle Schutzstaffel (SS). Su consiglio di un amico, il barone Karl von Eberstein, prese contatti con Heydrich, che venne poi selezionato per il compito e che entr\u00f2 cos\u00ec a far parte anche del partito nazista. In questo periodo Heydrich fu piuttosto insignificante nell'apparato nazista: guadagnava poco e lavorava in un piccolo ufficio.\nIl suo compito, come quello della sua unit\u00e0, era per\u00f2 molto delicato: costruire un archivio di notizie riservate su tutte le persone che potevano minacciare il Reich, ma anche su alti ufficiali e personalit\u00e0 politiche di spicco. Nel 1932 la sua divisione venne ribattezzata Sicherheitsdienst (SD). Heydrich cominci\u00f2 ad acquisire potere. Sfruttando le informazioni in suo possesso, si guadagn\u00f2 l'amicizia di Himmler, nonostante le sue presunte origini ebraiche, le quali furono strumento di ricatto nei suoi confronti da parte delle alte sfere del partito nazista .\nDopo la presa del potere da parte di Adolf Hitler nel 1933, Heydrich fu posto nel 1934 al comando della Gestapo e si occup\u00f2 di quelle organizzazioni e di quelle persone che potevano nuocere alla causa nazista, raggiungendo il grado di Gruppenf\u00fchrer. Nel 1939 Himmler lo mise a capo del Reichssicherheitshauptamt (RSHA, che comprendeva SD, Gestapo e le Einsatzgruppen).\nEgli stesso, in seguito, organizz\u00f2 l'attacco alla centrale radio di Gleiwitz, denominato \"Operazione Himmler\", che diede il via alla seconda guerra mondiale. All'inizio del conflitto prest\u00f2 servizio nella Luftwaffe, ottenendo anche delle decorazioni per la sua audacia. Nel 1941 venne abbattuto da razzi della contraerea sovietica e fu costretto a nuotare in un fiume per salvarsi.\nA causa di ci\u00f2 venne biasimato sia da Himmler sia da Hitler, che sapevano quanto potesse essere pericolosa, per il Reich, una sua eventuale cattura da vivo. Promosso Obergruppenf\u00fchrer, nel settembre 1941 divenne governatore del Protettorato di Boemia e Moravia, sostituendo Konstantin von Neurath. Heydrich divent\u00f2 il dittatore \"de facto\" della zona, ordinando repressioni e persecuzioni, tanto da guadagnarsi l'appellativo di \"Il boia di Praga\" (\"Der Henker von Prag\"). Spesso guidava per le strade della Boemia e della Moravia una macchina scoperta per mostrare la fiducia nella sua politica di gestione e occupazione.\nIl 20 gennaio 1942 Heydrich tenne a Wannsee la tristemente famosa conferenza nella quale venne pianificata la \"Soluzione finale della questione ebraica\" (\"Endl\u00f6sung der Judenfrage\" in tedesco), cominciando a organizzare metodicamente le deportazioni dei civili di etnia ebraica. Esiste ancora una copia del protocollo della riunione segreta in cui alti ufficiali delle SS e dignitari d'alto rango del Partito nazionalsocialista (NSDAP) e dell'amministrazione del Terzo Reich discussero e organizzarono con precisione e metodicit\u00e0 industriale il genocidio del popolo ebraico.\nCustodito per anni come documento storico negli archivi dell'\"Ausw\u00e4rtiges Amt\" (il ministero degli Esteri tedesco), il documento venne ritrovato per caso nel 1947 (la copia era quella di Martin Luther), dopo la disfatta dell'Asse, da alcuni ufficiali delle forze armate americane e consegnato in seguito ai giudici del processo di Norimberga, la grande istruttoria degli Alleati contro i criminali nazisti. Fu pi\u00f9 volte fotocopiato e riprodotto in testi storici e scolastici, nell'ipotesi che l'originale non esistesse pi\u00f9.\nL'attentato e la morte.\nIl 27 maggio 1942 un commando composto da membri dell\u2019esercito cecoslovacco in esilio, addestrato dagli inglesi del SOE (Special Operations Executive), attent\u00f2 alla vita di Heydrich. Il gruppo, composto da Adolf Op\u00e1lka (il capo), Josef Val\u010d\u00edk, Jan Kubi\u0161 e Jozef Gab\u010d\u00edk, riusc\u00ec a fermare l'auto su cui Heydrich imprudentemente viaggiava senza scorta, e a vettura scoperta, insieme al suo autista, l\"'SS-Oberscharf\u00fchrer\" Klein, cercando di sparargli con un mitra Sten, ma l'arma si incepp\u00f2. Heydrich reag\u00ec immediatamente al fuoco con la pistola in dotazione, ma il lancio di una granata di fabbricazione inglese da parte di uno degli attentatori lo fer\u00ec gravemente.\nTuttavia Heydrich scese dalla macchina e cerc\u00f2 di inseguire i suoi aggressori, prima di accasciarsi svenuto. Fu mandato, su ordine di Himmler, all'ospedale di Praga. Le ferite riportate nell'attentato non erano tuttavia gravi da condurlo alla morte, ma una grave infezione del sangue, dovuta al contatto della milza con dei crini di cavallo dell'imbottitura dei sedili della sua Mercedes, lo condusse alla morte alle ore 4:30 del 4 giugno. Sembra che la decisione da parte dei medici che lo curavano (e pi\u00f9 precisamente per volont\u00e0 di Karl Gebhardt, capo del servizio chirurgico delle SS) di non somministrargli sulfamidici contribu\u00ec alla morte del gerarca.\nLa repressione.\nGli attentatori, nel frattempo, avevano trovato rifugio presso la chiesa di San Cirillo e Metodio in via Resslova ma, rintracciati dalle forze di occupazione, perirono nel conflitto a fuoco che ne deriv\u00f2. A Heydrich spettarono tutti gli onori militari. Un grandioso funerale fu allestito a Berlino con tutte le pi\u00f9 alte cariche del Reich, Adolf Hitler compreso, che comment\u00f2 cos\u00ec la sua morte: \u00ab\u00c8 stato stupido e idiota. Un uomo come lui non doveva esporsi a simili rischi\u00bb.\nPer vendicare Heydrich, i tedeschi assassinarono tutti i 192 maschi di et\u00e0 superiore ai 15 anni abitanti nel villaggio di Lidice, vicino a Praga, e deportarono tutte le donne ed i bambini. In seguito bruciarono tutti gli edifici e le macerie furono poi asportate in modo da cancellare definitivamente il luogo dalle cartine geografiche. Il villaggio era effettivamente abitato da partigiani cecoslovacchi, ma non ci sono prove che fosse collegato agli attentatori di Heydrich. La strage fu enfatizzata dalla stampa tedesca, per intimorire i fenomeni di sovversione nei territori occupati, e in seguito anche dalla propaganda alleata per screditare internazionalmente il Terzo Reich.\nCol nome di Heydrich venne battezzata l'\"operazione Reinhard\", il piano per la costruzione dei primi tre campi di sterminio tedeschi: Treblinka, Sobib\u00f3r e Be\u0142\u017cec.\nReinhard Heydrich fu sepolto nel Cimitero degli Invalidi di Berlino, in una tomba a fianco di quella del generale Tauentzien von Wittenberg, eroe della guerra prussiana contro Napoleone. Il cippo funebre fu distrutto durante l'occupazione sovietica di Berlino, cosicch\u00e9 oggi la sepoltura risulta priva di qualsiasi segno di identificazione. Nonostante ci\u00f2, nella notte tra l'11 e il 12 dicembre 2019, alcuni ignoti hanno profanato la tomba senza per\u00f2 asportare nulla. La polizia ritiene che tale effrazione sia stata commessa solo per avere la certezza che le spoglie di Heydrich si trovassero effettivamente in quel luogo."}
{"id": "25158", "revid": "1610933", "url": "https://it.wikipedia.org/wiki?curid=25158", "title": "Pinguino del Capo", "text": ""}
{"id": "25159", "revid": "1610933", "url": "https://it.wikipedia.org/wiki?curid=25159", "title": "Pinguino africano", "text": ""}
{"id": "25160", "revid": "1610933", "url": "https://it.wikipedia.org/wiki?curid=25160", "title": "Sfenisco demerso", "text": ""}
{"id": "25161", "revid": "1610933", "url": "https://it.wikipedia.org/wiki?curid=25161", "title": "Pinguino di Humboldt", "text": ""}
{"id": "25162", "revid": "1610933", "url": "https://it.wikipedia.org/wiki?curid=25162", "title": "Pinguino di Magellano", "text": ""}
{"id": "25163", "revid": "1610933", "url": "https://it.wikipedia.org/wiki?curid=25163", "title": "Pinguino delle Galapagos", "text": ""}
{"id": "25169", "revid": "1592097", "url": "https://it.wikipedia.org/wiki?curid=25169", "title": "Zinedine Zidane", "text": ""}
{"id": "25173", "revid": "2108263", "url": "https://it.wikipedia.org/wiki?curid=25173", "title": "Gervasio Antonio de Posadas", "text": "Fu un membro del secondo triumvirato argentino dal 19 agosto 1813 al 31 gennaio 1814. In s\u00e9guito divenne direttore supremo, fino al 9 gennaio 1815.\nI suoi studi iniziali furono al Convento di San Francisco, studi che proseguirono come praticante legale di Manuel Jos\u00e9 de Labard\u00e9n. Nel 1789 venne nominato notaio generale del vescovato, e resse il posto fino agli eventi del maggio 1810. Egli non era consapevole dell'imminente rivoluzione e venne c\u00f2lto di sorpresa quando il municipio venne occupato il 10 maggio; non fu d'accordo sul fatto che fosse stato occupato legittimamente. Le sue donazioni alla \"Sociedad Patri\u00f3tica\" lo associarono alla fazione saavedrista, e i capi della rivolta del 5 aprile 1811 lo mandarono a Mendoza. Un mese dopo venne nominato procuratore per la citt\u00e0 di Buenos Aires.\nIl secondo triumvirato lo nomin\u00f2, assieme a Nicol\u00e1s Rodr\u00edguez Pe\u00f1a e Juan Larrea per la stesura di una costituzione da sottoporre all'attenzione dell'assemblea per il 1813, ed entr\u00f2 a far parte del triumvirato quando l'assemblea gli garant\u00ec il potere esecutivo. Poco dopo, il 22 gennaio 1814, l'assemblea decise di concentrare il potere su di lui come Direttore Supremo delle Province Unite del R\u00edo de la Plata, ed egli entr\u00f2 in carica subito dopo.\nDurante il suo breve governo Saavedra e Campana vennero esiliati; in Europa, il definitivo allontanamento dal potere di Napoleone riport\u00f2 Ferdinando VII sul trono di Spagna, con il conseguente ristabilimento dell'assolutismo e la decisione di inviare spedizioni per la riconquista dell'America. Di fronte allo scontro tra Artigas e l'Assemblea, inoltre, Posadas emise un decreto con il quale dichiar\u00f2 fuorilegge il \"caudillo\" della Provincia Orientale e pose una taglia su di lui; le sconfitte dell'Esercito del Nord contro i realisti in Alto Per\u00f9 e la sua successiva sollevazione, inoltre, lo costrinsero alle dimissioni.\nCon la caduta della fazione di Alvear, nell'agosto 1815, Posadas venne incarcerato, e venne rinchiuso in 22 diverse prigioni nei sei anni successivi. Inizi\u00f2 a scrivere le sue memorie nel 1829."}
{"id": "25174", "revid": "1305772", "url": "https://it.wikipedia.org/wiki?curid=25174", "title": "Franco Modigliani", "text": "Biografia.\nNasce a Roma da una famiglia ebraica (cugino dello psicoanalista Claudio Modigliani). Frequenta il Liceo classico Ennio Quirino Visconti di Roma, e a soli 17 anni entra alla facolt\u00e0 di giurisprudenza dell'Universit\u00e0 di Roma, dove \u00e8 iscritto al GUF, vincendo i Littoriali della cultura e dell'arte per la sezione economica. Dopo aver collaborato ad importanti riviste del regime fascista come \"Lo Stato\", lascia la capitale italiana nel 1939 e si reca a Parigi, ospite dei futuri suoceri. A Parigi segue alcuni corsi alla Sorbona (\"Ho trovato l'insegnamento l\u00ec impartito prosaico e una perdita di tempo\") e completa la scrittura della tesi (lavorando soprattutto nella Biblioteca Sainte-Genevi\u00e8ve). \nTornato brevemente a Roma per discutere la tesi e ricevere la laurea in giurisprudenza, nel 1939 lascia l'Europa, ormai tutta indirizzata verso un nuovo conflitto militare, e si trasferisce negli Stati Uniti. L\u00ec si specializz\u00f2 alla New School of Social Research di New York, dove fu allievo dell'economista russo Jacob Marschak, e prendendone la cittadinanza nel 1946. Dal 1949 insegn\u00f2 alla universit\u00e0 dell'Illinois, quindi dal 1952 al Carnegie Institute of Technology e infine dal 1962 economia e finanza al MIT di Boston. Nel 1955 torn\u00f2 per alcuni mesi in Italia, dove incontr\u00f2 anche il collega Luigi Einaudi, allora presidente della repubblica.\nSi fece tramite, nella cultura accademica statunitense, anche della diffusione dei maggiori conseguimenti scientifici europei in materia economica. Nel 1976 \u00e8 presidente dell'American Economic Association.\nNel 1985 diviene il primo (e unico) italiano vincitore del Premio Nobel per l'economia, per i suoi lavori sul risparmio e i mercati finanziari.\nContributo scientifico.\nL'evoluzione del pensiero economico di Modigliani si muove in ambito neo-keynesiano.\nModigliani, assieme a Merton Miller, formul\u00f2 il cosiddetto \"Teorema di Modigliani-Miller\" della finanza aziendale. Questo importante risultato, esposto per la prima volta nel giugno del 1958, nella \"American economic review\", spiega sotto quali condizioni il valore di un'azienda rimanga lo stesso sia che venga finanziata attraverso raccolta di capitali sul mercato azionario (emissione di azioni), sia che venga finanziata attraverso acquisizione di debito (emissione di obbligazioni). Nonostante le assunzioni del teorema lo rendano inverificabile dal punto di vista empirico, rimane comunque un risultato importante perch\u00e9 da esso \u00e8 scaturita una enorme letteratura, tuttora fiorente, che cerca di spiegare sotto quali diverse condizioni il risultato non sia valido.\nQuello della variazione di Valore, in funzione del mix \"Debt-Equity\", \u00e8 un tema assolutamente centrale perch\u00e9 \u00e8 connesso a numerose operazioni di finanza aziendale (si pensi per esempio al leveraged buyout dove l'acquisizione di un'azienda da parte di soggetti terzi viene finanziata attraverso il capitale di Debito e quindi il finanziamento di erogazione bancaria) e ha quindi contribuito ad alimentare e ad incoraggiare la letteratura che tende all'asseverazione del 'vero' Valore dell'azienda.\nModigliani fu anche l'ideatore dell'ipotesi del ciclo vitale, che spiega come il risparmio ed il consumo cambino nell'arco di vita di un individuo. I consumatori, secondo Modigliani, tendono ad effettuare le loro scelte di consumo non in base al loro reddito corrente, ma in base alla loro aspettativa di reddito e consumo futuri. Per questo, gli individui tendono a risparmiare in alcune fasi della loro vita per poi spendere il denaro accumulato in altre fasi, per esempio durante il pensionamento."}
{"id": "25176", "revid": "125104210", "url": "https://it.wikipedia.org/wiki?curid=25176", "title": "Pietro Abelardo", "text": "Precursore della Scolastica, fu uno dei pi\u00f9 importanti e famosi filosofi e pensatori del medioevo. Per alcune idee fu considerato eretico dalla Chiesa cattolica nel Concilio Lateranense II del 1139.\nNel corso della sua vita si mosse da una citt\u00e0 all'altra fondando scuole e dando cos\u00ec i primi impulsi alla diffusione del pensiero filosofico e scientifico. Conquist\u00f2 masse di allievi grazie all'eccezionale abilit\u00e0 nel padroneggiare la logica e la dialettica, e all'acume critico con cui analizzava la Bibbia e i Padri della Chiesa. Ebbe come temibile avversario Bernardo di Chiaravalle, che non gli risparmi\u00f2 nemmeno le accuse di eresia. Le sue idee religiose, e in particolare le sue opinioni sulla Trinit\u00e0, si collocavano in effetti al di fuori della dottrina della Chiesa cattolica, tanto da essere condannate dai concili di Soissons (1121) e di Sens (1140).\nTra i suoi principali allievi vi furono Arnaldo da Brescia, Giovanni di Salisbury, segretario dell'arcivescovo Tommaso Becket, Ottone di Frisinga, grande letterato e zio di Federico Barbarossa e Rolando Bandinelli, il futuro papa Alessandro III.\nAbelardo fu noto anche col soprannome di \"Golia\": durante il Medioevo tale appellativo aveva la valenza di \"demoniaco\". Pare che Abelardo fosse particolarmente fiero di questo soprannome, guadagnato in relazione ai numerosi scandali di cui fu protagonista, tanto da firmare con esso alcune delle sue lettere. Celebre \u00e8 la sua storia d'amore con Eloisa, da molti considerato il primo esempio documentato di amore declinato in chiave \"moderna\", come passione e dedizione assoluta e reciproca.\nLa fonte principale delle notizie sulla vita di Abelardo \u00e8 la \"Historia mearum calamitatum\" (\"Storia delle mie disgrazie\"), un'autobiografia scritta in forma di lettera ad un amico con l'evidente intento di destinarla alla pubblicazione; a questa possono essere aggiunte le lettere di Abelardo ed Eloisa, che erano intese anche per la circolazione fra gli amici di Abelardo. L\"'Historia\" fu scritta intorno all'anno 1130, e le lettere nel corso dei seguenti cinque o sei anni. Fatta eccezione di questi documenti, il materiale a disposizione \u00e8 molto scarso: una lettera di Roscellino di Compi\u00e8gne ad Abelardo, una lettera di Fulco di Deuil, la \"Disputatio\" di Guglielmo di Saint-Thierry, la cronaca di Ottone di Frisinga, le lettere di san Bernardo e alcune allusioni negli scritti di Giovanni di Salisbury.\nI primi anni.\nPietro Abelardo (scritto anche Abeillard, Abailard, Abelard o Abaelardus) nacque (1079) nel piccolo villaggio di Pallet, circa dieci miglia ad est di Nantes in Bretagna. Suo padre, Berengario, era il signore del villaggio, il nome di sua madre era Lucia; in seguito, ambedue divennero monaci. Pietro, il maggiore dei loro figli, era destinato alla carriera militare, ma, come narrava egli stesso, abbandon\u00f2 \"Marte\" per \"Minerva\", la professione delle armi per quella della cultura, che all'epoca non poteva prescindere dalla carriera ecclesiastica. Di conseguenza, in giovane et\u00e0 lasci\u00f2 il castello del padre e and\u00f2 in cerca di istruzione, come studioso errante, presso le scuole degli insegnanti allora pi\u00f9 rinomati.\nDopo essere stato a Tours, si spost\u00f2 dal nominalista Roscellino, che aveva la scuola a Locmenach, vicino a Vannes, prima di procedere per Parigi. Anche se l'Universit\u00e0 di Parigi non esistette come istituzione sociale fino a oltre mezzo secolo dopo la morte di Abelardo, erano floride nella Parigi dei suoi tempi le scuole della Cattedrale, di Sainte Genevi\u00e8ve e di Saint Germain-des- Pr\u00e9s, precorritrici delle universit\u00e0 del secolo successivo. La scuola della Cattedrale era indubbiamente la pi\u00f9 importante tra queste e il giovane Abelardo vi si diresse per studiare dialettica sotto il rinomato maestro (\"scholasticus\") Guglielmo di Champeaux.\nLe prime contese.\nPresto comunque il giovane provinciale, sul quale il prestigio di un grande nome era ben lontano dall'ispirare un timore riverenziale, non solo si avventur\u00f2 nel criticare l'insegnamento del maestro Guglielmo (vedi la Disputa sugli universali), ma tent\u00f2 di organizzarsi come insegnante concorrente. Trovando che a Parigi non era facile farsi spazio, fond\u00f2 una sua scuola, prima a Melun e pi\u00f9 tardi a Corbeil (1101 circa).\nAbelardo pass\u00f2 i successivi due anni nel suo villaggio natale \"pressoch\u00e9 tagliato fuori dalla Francia\", come narrava egli stesso. La ragione di questo ritiro fu un esaurimento nervoso provocato dal troppo lavoro e studio.\nRitornato a Parigi, divenne nuovamente alunno di Guglielmo di Champeaux, per studiare retorica. Quando Guglielmo si ritir\u00f2 nell'Abbazia di San Vittore, Abelardo, che nel frattempo aveva ripreso a insegnare a Melun, si affrett\u00f2 a Parigi per assicurarsi un posto presso la Scuola della Cattedrale. Non essendo riuscito a ottenerlo, apr\u00ec una sua scuola sul colle di Sainte-G\u00e9nevi\u00e8ve, vicino a Parigi (1108), luogo destinato a diventare una prestigiosa sede universitaria, sede a tutt'oggi della Sorbona.\nL\u00e0 e alla scuola della Cattedrale, presso la quale, nel 1113, finalmente riusc\u00ec a ottenere una cattedra, ebbe il massimo prestigio come insegnante di retorica e dialettica. Prima di assumere l'incarico di insegnante di teologia presso la scuola della Cattedrale, si rec\u00f2 a Laon, dove si present\u00f2 come studente al venerabile Anselmo di Laon. Presto, tuttavia, mostr\u00f2 la petulante caparbiet\u00e0 di quando era in qualche modo limitato e non fu contento finch\u00e9 non ebbe quasi completamente superato l'insegnante di teologia di Laon, come aveva fatto, con successo, con l'insegnante di retorica e dialettica a Parigi. Leggendo il racconto di Abelardo sull'accaduto, \u00e8 impossibile non biasimarlo per la temerariet\u00e0 con cui si fece nemici come Alberico e Lotulfo, allievi di Anselmo, che in seguito gli si scagliarono contro. La novit\u00e0 e l'arditezza dei suoi metodi ne fecero successivamente una specie di simbolo dell'intellettuale libero e spregiudicato. Gli \"studi teologici\" seguiti da Abelardo a Laon erano quelli che oggi si chiamerebbero studi esegetici.\nI successi e la caduta di Abelardo.\nNon ci pu\u00f2 essere alcun dubbio che la carriera di Abelardo a Parigi, come insegnante, dal 1108 al 1118, fu particolarmente brillante. Nella sua \"Historia\" raccontava come gli allievi si affollassero intorno a lui da ogni parte d'Europa, un'affermazione pi\u00f9 che confermata dai suoi contemporanei. Era, infatti, l'idolo di Parigi: eloquente, vivace, disponibile, in possesso di una voce insolitamente gradevole, sicuro di s\u00e9. Aveva, come affermava, il mondo intero ai suoi piedi.\nChe Abelardo fosse cosciente di queste caratteristiche veniva anche confermato dai suoi ammiratori pi\u00f9 ardenti; effettivamente, nella \"Historia\", confessava come in quel periodo della sua vita fosse pieno di vanit\u00e0 e di orgoglio; a questi difetti attribu\u00ec la sua rovina, che fu rapida e tragica come, apparentemente, tutto nella sua velocissima carriera.\nNell'opera raccontava la vicenda che sarebbe diventata un classico sul tema dell'amore; di come si innamorasse di Eloisa, la giovane nipote di Fulberto, canonico di Notre-Dame presso il quale Abelardo aveva dimora, la quale gli era stata affidata affinch\u00e9 le insegnasse la filosofia; la descriveva come bella, colta, sensibile e intelligente: \u00abaveva tutto ci\u00f2 che pi\u00f9 seduce gli amanti\u00bb. La fama della passione tra Abelardo ed Eloisa ben presto riusc\u00ec ad eguagliare quella del valore intellettuale di Abelardo, una situazione che non poteva essere tollerata dallo zio di Eloisa, che si vendic\u00f2 facendo crudelmente evirare Abelardo.\nNel racconto Abelardo non risparmi\u00f2 alcun particolare della storia, raccontando tutte le circostanze della tragica conclusione: la brutale vendetta del canonico, la fuga di Eloisa a Le Pallet, dove nacque il figlio Astrolabio (emblematica dell'atmosfera di esaltazione culturale e sensuale dei due la scelta del nome del figlio, che ebbe il nome non di un santo del calendario, ma di uno strumento scientifico), le nozze segrete (1119 o 1120), il ritiro di Eloisa nel monastero di Argenteuil e il suo abbandono della carriera accademica.\nIn quel periodo aveva gli ordini minori e, naturalmente, sperava in una brillante carriera come insegnante ecclesiastico. Dopo la sua caduta, Pietro si ritir\u00f2 nell'Abbazia di Saint-Denis, dove divenne un monaco benedettino. Egli, che si era considerato \u00abl'unico filosofo sopravvivente nel mondo intero\u00bb, si voleva definitivamente nascondere nella solitudine monastica. Ma qualsiasi sogno di pace potesse avere fatto in relazione al suo ritiro monastico, presto and\u00f2 in frantumi. Litig\u00f2 con i monaci di Saint Denis per la sua irriverente critica della leggenda del loro santo patrono e fu inviato a una prioria, dove, ancora una volta, fu attratto dallo spirito dell'insegnamento per la filosofia e la teologia. \u00abPi\u00f9 sottile e pi\u00f9 istruito che mai\u00bb, come lo descriveva un contemporaneo (Ottone di Frisinga), riprese la vecchia controversia con gli allievi di Anselmo di Laon. Grazie alla loro influenza, la sua eterodossia, specialmente sulla dottrina trinitaria, fu messa sotto accusa e, nel 1121, gli fu ordinato di comparire davanti ad un concilio, presieduto dal legato pontificio Kuno, vescovo di Preneste, a Soissons. Mentre non \u00e8 facile determinare esattamente cosa accadde al Concilio, \u00e8 chiaro che non ci fu alcuna condanna formale delle dottrine di Abelardo, il quale, tuttavia, fu condannato a recitare il Credo atanasiano e a bruciare il suo libro sulla Trinit\u00e0 (\"De unitate et trinitate divina\"). Inoltre, fu condannato alla prigionia nell'abbazia di Saint-M\u00e9dard di Soissons, a quanto pare su richiesta dei monaci di Saint Denis, la cui inimicizia era inesorabile, in particolare quella del loro abate Adam.\nIl ritorno di Abelardo.\nNella sua disperazione, scapp\u00f2 in un luogo disabitato nei pressi di Troyes. Presto, cominciarono ad affollarsi presso di lui nuovi studenti. Furono allora innalzate capanne e tende per la loro ricezione e fu eretto un oratorio sotto il titolo del \"Paracleto\". Il suo precedente successo come insegnante si rinnov\u00f2. Dopo la morte di Adam, abate di Saint Denis, il suo successore Sugerio assolse Abelardo dalla censura e lo ristabil\u00ec nel suo rango di monaco. L'abbazia di Saint-Gildas di Rhuys, vicino a Vannes, sulle coste della Bretagna, avendo perduto l'abate nel 1125, scelse Abelardo come suo successore.\nNello stesso periodo, la comunit\u00e0 di Argenteuil fu dispersa ed Eloisa accett\u00f2 con entusiasmo l'oratorio del Paracleto, di cui divenne badessa. Come abate di Saint-Gildas, Abelardo visse, secondo il suo racconto, un periodo molto travagliato. I monaci, considerandolo troppo rigoroso, tentarono in vari modi di sbarazzarsi di lui, osteggiandolo e arrivando persino a tentare di ucciderlo: essi infatti versarono del veleno nel calice della messa e, dopo il fallimento di questo proposito, assoldarono dei sicari per assassinarlo mentre faceva visita ad un malato a Nantes. Infine riuscirono a scacciarlo dal monastero. Mantenendo il titolo di abate, Abelardo risiedette per un certo periodo nei pressi di Nantes e, successivamente (probabilmente nel 1136), riprese la sua carriera di insegnante a Parigi. Fra i suoi allievi di quel periodo c'erano Arnaldo da Brescia e Giovanni di Salisbury. Con Eloisa intrattenne una fitta corrispondenza, in parte pervenutaci, dove i due trasponevano il proprio amore terreno, ormai troncato, in un amore verso Dio. Nonostante ci\u00f2 nelle lettere, spesso dotate di una notevole qualit\u00e0 artistica e di un sincero slancio mistico, trapelano ancora tracce dell'antica passione.\nContro Bernardo di Chiaravalle.\nMa Guglielmo di Saint-Thierry, Norberto di Magdeburgo e Bernardo di Chiaravalle attaccarono le sue dottrine. Il monaco di Chiaravalle, , fu messo in allarme sull'eterodossia degli insegnamenti di Abelardo e mise in discussione la dottrina trinitaria contenuta nei suoi scritti. Ci furono ammonizioni da una parte e mancanze dall'altra; San Bernardo, avendo preventivamente avvisato Abelardo in privato, procedette denunciandolo ai vescovi di Francia; Abelardo, sottovalutando l'abilit\u00e0 e l'influenza del suo avversario, richiese un concilio dei vescovi, di fronte al quale Bernardo e lui avrebbero dovuto discutere i punti disputati. Nel 1141, nella cattedrale di Sens (la sede metropolitana di cui Parigi era allora suffraganea), dinnanzi ad alti ecclesiastici e allo stesso re di Francia, Bernardo lesse la lista delle proposizioni che, temendo un diretto confronto dialettico con Abelardo, aveva fatto precedentemente condannare dai vescovi e gli chiese di riconoscerle. Abelardo informato, cos\u00ec sembra, del procedimento della sera precedente, rifiut\u00f2 di difendersi, dichiarando che si sarebbe appellato a Roma. Di conseguenza, le proposizioni vennero condannate, ma Abelardo conserv\u00f2 la sua libert\u00e0. Bernardo, con una lettera alla Curia romana, sollecit\u00f2 la ratifica papale della condanna di Abelardo. Il decreto di Papa Innocenzo II, con la conferma della condanna di Sens, lo raggiunse mentre era in viaggio per Roma, ma era giunto solamente a Cluny.\nIl Venerabile Pietro di Cluny prese a cuore il suo caso, ottenne da Roma una mitigazione della condanna, lo riconcili\u00f2 con San Bernardo e gli diede un'onorata e amichevole ospitalit\u00e0 nel suo monastero. L\u00e0 Abelardo pass\u00f2 gli ultimi mesi della sua vita e, infine, trov\u00f2 quella pace che, inutilmente, aveva cercato altrove. Indoss\u00f2 l'abito dei monaci di Cluny e divenne un insegnante nella scuola del monastero. Mor\u00ec a Chalon-sur-Sa\u00f4ne nel 1142 e fu sepolto al Paracleto. Nel 1817 i suoi resti e quelli di Eloisa, morta nel 1164, furono traslati in una cappella nel Cimitero di P\u00e8re-Lachaise a Parigi, dove oggi riposano l'uno accanto all'altra.\nIl pensiero di Abelardo.\nIl rapporto tra ragione e rivelazione.\nRiguardo al rapporto fra ragione e la rivelazione, fra le scienze (compresa la filosofia) e la teologia, Abelardo incorse, ai suoi tempi, nella censura dei teologi mistici come San Bernardo, la cui tendenza era quella di mettere da parte la ragione in favore della contemplazione e della visione estatica. Se i principi \u00abla ragione aiuta la fede\u00bb e \u00abla fede aiuta la ragione\u00bb devono essere presi come ispirazione della teologia scolastica, Abelardo era propenso a dare risalto al primo senza tener conto del secondo, in base alla sua affermazione \u00ab\"nihil credendum nisi prius intellectum\"\u00bb (non si deve credere a nulla se prima non si \u00e8 capito).\nInoltre, quando parlava di soggetti sacri, adott\u00f2 un tono e impieg\u00f2 una fraseologia Eppure, Abelardo fu senza dubbio un innovatore: bench\u00e9 il XIII secolo, l'et\u00e0 aurea dello scolasticismo, conoscesse poco di Abelardo, adott\u00f2 la sua metodologia e, con coraggio uguale al suo, ma senza la sua frivolezza o la sua irriverenza, introdusse l'uso della ragione nell'esposizione e nella difesa dei misteri della fede cristiana.\nSan Bernardo riassunse le accuse contro Abelardo nell'\"Epistola CXCII\" scrivendo: \nNon c'\u00e8 dubbio che su questi argomenti Abelardo scrisse e disse molte cose che erano opinabili dal punto di vista dell'ortodossia: mentre combatteva gli opposti errori, cadde involontariamente negli errori che egli stesso non riconobbe come Arianesimo, Pelagianesimo e Nestorianesimo e che persino i suoi nemici potrebbero caratterizzare soltanto come in odore di Arianesimo, Pelagianesimo e Nestorianesimo. L'influenza del Abelardo sui suoi immediati successori non fu molto grande, in parte per il suo conflitto con le autorit\u00e0 ecclesiastiche e in parte per i suoi difetti personali, in particolar modo vanit\u00e0 e orgoglio, che dovettero dare l'impressione che stimasse la verit\u00e0 meno della vittoria.\nIn filosofia, Abelardo merita considerazione principalmente come dialettico. Per lui, come per tutti i filosofi scolastici vissuti prima del XIII secolo, indagine filosofica significava quasi esclusivamente discussione e spiegazione dei problemi suggeriti dai trattati di logica di Aristotele. Forse il suo pi\u00f9 importante contributo alla filosofia e alla teologia fu il metodo con il quale svilupp\u00f2 \"Sic et non\" (\"S\u00ec e no\"), un metodo contenuto in embrione nell'insegnamento dei suoi predecessori e, in seguito, sviluppato da Alessandro di Hales e Tommaso d'Aquino. Esso consisteva nel mettere di fronte allo studente le ragioni a favore e contro un'argomentazione, sul principio che la verit\u00e0 sar\u00e0 raggiunta solamente attraverso una discussione dialettica di argomenti e fonti apparentemente contraddittori.\nGli universali.\nNel problema degli universali, che impegnava cos\u00ec tanto i dialettici di quel periodo, Abelardo assunse una posizione di intransigente ostilit\u00e0 sia nei confronti del grezzo nominalismo di Roscellino, che nei confronti dell'esagerato realismo di Guglielmo di Champeaux. Quale fosse, precisamente, la sua dottrina sulla questione \u00e8 un aspetto che non pu\u00f2 essere determinato con esattezza. Tuttavia, dalle affermazioni del suo allievo, Giovanni di Salisbury, \u00e8 chiaro che la dottrina di Abelardo, espressa con i termini di un nominalismo modificato, era molto simile al moderato realismo che inizi\u00f2 ad essere ufficiale nelle scuole circa mezzo secolo dopo la morte di Abelardo.\nPer Roscellino, primo maestro di Abelardo, gli universali erano soltanto emissioni di voce (\"flatus vocis\") e dunque non possedevano una realt\u00e0 indipendente dall'uomo: \u00e8 la teoria del nominalismo.\nPer Guglielmo di Champeaux, altro maestro di Abelardo, gli universali, ossia i generi (minerali, vegetali e animali) e le specie (uomo, cavallo, ferro) erano realt\u00e0 esistenti al di fuori di noi. La specie \u00e8 una sostanza unica presente in tutti gli individui che differiscono tra loro soltanto per accidenti (colore, peso, ecc): cos\u00ec la specie uomo \u00e8 comune a tutti gli uomini che poi si distinguono in Socrate, Platone, ecc.\nAbelardo cos\u00ec commentava la concezione di Guglielmo: \u00abC'\u00e8 una stessa realt\u00e0 nei singoli individui che si distinguerebbero fra loro solo per la diversit\u00e0 degli accidenti\u2026per cui, per esempio, nei diversi uomini la sostanza \u00e8 uguale e solo una diversit\u00e0 di forme fa s\u00ec che uno sia Socrate e un altro Platone [...] allora la stessa sostanza di animale si trover\u00e0 sia negli animali razionali che in quelli irrazionali e dunque nella stessa sostanza sussisterebbero attributi contrari i quali, trovandosi nella stessa identica realt\u00e0, non sarebbero pi\u00f9 contrari\u00bb.\nGuglielmo per rispondere alla critica di Abelardo corresse la sua teoria sostenendo che gli universali sono presenti negli individui in modo indifferenziato: \u00abci\u00f2 che \u00e8 in una realt\u00e0 non pu\u00f2 essere in un'altra [...] ma la realt\u00e0 dell'universale resta la stessa nel senso della non differenza, nel senso che, per esempio, gli esseri umani, distinti in s\u00e9 fra loro, sono la stessa realt\u00e0 nell'uomo, non differiscono nella loro natura umana, e cos\u00ec per ogni essere\u00bb. Abelardo, tuttavia, continu\u00f2 la sua critica specificando che \u00abci\u00f2 che conta \u00e8 la non differenza fra due esseri in senso positivo: se due uomini non differiscono fra loro perch\u00e9 entrambi non sono una pietra, in che cosa non differiscono se hanno la stessa natura?\u00bb.\nPer Abelardo, come per Aristotele, la sostanza (\"ousia\") era l'esistenza nella forma di cosa, di animale o di persona, dunque era un soggetto: \u00abCome certi nomi sono dai grammatici detti comuni e altri propri, cos\u00ec dai dialettici certi termini sono detti universali e altri singolari; l'universale \u00e8 un vocabolo capace di essere predicato singolarmente di molti, come per esempio, il termine uomo si pu\u00f2 unire a tutti gli uomini mentre singolare \u00e8 il nome predicato di uno solo, per esempio Socrate. Dicendo che Socrate \u00e8 uomo, Platone \u00e8 uomo, Aristotele \u00e8 uomo, uso una parola, uomo, predicato di molti individui: uomo \u00e8 dunque una parola universale. Quando diciamo che questo o quell'individuo conviene nello stato di uomo [...] diciamo che \u00e8 un uomo sebbene lo stato di uomo non sia una cosa, una realt\u00e0, ma \u00e8 la causa comune per cui ai singoli viene dato il nome uomo\u00bb.\nIn questo modo l'universale non \u00e8 n\u00e9 una realt\u00e0, come voleva Guglielmo di Champeaux, n\u00e9 un puro suono, come sosteneva Roscellino. L'universale non pu\u00f2 essere una cosa, poich\u00e9 una cosa \u00e8 un'entit\u00e0 individuale e in quanto tale non pu\u00f2 essere predicato di un'altra cosa: e allora l'universale non \u00e8 realt\u00e0. Ma non \u00e8 neanche un puro suono, perch\u00e9 anche un suono \u00e8 un'entit\u00e0 individuale e perci\u00f2 non pu\u00f2 essere predicato di altro suono.\n\u00abQuando ascolto la parola uomo mi sorge nell'animo un modello \"comune\" a tutti gli uomini ma \"proprio\" di nessuno; quando ascolto la parola Socrate mi sorge un'immagine che esprime una \"particolare\" persona [...] come si pu\u00f2 dipingere una figura comune, si pu\u00f2 concepire una figura comune: l'universale \u00e8 questa immagine comune, l'immagine di una cosa concepita come comune.\u00bb\nL'etica.\nNell'etica Abelardo pose una tale enfasi sulla moralit\u00e0 dell'intenzione da venire interpretato, spesso, come rappresentante di una morale meramente soggettivistica. In realt\u00e0, studi pi\u00f9 recenti, hanno mostrato come se \u00e8 vero che, da un lato, per Abelardo, non sia l'azione in s\u00e9 stessa a costituire peccato, ma l'intenzione di peccare, d'altro canto la stessa intenzione \u00e8, per il filosofo, non un mero elemento psicologico in cui entra in gioco solo la coscienza del singolo. Intenzione (da in-tendere) e coscienza (da cum-scire) sono per Abelardo elementi intrinsecamente relazionali, ovvero pongono l'individuo in dialogo con la legge e la volont\u00e0 di Dio. Occorre, dunque, per comprendere al meglio la portata della novit\u00e0 abelardiana, non solo parlare di etica dell'interiorit\u00e0, ma, soprattutto, di un'etica dell'interiorit\u00e0 relazionale.\n\u00abIl vizio dell'anima non si identifica col peccato; per esempio, l'iracondia \u00e8 un vizio che spinge la mente a compiere cose che non si devono fare, alla lussuria sono inclini per complessione fisica molte persone che per\u00f2 non per questo peccano: il vizio dell'animo ci inclina ad \"acconsentire\" a cose illecite e peccato deve intendersi solo il fatto dell'acconsentire. Come non si possono eliminare le inclinazioni, perch\u00e9 fanno parte della natura umana, cos\u00ec non si pu\u00f2 chiamare peccato la volont\u00e0 o il desiderio di fare quel che \u00e8 illecito, ma il peccato \u00e8 il consenso dato alla volont\u00e0 e al desiderio.\u00bb \u00c8 dunque nel \"consenso\", anche solo interiore, la radice del bene o del male che commettiamo: possiamo fare del bene senza rendercene conto, senza intenzione buona: non per questo possiamo essere considerati buoni e virtuosi; allo stesso modo, possiamo fare del male senza intenzione: non per questo dobbiamo essere considerati malvagi e peccatori.\nSu questa base, Abelardo riteneva che gli stessi persecutori di Cristo e dei martiri potrebbero non aver peccato se consideravano, in coscienza, giustamente punibili Cristo e i cristiani, perch\u00e9 l'ignoranza non \u00e8 in s\u00e9 peccato e anche il peccato originale, che colpisce i successori di Adamo, non pu\u00f2 essere considerato peccato. Il peccato \u00e8, propriamente, per Abelardo, \"contemptus Dei\", ovvero \"disprezzo della legge divina\", ovvero conoscere quel che Dio vuole e, tuttavia, non volerlo. Senza riferimento a Dio e alla sua legge, dunque, non c'\u00e8 peccato; cos\u00ec come esso non si verifica senza la dialettica con la coscienza del singolo. La realt\u00e0, dunque, propria del peccato \u00e8 quella dell'intersoggettivit\u00e0.\nAnche se Abelardo si sforzava di mantenersi nell'ambito dell'ortodossia, questa dottrina sembrava negare valore alle opere: la grazia non era pi\u00f9 il dono divino della permanenza dell'uomo nel bene ma solo la conoscenza del regno dei cieli, e Cristo non era altro che un maestro, non un mediatore di salvezza; queste idee furono condannate dal concilio di Sens perch\u00e9 mostravano un ritorno al pelagianesimo.\nMa la sua morale consisteva soprattutto in una critica sia al rigorismo ascetico, che combatte le inclinazioni della natura umana, che al legalismo etico, che si conforma a schemi esteriori di comportamento, e il rifiuto del conformismo si estendeva alla valutazione del ruolo delle gerarchie ecclesiastiche il cui prestigio avrebbe dovuto essere conforme alla dignit\u00e0 morale dei singoli e non al carisma del potere di cui sono investiti.\nLa logica.\nCompito della logica \u00e8 stabilire la verit\u00e0 o falsit\u00e0 di un discorso e solo la libera ricerca razionale pu\u00f2 condurre alla verit\u00e0. Nell'opera \"Sic et non\" (S\u00ec e no), raccoglieva un centinaio di proposizioni, tratte dai diciassette libri del \"Decretum\" di Ivo di Chartres, attraverso le quali indicava il corretto metodo per affrontare le controversie teologiche: distingueva i testi della Bibbia, ai quali bisognava credere necessariamente, dai testi patristici, che potevano essere liberamente analizzati. Occorreva accertare se le espressioni usate dagli autori non fossero state da loro successivamente corrette, se non fossero state riprese da altri, occorreva accertare il reale significato dei singoli termini dati dai diversi autori: in caso di contrasto avrebbe dovuto preferita la tesi pi\u00f9 e meglio argomentata.\nAbelardo discuteva anche il problema dei \"futuri contingenti\": Dio, prevedendo gli eventi futuri, determina il loro necessario verificarsi o gli eventi futuri restano contingenti, cio\u00e8 non necessari? L'uomo non sa se le proprie previsioni del futuro siano vere o false e dunque per lui gli eventi futuri sono contingenti, mentre per Dio, che li conosce in anticipo, \u00e8 necessario che essi si verifichino.\nDio \u00e8 libero ma vuole solo il bene e dunque deve fare il bene; allora, creando il mondo, ha creato una cosa necessariamente buona: la necessit\u00e0 del mondo non significa, secondo Abelardo, mancanza di libert\u00e0 in Dio perch\u00e9 egli fa tutto di sua volont\u00e0 e senza costrizione.\nLa teologia.\n\u00abComposi il trattato \"De unitate et trinitate divina\" per i miei studenti che [\u2026] chiedevano ragioni adatte a soddisfare l'intelligenza [...] non si pu\u00f2 credere a una affermazione senza averla capita ed \u00e8 ridicolo predicare agli altri quel che n\u00e9 noi n\u00e9 gli altri comprendono.\u00bb\nNonostante questa affermazione, Abelardo poneva, comunque, la fede alla base di ogni ricerca teologica, cercando di giustificarla attraverso analogie razionali. Cerc\u00f2 di spiegare la Trinit\u00e0 utilizzando argomentazioni tratte dal \"Timeo\" platonico: lo Spirito Santo procederebbe dal Padre e dal Figlio perch\u00e9 in Platone l'Anima del mondo, assimilata da Abelardo allo Spirito Santo, contempla nell'Intelletto divino (il Figlio) le Idee del Padre e in questo modo \u00abper mezzo della ragione universale governa le opere di Dio traducendo nella realt\u00e0 le concezioni del suo Intelletto\u00bb.\nNel cristianesimo, secondo Abelardo, sostanza del Padre \u00e8 la potenza, del Figlio \u00e8 la sapienza e dello Spirito Santo \u00e8 la carit\u00e0. Dovendo costituire un'unit\u00e0, le persone divine devono derivare l'una dall'altra: il Padre genera il Figlio che \u00e8 della stessa sostanza del Padre, perch\u00e9 la sapienza \u00e8 una forma di potenza divina, mentre lo Spirito Santo procede dal Padre e dal Figlio, altrimenti la carit\u00e0 senza potenza sarebbe inefficace e senza la sapienza non avrebbe razionalit\u00e0.\nQuesta concezione trinitaria fu attaccata da Norberto di Magdeburgo, fondatore dell'ordine dei Canonici regolari premostratensi, da Bernardo di Chiaravalle e da Guglielmo di Saint-Thierry, perch\u00e9 considerata affetta da eresia \"modalista\" \u2013 il Padre, il Figlio e lo Spirito Santo, anzich\u00e9 tre persone, non sarebbero altro che tre manifestazioni o \"modi\" attraverso i quali si manifesta l'unico Dio.\nNel \"Dialogo tra un filosofo, un giudeo e un cristiano\", l'ultimo scritto, rimasto incompiuto, di Abelardo, i tre personaggi dell'opera credono tutti in Dio, ma due seguono le Sacre Scritture, mentre il filosofo segue la ragione. Il filosofo, nel dialogo col giudeo, conclude di non poter accettare una religione fondata esclusivamente sull'Antico Testamento, e non condivide le prove della razionalit\u00e0 della fede cristiana. Egli sostiene la necessit\u00e0 di valutare criticamente le scelte religiose in quanto ritiene che si aderisca alla fede di una religione positiva solo seguendo le proprie tradizioni familiari, tanto che, quando due persone di fede diversa si sposano, uno di essi si converte abitualmente alla fede dell'altro.\nL'eredit\u00e0 di Abelardo.\nAbelardo \u00e8 stata una delle figure fondamentali non solo del XII secolo, ma della storia del pensiero occidentale in generale. Con le sue opere, in particolare il \"Sic et non\", si pu\u00f2 dire che abbia fondato la logica occidentale, dimostrando come la ragione umana possa arrivare a importanti risultati senza bisogno di appoggiarsi pedissequamente alle Sacre Scritture. Egli ha elaborato i principi di identit\u00e0 e di non-contraddizione che furono alla base della filosofia scolastica nel secolo successivo.\nSebbene condannato dalla maggior parte della Chiesa pi\u00f9 tradizionalista, il suo metodo venne ripreso con successo dal monaco giurista Graziano, che redasse una raccolta completa di diritto canonico (il \"Decretum Gratiani\"), servendosi proprio della logica abelardiana. Dopo di lui il pensiero scolastico ebbe grandi esponenti che mediarono le innovazioni di Abelardo, tra i quali Alberto Magno, Tommaso d'Aquino e Duns Scoto. Essi applicarono il metodo logico-scientifico allo studio della teologia, che divenne una vera e propria scienza, quindi indagabile con i metodi della ragione umana. Questi studiosi si poterono avvalere anche delle traduzioni in latino di un altro grande pensatore, Averro\u00e8, che rese possibile la conoscenza di Aristotele e dei filosofi arabi in Occidente.\nLa Goliardia moderna.\nAl soprannome di Pietro \"Golia\" Abelardo si deve il termine Goliardia. Il termine stesso venne adottato dagli studenti universitari bolognesi sul finire del XIX secolo, quando il movimento venne fondato sotto l'impulso di Giosu\u00e8 Carducci, allora insegnante presso la locale facolt\u00e0 di lettere, che aveva assistito in Germania a manifestazioni studentesche simili a quello che sarebbe stato poi il \"modus operandi\" dei Goliardi. Gli studenti tedeschi erano effettivamente eredi (considerando le evoluzioni storiche del caso) di quei clerici vagantes tanto osteggiati dalla chiesa durante il XII secolo, e che avevano eletto Pietro Abelardo a proprio vessillo nella lotta alle imposizioni ideologiche del Papa.\nOpere.\nLe prime edizioni dell'\"Opera Omnia\" di Abelardo (che non includevano gli scritti di logica) sono state pubblicate a Parigi nel 1616 da F. Amboise e A. Duchesne; il testo \u00e8 identico, ma le introduzioni dei curatori sono diverse.\nOpere filosofiche.\nIl frammento \"De Generibus et Speciebus\", attribuito ad Abelardo da Victor Cousin, \u00e8 ora ritenuto di autore anonimo (indicato come Pseudo-Joscelin).\nOpere biografiche.\nSulla propria vicenda biografica, e sul modello delle \"Confessioni\" di Agostino, Abelardo scrisse una \"Historia Calamitatum Mearum\" (\"Storia delle mie disgrazie\"), che conteneva anche lettere scambiate tra lui ed Eloisa, e la Regola destinata al monastero di Paracleto. L\"'Historia\" di Abelardo pu\u00f2 considerarsi una delle prime autobiografie moderne."}
{"id": "25177", "revid": "1652635", "url": "https://it.wikipedia.org/wiki?curid=25177", "title": "Denial of service", "text": "Denial of Service (in italiano letteralmente \"negazione del servizio\" abbreviato in DoS), nel campo della sicurezza informatica, indica un malfunzionamento dovuto ad un attacco informatico in cui si fanno esaurire deliberatamente le risorse di un sistema informatico che fornisce un servizio ai client, ad esempio un sito web su un web server, fino a renderlo non pi\u00f9 in grado di erogare il servizio ai client richiedenti.\nIn un \"denial of service distribuito\" (\"Distributed Denial of Service\"), il traffico dei dati in entrata che inonda la vittima proviene da molte fonti diverse. L'esempio in analogia \u00e8 quello di un gruppo di persone che affollano la porta d'ingresso o il cancello di un negozio o di un'azienda, e non consentendo alle parti legittime di entrare nel negozio o nel business, interrompono le normali operazioni. Ci\u00f2 rende effettivamente impossibile fermare l'attacco semplicemente bloccando una singola fonte.\nOltre al senso primario di \"denial of service\" come azione deliberata ci si pu\u00f2 riferire ad esso come azione accidentale, in seguito per esempio ad una errata configurazione, o come nel caso dell'effetto Slashdot.\nStoria.\nAlcune testimonianze mostrano che la prima dimostrazione di attacco DoS \u00e8 stata fatta da Khan C. Smith nel 1997 durante un evento DEF CON che ha interrotto l'accesso a Internet alla Las Vegas Strip per oltre un'ora. Il rilascio del codice di esempio durante l'evento ha portato all'attacco online di Sprint, EarthLink, E-Trade e altre grandi aziende nell'anno a seguire.\nDescrizione.\nGli attacchi vengono abitualmente attuati inviando molti pacchetti di richieste, di solito ad un server web, FTP o di posta elettronica saturandone le risorse e rendendo tale sistema \"instabile\" e non disponibile agli altri utenti. Qualsiasi sistema collegato ad Internet e che fornisca servizi di rete basati sul TCP \u00e8 quindi soggetto al rischio di attacchi DoS. Inizialmente questo tipo di attacco veniva attuato da \"cracker\", come gesto di dissenso etico nei confronti dei siti web commerciali e delle istituzioni.\nGli attacchi DoS hanno la connotazione decisamente pi\u00f9 \"criminale\" di impedire agli utenti della rete l'accesso ai siti web vittime dell'attacco. Per rendere pi\u00f9 efficace l'attacco in genere vengono utilizzati molti computer inconsapevoli, detti \"zombie\", sui quali precedentemente \u00e8 stato inoculato un programma appositamente creato per attacchi DoS e che si attiva ad un comando proveniente dal \"cracker\" creatore. Se il programma maligno si \u00e8 diffuso su molti computer, pu\u00f2 succedere che migliaia di PC violati da un \"cracker\", ovvero una \"botnet\", producano inconsapevolmente e nello stesso istante un flusso incontenibile di dati che travolgeranno come una valanga anche i link pi\u00f9 capienti del sito bersaglio.\nNon solo i sistemi server possono essere vittime di un attacco DoS ma anche semplici utenti e client, sebbene questi attacchi siano molto meno frequenti e di nessun interesse per i cosiddetti \"cracker\".\nLa probabilit\u00e0 sempre minore di incontrare sistemi veramente vulnerabili ha fatto s\u00ec che siano diminuiti gli attacchi DoS pi\u00f9 eclatanti, per\u00f2 si \u00e8 scoperta un'estrema vulnerabilit\u00e0 della rete per l'aumento costante della potenza operativa degli attuali personal computer e dell'accesso ad Internet tramite i sistemi DNS. L'implementazione del protocollo TCP/IP, che non garantisce particolare sicurezza sull'identificazione dei mittenti di pacchetti ma anzi ne protegge l'anonimato, pu\u00f2 essere sfruttata per mascherarne la vera provenienza.\nTrattandosi di connessioni apparentemente legittime, \u00e8 impossibile bloccarle senza interrompere anche il flusso realmente inoffensivo. Per\u00f2, limitando drasticamente il numero di sessioni aperte simultaneamente, l'impatto dell'attacco si riduce considerevolmente senza limitare il flusso dei pacchetti regolari. Anche limitando il discorso al blocco di un sito web esistono, e sono stati utilizzati, parecchi modi di ottenere questo risultato.\nDi solito gli attacchi DoS possono essere sfruttati per richiedere un riscatto, come preludio di un altro attacco (magari bloccando un servizio di difesa o addirittura il servizio stesso per sostituirlo con uno falso), come atti vandalici o come una forma di protesta (Hacktivism).\nTassonomia dell'attacco.\nLo scopo di questo attacco \u00e8 saturare la backlog queue con richieste di attivazione di un servizio (TCP SYN settato) oltre la scadenza dei relativi \"timeout\" e non consentendo alla vittima di completare il 3-way handshake; in questo modo non sar\u00e0 in grado di gestire i SYN leciti a cui verr\u00e0 negato il servizio.\nSintomi.\nLo United States Computer Emergency Readiness Team (US-CERT) ha identificato i seguenti sintomi di un attacco denial-of-service:\nUlteriori sintomi possono includere:\nSe l'attacco viene condotto su una scala sufficientemente ampia, intere regioni geografiche connesse ad Internet possono essere compromesse senza la conoscenza o l'intento dell'aggressore da parte di apparecchiature dell'infrastruttura di rete configurate in modo errato o inconsistenti.\nAttacchi portati da un singolo host.\nQuesti tipi di attacco, provenendo da un'unica fonte, sono potenzialmente rintracciabili.\nSyn-Flood.\nStoricamente il \"Syn-Flooding\" rappresenta il capostipite degli attacchi DoS, che trova le sue dirette radici nel Ping of Death. Il termine \"Syn Flooding\", letteralmente tradotto con \"inondazione di pacchetti di tipo Syn\", nasce dal fatto che tutte le volte che un utente fa clic su un collegamento ipertestuale di una pagina web richiede l'apertura di una connessione (di tipo TCP) verso quel sito; questo avviene seguendo una serie di passi, il primo dei quali consiste nell'invio di un pacchetto TCP che richiede l'apertura di una connessione.\nTutte le regole di funzionamento del protocollo TCP esigono che il sistema risponda allocando alcune risorse (in pratica memoria) per la connessione. Programmando opportunamente un semplice PC, \u00e8 possibile richiedere l'apertura di diverse migliaia di connessioni al secondo, che \"inondando\" il server e ne consumano rapidamente tutta la memoria, bloccandolo o mandandolo in crash.\nIl punto debole di questo tipo di attacco \u00e8 che il computer attaccante deve essere in grado di mandare il flusso di pacchetti attraverso la connessione ad Internet fino al server attaccato.\nDiversamente, l'utente malintenzionato deve poter fornire delle \"credenziali\" di accesso valide per usufruire della vulnerabilit\u00e0 insorta nel sistema operativo e portare a termine, efficacemente, l'attacco al sito bersaglio.\nI pacchetti dannosi predisposti con un indirizzo IP falsificato (cio\u00e8 modificato rispetto a quello originale), procureranno al computer \"vulnerabile\" una situazione temporanea di \"Denial of Service\"; tuttavia, poich\u00e9 le connessioni che sono normalmente disponibili sono lente per tutti (per soggetti ben intenzionati cos\u00ec come per soggetti malintenzionati), questo tipo di attacco diventa impraticabile, nel senso che non d\u00e0 il risultato atteso (cio\u00e8 appunto la congestione del server)\nUn esempio potrebbe essere il seguente: l'attaccante invia una serie di richieste alla sua vittima e la macchina server, sulla quale vengono eseguiti dei servizi, non sar\u00e0 in grado di gestire tutte le richieste e i servizi stessi andranno in crash, risultando prima molto rallentati e poi, successivamente, inaccessibili. In questa maniera, un utente qualunque non sar\u00e0 in grado di accedere ai servizi, ricevendo un errore di richiesta scaduta o timeout.\nL'attacco \"Syn-Flood\" usa strumenti che rientrano nella categoria Tribe Flood Network (TFN) ed agisce creando delle connessioni che si rivelano aperte a met\u00e0.\nIl protocollo classico usato nei DoS \u00e8 l'ICMP (usato soprattutto negli attacchi Ping): inviandone a milioni si riuscir\u00e0 a bloccare l'operativit\u00e0 di qualunque sito Internet, ma trattandosi di un modello di attacco \"uno a uno\", ad un pacchetto in uscita corrisponder\u00e0 la ricezione di un solo pacchetto al sistema attaccato.\nOccorrer\u00e0 quindi che i cracker possano disporre di un gran numero di PC client \"controllati\", anche se non \u00e8 cos\u00ec facile \"inoculare\" il codice maligno in un numero tanto elevato di macchine, grazie all'azione specifica di antivirus, \"patch\" di sicurezza e tecnici informatici.\nSmurf.\nUna modalit\u00e0 di attacco pi\u00f9 sofisticata, detta Smurf attack, utilizza un flusso di pacchetti modesto, in grado di passare attraverso una normale connessione via modem, ed una rete esterna (evidentemente mal configurata) che agisce da moltiplicatore di pacchetti, i quali si dirigono infine verso il bersaglio finale lungo linee di comunicazione ad alta velocit\u00e0.\nTecnicamente, vengono mandati uno o pi\u00f9 pacchetti di broadcast verso una rete esterna composta da un numero maggiore possibile di host e con l'indirizzo mittente che punta al bersaglio (broadcast storm).\nAd esempio pu\u00f2 venir usata una richiesta echo ICMP (\"Internet Control Message Protocol\"), precedentemente falsificata da chi attua materialmente l'attacco informatico.\nSi noti che questo tipo di attacco \u00e8 possibile solo in presenza di reti che abbiano grossolani errori di configurazione dei sistemi (nello specifico nella configurazione dei \"router\") che le collegano tra loro e con Internet.\nR-U-Dead-Yet? (RUDY).\nL'attacco RUDY ha l'obiettivo di colpire le applicazioni Web portando all'inattivit\u00e0 delle sessioni rese disponibili dal server. Proprio come Slowloris, RUDY mantiene le sessioni interrotte utilizzando dei POST senza fine e inviando degli header con un contenuto arbitrariamente grande.\nDDoS a scopo di estorsione.\nNel 2015, le botnet DDoS come DD4BC sono cresciute diventando sempre pi\u00f9 importanti, prendendo di mira le istituzioni finanziarie. Gli estorsori cibernetici di solito iniziano con un attacco di basso livello e un avvertimento che un attacco pi\u00f9 grande sar\u00e0 eseguito se un riscatto non verr\u00e0 pagato in Bitcoin. Gli esperti di sicurezza raccomandano di non pagare mai il riscatto poich\u00e9 gli aggressori tendono a entrare in un regime estorsivo esteso una volta che riconoscono che l'obiettivo \u00e8 pronto a pagare.\nAttacchi da pi\u00f9 host.\nIn questi attacchi il bersaglio viene attaccato contemporaneamente da pi\u00f9 fonti, rendendo difficile rintracciare l'attaccante originario.\nDDoS.\nUna variante di tale approccio \u00e8 il DDoS (Distributed Denial of Service), dal funzionamento identico ma realizzato utilizzando numerose macchine attaccanti che insieme costituiscono una botnet.\nNaturalmente gli attaccanti tendono a non esporsi direttamente, in questo caso per le forze dell'ordine sarebbe infatti semplice risalire ai computer utilizzati per l'attacco. Per evitare di essere individuati, gli attaccanti infettano preventivamente un numero elevato di computer con dei virus o worm che lasciano aperte delle backdoor a loro riservate, anche per avere a disposizione un numero sufficiente di computer per l'attacco. I computer che sono controllati dall'attaccante vengono chiamati \"zombie\".\nTutti i computer infettati entrano a far parte di una botnet, a libera disposizione dell'attaccante. Una nota interessante \u00e8 data dalla distinzione tra le macchine che eseguono un Sistema Operativo Windows (definiti, in gergo, \"rxbot\") e quelle che invece eseguono un sistema Unix, particolarmente adatte all'UDP Flooding (Flooding sul protocollo UDP).\nUna particolarit\u00e0 degli \"zombies\" Windows \u00e8 data dalla possibilit\u00e0, per l'attaccante, di programmare un trojan - cit. cavallo di Troia - in grado di diffondersi automaticamente a tutta una serie di contatti presenti sul computer infettato (contenuti nella rubrica degli indirizzi e quelli di programmi di messaggistica istantanea come Microsoft Messenger) permettendo cos\u00ec al computer zombie di infettare, in maniera completamente autonoma, altre macchine che, a loro volta, diverranno parte della botnet dell'attaccante. Questa viene definita, in gergo, funzione di \"auto-spreading.\"\nQuando il numero di \"zombies\" \u00e8 ritenuto adeguato, o quando viene a verificarsi una data condizione, i computer infetti si attivano e sommergono il server bersaglio di richieste di connessione. Con l'avvento della banda larga il fenomeno dei DDoS sta assumendo proporzioni preoccupanti, dato che attualmente esistono milioni di persone dotate di una connessione ad Internet molto veloce e permanente, ma con scarse o nulle conoscenze e contromisure riguardanti la sicurezza informatica.\nIl danno maggiore dell'attacco di tipo DDoS \u00e8 dovuto principalmente alla \"asimmetria\" che si viene a creare tra \"la\" richiesta e le risposte correlate in una sessione DNS (Domain Name System). Il flusso enorme di risposte generato provocher\u00e0 nel sistema una tale \"inondazione\" di traffico, rendendo il server inadeguato alla gestione delle abituali funzioni on-line.\nInoltrando al sito preso di mira una risposta di alcuni Kilobyte per ogni richiesta contenente solo pochi byte, si ottiene un'amplificazione esponenziale tale da saturare i canali dati pi\u00f9 capienti, raggiungendo con il DDoS livelli finora inattuabili con gli altri tipi di attacco DoS.\nLe configurazioni predefinite e quelle \"consigliate\" di Firewall, si rivelano utili a contrastare solo gli \"attacchi\" sferrati dall'esterno, ad esempio di un'azienda, ma poich\u00e9 il traffico in rete gestito tramite sistema DNS \u00e8 vitale, per fronteggiare questo tipo di attacco non si potranno attuare le stesse strategie impiegate nei confronti degli attacchi ai Ping. Di conseguenza, il Network manager dovr\u00e0 tenere scrupolosamente sotto controllo e monitoraggio i canali di flusso dati e, per escludere l'intervento o contrastare l'azione di un cracker, riconfigurer\u00e0 il DNS responsabile del sito.\nDRDoS.\nUna particolare categoria di DDoS \u00e8 il cosiddetto Distributed Reflected Denial of Service (DRDoS). In questa particolare tipologia di attacco, il computer attaccante produce delle richieste di connessione verso server con connessioni di rete molto veloci utilizzando come indirizzo di provenienza non il proprio bens\u00ec quello del bersaglio dell'attacco. In questo modo i server risponderanno affermativamente alla richiesta di connessione non all'attaccante ma al bersaglio dell'attacco. Grazie all'effetto moltiplicatore dato dalle ritrasmissioni dei server contattati, che a fronte della mancanza di risposta da parte del bersaglio dell'attacco (apparentemente l'iniziatore della connessione) provvederanno a ritrasmettere (fino a 3 volte solitamente) il pacchetto immaginandolo disperso, si entrer\u00e0 cos\u00ec in un circolo vizioso che vedr\u00e0 rapidamente esaurirsi le risorse del bersaglio.\nQuest'ultimo tipo di attacco \u00e8 particolarmente subdolo perch\u00e9, a causa della natura delle risposte, \u00e8 difficilmente schermabile dall'utente comune: infatti, se si filtrassero le risposte dei server, verrebbe compromessa la funzionalit\u00e0 stessa della connessione di rete impedendo, di fatto, la ricezione anche delle informazioni desiderate. Le risposte dei server, sollecitate dall'attaccante, sono infatti indistinguibili da quelle generate da una richiesta legittima della vittima. Il problema si sta presentando con maggiore incidenza da quando Microsoft ha deciso di rendere le \"Raw Sockets\", interfacce di accesso al TCP/IP, facilmente disponibili. Le RAW Sockets permettono appunto di cambiare l'indirizzo di provenienza del pacchetto per sostituirlo con quello della vittima, fatto che \u00e8 strumentale per questo tipo di attacco.\nACK attack.\nUno dei pi\u00f9 classici attacchi \"reflected\" \u00e8 l'ACK attack. In questo caso l'attaccante genera un pacchetto TCP SYN verso il \"reflector\" (in questo caso un server TCP, ad es. un server Web). Quest'ultimo risponde con un pacchetto SYN/ACK, per stabilire la connessione secondo il protocollo. La vittima verr\u00e0 quindi inondata di pacchetti TCP fuori sequenza provenienti da un server web \"pulito\".\nQuesto attacco \u00e8 particolarmente insidioso perch\u00e9 non c'\u00e8 modo di distinguere i SYN contraffatti (\"spoofed\") dai SYN reali e quindi non c'\u00e8 modo, per il \"reflector\", di proteggersi. La vittima pu\u00f2 invece proteggersi con un firewall che sia \"stateful\", che sia cio\u00e8 in grado di scartare i pacchetti TCP fuori sequenza.\nPossibili soluzioni.\nSoluzioni che rispettano lo standard:\nSoluzioni che non rispettano lo standard:\nAltri dispositivi di protezione da attacchi DoS e DDoS.\nFiltraggio dei Dati in arrivo.\nImplementare i filtri che presiedono all'ingresso, nei propri router e firewall, dei pacchetti contenenti informazioni sulla provenienza dei dati alterati (cio\u00e8 \"spoofed\"); non si otterr\u00e0 un arresto dell'attacco DoS ma si potr\u00e0 ricostruire il flusso di traffico qualificato come \"malevolo\" in tempi relativamente brevi, per consentire la reazione difensiva degli Internet service provider (anti spoofing).\nFirewall.\nNel caso di un semplice attacco, un firewall potrebbe avere una semplice regola aggiunta per negare tutto il traffico in arrivo dagli aggressori, in base a protocolli, porte o indirizzi IP di origine.\n\u00c8 tuttavia difficile bloccare attacchi pi\u00f9 complessi con regole semplici: ad esempio, se \u00e8 in corso un attacco sulla porta 80 (servizio Web), non \u00e8 possibile eliminare tutto il traffico in ingresso su questa porta, poich\u00e9 cos\u00ec facendo si impedir\u00e0 al server il servizio di traffico legittimo. Inoltre, i firewall potrebbero essere troppo profondi nella gerarchia della rete, con i router influenzati negativamente prima che il traffico raggiunga il firewall.\nSwitch.\nLa maggior parte degli switch ha una capacit\u00e0 di limitazione della velocit\u00e0 e ACL. Alcuni switch forniscono limitazione della velocit\u00e0 e/o del sistema a livello automatico, traffic shaping, delayed binding (splicing TCP), deep packet inspection e Bogon filtering (filtro IP fasullo) per rilevare e correggere gli attacchi DoS.\nQuesti schemi funzioneranno finch\u00e9 gli attacchi DoS possono essere prevenuti usandoli. Ad esempio, \u00e8 possibile prevenire il SYN Flood utilizzando il delayed binding o lo splicing TCP. Il filtro automatico della velocit\u00e0 pu\u00f2 funzionare fino a quando sono state impostate correttamente le soglie di velocit\u00e0.\nRouter.\nAnalogamente agli switch, i router hanno alcune funzionalit\u00e0 di limitazione della velocit\u00e0 e ACL. Anche loro sono impostati manualmente. La maggior parte dei router pu\u00f2 essere facilmente sopraffatta da un attacco DoS. Cisco IOS ha caratteristiche opzionali che possono ridurre l'impatto delle inondazioni.\nLimitazione del Traffico.\nMolti router consentono, attualmente, di limitare la quantit\u00e0 di banda utilizzata per la fornitura di un servizio attraverso il \"campionamento\" e l'analisi dei pacchetti che vi transitano.\nIn caso di attacco non rester\u00e0 attiva una quantit\u00e0 di banda sufficiente a provocare un danno cospicuo o a bloccare il flusso legittimo dei dati. Questa limitazione si otterr\u00e0 ad esempio con l'utilizzazione di una macchina Linux che funga da Gateway attraverso un'azione CAR (\"Commited Access Rate\"); verr\u00e0 cos\u00ec bloccato un attacco DDoS che usi pacchetti ICMP o TCP, SYN, poich\u00e9 sar\u00e0 considerevolmente limitata la banda utilizzabile da questi.\nSistemi di riconoscimento delle intrusioni (IDS).\nSi tratta di sistemi commerciali in grado di individuare Trinoo e TFN. Ad esempio l'FBI fornisce, gratuitamente, un prodotto definito \"Find DDoS\" in grado di scoprire i file system visti sopra, risultato dell'attacco Distributed Denial of Service.\nAttraverso tali sistemi di verifica (\"Intrusion Detection System\") vengono individuati i malintenzionati che comunicano tramite \"slave\", \"agent\" e \"master\", scoprendo se alcune delle macchine nella propria rete vengono usate, malignamente, come pedine per sferrare l'attacco.\nIn particolare i \"Network Auditing Tools\" sono programmi che consentono la verifica e l'analisi della rete aziendale alla ricerca di eventuali agenti in grado di provocare un attacco di tipo DDoS.\nSistemi di prevenzione delle intrusioni (IPS).\nI sistemi di prevenzione delle intrusioni (IPS) sono efficaci se agli attacchi sono associate delle \"signature\".\nUn IPS basato su ASIC pu\u00f2 rilevare e bloccare gli attacchi denial-of-service perch\u00e9 possiede la potenza di elaborazione e la granularit\u00e0 per analizzare gli attacchi e agire come un interruttore automatico in modo automatico.\nUn IPS basato sulla velocit\u00e0 (RBIPS - Rate Based IPS) deve analizzare il traffico in modo granulare, monitorare continuamente il modello di traffico e determinare se c'\u00e8 un'anomalia del traffico. Deve consentire il flusso di traffico legittimo mentre blocca il traffico di attacco DoS."}
{"id": "25178", "revid": "9172830", "url": "https://it.wikipedia.org/wiki?curid=25178", "title": "TCP/IP", "text": ""}
{"id": "25185", "revid": "767487", "url": "https://it.wikipedia.org/wiki?curid=25185", "title": "Cavit\u00e0 risonante", "text": "In generale si dice che una cavit\u00e0 \u00e8 risonante quando al suo interno sono possibili solo alcuni stati di vibrazione. Ad esempio un diapason induce una risonanza acustica e, di conseguenza, produce una sola nota e le sue armoniche.\nLe cavit\u00e0 ottiche risonanti sono fondamentali per la costruzione dei laser."}
{"id": "25186", "revid": "28057", "url": "https://it.wikipedia.org/wiki?curid=25186", "title": "Il medioevo e il fantastico", "text": "Il medioevo e il fantastico (in originale \"The Monsters and the Critics and Other Essays\", 1983) \u00e8 una raccolta di saggi di J. R. R. Tolkien curati dal figlio Christopher e per la prima volta editi in Italia nel 2000 per la \"Luni Editrice\".\nLa raccolta \u00e8 composta da sette saggi sul medioevo e sul fantastico, in particolare sulla letteratura che ha posto le basi al \"fantasy\" propriamente detto. Nel corso dei saggi, che in effetti sono conferenze accademiche, Tolkien trova il modo di criticare il mondo universitario inglese, la sua organizzazione, e, in generale, la stessa critica letteraria, che vede di cattivo occhio gli argomenti fantastici e favolistici.\nNel dettaglio, i saggi pubblicati sono:\nBeowulf.\nSul famoso poema epico della letteratura inglese, il \"Beowulf\", Tolkien realizz\u00f2 due saggi, entrambi presenti in questa raccolta.\nIl primo, \"Beowulf: mostri e critici\", \u00e8 la trascrizione di una conferenza tenuta in memoria di Sir Israel Gollancz alla \"British Academy\" il 25 novembre del 1936. In questo discorso Tolkien esamina quello che egli stesso considera il poema che pi\u00f9 di tutti ha studiato e, soprattutto, il pi\u00f9 tradizionale in assoluto nella cultura inglese. Egli, soprattutto, critica la cattiva fama che ha ottenuto presso molti critici, per i quali i mostri e le epiche battaglie contro questi sono un elemento che ne diminuisce il valore, piuttosto che arricchirlo di significati.\n\u00c8 quest'ultimo aspetto quello che interessa a Tolkien, che ne rivaluta il valore inserendolo anche nella nascente tradizione cristiana, che ne diventa pi\u00f9 un arricchimento postumo ad una tradizione orale pi\u00f9 antica. Infine ne esalta anche il valore metrico nel saggio \"Tradurre Beowulf\", nota introduttiva alla ristampa del 1940 di \"Beowulf and the Finnesburg Fragment, A Translation into Modern English Prose\" di John R.Clark Hall del 1911.\nGalvano.\nGalvano \u00e8 un cavaliere della tavola rotonda, protagonista del poema \"Galvano e il Cavaliere Verde\", titolo dell'omonimo saggio di Tolkien, una conferenza in memoria di W. P. Ker (William Paton Ker) tenuta all'Universit\u00e0 di Glasgow il 15 aprile del 1953.\nQuesto \u00e8, invece, il poema pi\u00f9 amato da Tolkien, tanto che nel 1975 venne pubblicata una sua traduzione in versi allitterativi (\"Sir Gawain and the Green Knight, Pearl and Sir Orfeo\", proposta in Italia, a cura di P. Boitani, nel 1986 con il titolo di \"Sir Gawain e il Cavaliere Verde\").\nIn questa conferenza, Tolkien esamina sia la metrica e la lingua del poema, sia la materia: non solo quest'opera fa parte del \"ciclo arturiano\", ma \u00e8 anche, in pratica, una contrapposizione tra le regole della cortesia e quelle dell'onore e del rispetto della parola data ad un cavaliere o ad un avversario. Proprio il dramma che deve vivere Galvano, afferma Tolkien, fa del poema un'opera di alto valore letterario.\nSulle fiabe.\nAnche \"Sulle fiabe\" \u00e8 una conferenza, questa volta tenuta l'8 marzo del 1939 all'Universit\u00e0 di St. Andrews in memoria di Andrew Lang. Venne prima edita nel 1947 nel volume \"Essays Presented to Charles Williams\", quindi in \"Leaf and Niggle\" nel 1964. In questa conferenza Tolkien tratta, in maniera approfondita, del tema delle fiabe e del mondo del fantastico che vi sta alla base.\nInglese e Gallese.\nIl giorno dopo la pubblicazione originale de \"Il ritorno del re\", ovvero il 21 ottobre del 1955, Tolkien tenne ad Oxford una conferenza per la Fondazione O'Donnell creata da Charles James O'Donnell dal titolo \"Inglese e gallese\".\nIl tema, come \u00e8 facile intuire, tratta di queste due lingue. Tolkien, infatti, non considera il gallese come un dialetto, ma come la \"discendente\" dell'originaria lingua britannica, ovvero quel gruppo di lingue, abbastanza comuni tra le varie trib\u00f9 della Gran Bretagna che erano parlate prima dell'inizio delle varie invasioni, in particolare quelle sassoni: non \u00e8 quindi solo un incomprensibile linguaggio parlato da una popolazione, quella gallese, praticamente isolata, o semplicisticamente una lingua celtica, ma il legame pi\u00f9 diretto, pur con le dovute influenze inglesi, con la lingua dei primi britanni.\nUn vizio segreto.\nIn linea con \"Inglese e gallese\" si presenta la conferenza dal titolo Un vizio segreto. Di dubbia attribuzione temporale (probabilmente nel 1931, poich\u00e9 si fa riferimento ad un Congresso sull'esperanto tenutosi un anno prima - per la precisione luglio 1930), \u00e8 in pratica la prima apparizione pubblica delle lingue elfiche ideate da Tolkien. In questo discorso, infatti, il Maestro Inglese disquisisce in maniera brillante sulle lingue artificiali e sulla loro presunta inutilit\u00e0, ma soprattutto sul gusto particolare che regalano agli ideatori e a quei pochi iniziati che ne vengono a conoscenza.\nPartendo dall'esaminare un semplice linguaggio infantile, Tolkien passa per gradazioni attraverso alcune lingue successive (il \"Nevbosh\" e il \"Naffarin\"), di cui ci vengono presentati alcuni brani, fino a quella che presumibilmente \u00e8 la forma definitiva (o quasi) del \"Quenya\", la prima delle lingue elfiche inventate da Tolkien.\nInteressante, oltre al confronto tra versioni diverse di uno stesso componimento poetico (e di questo bisogna ringraziare il figlio Cristopher) \u00e8 anche l'accenno di Tolkien al fatto che, in questo caso, la gioia nella creazione di una lingua artificiale non risiede solo in quella combinazione di suoni che risultano gradevoli all'orecchio, prima ancora che la grafia all'occhio, ma anche nel fatto che intorno a questa lingua Tolkien ha iniziato a costruire una vera e propria storia.\nInfatti il filologo britannico ritiene che una lingua possa considerarsi effettivamente \"viva\" solo quando intorno ha una storia che vale la pena di essere raccontata, o scoperta, e quindi quando si possono identificare contesti storici e popoli che effettivamente o presumibilmente l'hanno parlata: nella nascita del \"Quenya\", quindi, risiede la nascita stessa de \"Lo Hobbit\", prima e de \"Il Signore degli Anelli\" poi, e di tutto quell'incredibile e splendido apparato, durato una vita intera, che \u00e8 \"Il Silmarillion\".\nOilima Markirya.\nOvvero \"L'ultima arca\". \u00c8 una poesia scritta in \"Quenya\" di cui sono state ritrovate, dal figlio Cristopher, un paio di versioni differenti. Pu\u00f2 essere interessante, anche per avere un'idea dell'evoluzione di questa lingua, fare un confronto tra queste versioni:\nMentre questa \u00e8 la versione della prima strofa presentata nella conferenza, la successiva \u00e8 una versione di molto pi\u00f9 tarda:\nPer entrambe la traduzione \u00e8 la seguente:\nUna versione intermedia, sempre con lo stesso titolo, presenta, per\u00f2, una serie di cambiamenti, anche nella traduzione; ecco anche di questa la prima strofa, con traduzione:\nEd ecco la sua traduzione:\n\u00c8 abbastanza evidente, dunque, come il processo di evoluzione di una lingua artificiale, come lo stesso Tolkien sostiene, dura una vita intera ed \u00e8 soggetto a continue revisioni, nel tentativo di renderla il pi\u00f9 \"viva\" possibile."}
{"id": "25187", "revid": "217", "url": "https://it.wikipedia.org/wiki?curid=25187", "title": "Cavit\u00e0 risonanti", "text": ""}
{"id": "25188", "revid": "125380297", "url": "https://it.wikipedia.org/wiki?curid=25188", "title": "Osaka", "text": ", \u00e8 una citt\u00e0 del Giappone di oltre 2,75 milioni di abitanti situata nella regione del Kansai, nell'isola di Honsh\u016b, alla foce dei fiumi Yodo e Yamato. \u00c8 la capitale dell'omonima prefettura e la seconda citt\u00e0 del Giappone per numero di abitanti dopo Yokohama (terza se si considera Tokyo, ritenuta per\u00f2 una metropoli, e non una citt\u00e0, dall'ordinamento amministrativo giapponese), posta al centro della popolata area metropolitana chiamata Keihanshin, di cui fanno parte K\u014dbe e Kyoto, con le quali raggiunge il numero di 17.510.000 abitanti.\nOsaka fu storicamente la capitale commerciale del Giappone, di cui \u00e8 uno dei maggiori distretti industriali e portuali.\nUn primato singolare detenuto dalla citt\u00e0 \u00e8 il pi\u00f9 alto quoziente nel rapporto tra la popolazione diurna e quella notturna (141%), che dimostra l'importanza di Osaka come centro economico e commerciale: mentre di notte la popolazione arriva a 2,6 milioni di abitanti, piazzando la citt\u00e0 al terzo posto del Giappone, durante il giorno cresce fino a 3,7 milioni, seconda solo a Tokyo.\nInoltre, Osaka \u00e8 tradizionalmente considerata la o la \"capitale della buona tavola\" del Giappone.\nGeografia fisica.\nTerritorio.\nIl lato ovest della citt\u00e0 si affaccia sulla baia di \u014csaka, estremit\u00e0 orientale del mare interno di Seto. Sugli altri lati, la citt\u00e0 \u00e8 circondata da dieci municipalit\u00e0 pi\u00f9 piccole appartenenti alla Prefettura di \u014csaka, e dalla citt\u00e0 di Amagasaki, che fa parte della Prefettura di Hy\u014dgo, nel nord-ovest. L'area che delimita i confini comunali \u00e8 la pi\u00f9 grande fra quelle degli altri comuni e distretti della prefettura.\nCorsi d'acqua.\n\u014csaka \u00e8 attraversata da diversi corsi d'acqua, il principale dei quali \u00e8 lo Yodo. Tale fiume storicamente era fonte di esondazioni e agli inizi del XX secolo fu scavato un canale che porta al mare per divertirne le acque. Il nome Yodo \u00e8 stato lasciato al nuovo canale, che attraversa da est a ovest il nord della citt\u00e0, separando il centro dai quartieri che hanno preso il nome del fiume. Il vecchio corso ha preso il nome di e, in particolare, viene convenzionalmente suddiviso in quattro parti, ciascuna avente un proprio nome. Dal punto in cui \u00e8 unito al canale Yodo, scorre verso sud e prende il nome \u014ckawa (\u5927\u5ddd, letteralmente: grande fiume), piega poi a ovest e subito dopo si sdoppia formando la stretta isola di Nakanoshima (isola centrale), lunga circa 3\u00a0km, vero e proprio nucleo della municipalit\u00e0 moderna. I due rami prendono i nomi D\u014djimagawa (\u5802\u5cf6\u5ddd, lett. fiume a nord dell'isola) quello a nord e Tosabori-gawa (\u571f\u4f50\u5800\u5ddd) quello a sud. Il tratto tra l'isola e il mare si chiama Ajigawa (\u5b89\u6cbb\u5ddd).\nAltri fiumi cittadini sono il Kanzakigawa, che segna il confine nord di \u014csaka e confluisce nel canale Yodo in corrispondenza della foce, e lo Yamato, proveniente dalla provincia di Nara e che segna il confine comunale meridionale, oltre il quale si estendono Sakai e Matsubara. La fitta rete di canali cittadini, costruiti per scongiurare le inondazioni, ha generato l'espressione famosa del passato \"Gli 808 ponti di Naniwa\", in cui \"Naniwa\" \u00e8 il vecchio nome di \u014csaka, mentre il numero \"808\" in Giappone simboleggia il concetto di \"incalcolabile\", ed indica l'enorme numero di ponti che attraversano i vari canali e fiumi della citt\u00e0.\nOrografia.\nIl territorio di \u014csaka \u00e8 prevalentemente pianeggiante a eccezione di Uemachi-daichi, basso altopiano lungo 12\u00a0km e largo 2,5 che in tempi remoti era l'unica parte emersa dal mare dell'odierna citt\u00e0. Il punto pi\u00f9 alto del territorio comunale \u00e8 posto a 27,5 m s.l.m., nel quartiere orientale di Tsurumi-ku, mentre il pi\u00f9 basso \u00e8 2,2\u00a0m sotto il livello del mare nel quartiere nord-occidentale di Nishiyodogawa-ku.\nClima.\nIl clima di Osaka viene classificato come caldo e temperato. Nel sistema di K\u00f6ppen \u00e8 classificato Cfa. Sono frequenti le precipitazioni piovose anche nei mesi caldi.\nOrigini del nome.\nLetteralmente significa \u00abgrande pendio\u00bb. Non \u00e8 chiaro quando l'antica citt\u00e0 di Naniwa prese il nome \u014csaka, che compare per la prima volta nel 1496 in un testo sulla fondazione del tempio Ishiyama Hongan-ji, costruito sull'altura di Uemachi-daichi (letteralmente: altopiano della citt\u00e0 alta), quando la cittadella che lo circondava fu chiamata . A quel tempo, il secondo \"kanji\" era \u5742 invece di \u962a. All'inizio del periodo Meiji, il governo cambi\u00f2 il secondo \"kanji\" perch\u00e9 il precedente pu\u00f2 essere interpretato, se si leggono i radicali separatamente, come , che sembrava un po' lugubre. \u962a rimane il \"kanji\" ufficiale dei giorni nostri, mentre il precedente viene usato in modo molto limitato per enfatizzare la storia.\nPronuncia.\nIn italiano \u014csaka viene di solito pronunciata con una /O/ normale, con la /s/ di rosa (IPA: ) e con l'accento sulla prima /a/, il tutto come nel verbo osare. I giapponesi invece la pronunciano con la e con la /s/ di Savona (IPA: ), mentre l'accento di solito non esiste nelle parole giapponesi. Vengono considerate simili a un accento le vocali allungate, la /\u014c/ nel caso di \u014csaka.\nStoria.\nLe origini - i Periodi J\u014dmon e Yayoi.\nNel periodo J\u014dmon, attorno al 7.000 a.C., \u014csaka era quasi totalmente sommersa dal mare interno di Seto, e il piccolo altopiano Uemachi-daichi (lungo 12\u00a0km e largo 2,5), che si trova nella parte sud della citt\u00e0 chiamata Uehonmachi, era una penisola. Si pensa che sia stato uno dei luoghi dove si insediarono i primi abitanti del Giappone, sia per le favorevoli condizioni geologiche, ricco com'era di acque dolci e di una rigogliosa vegetazione, sia perch\u00e9 era in una posizione difficilmente attaccabile dal punto di vista militare.\nFurono costruiti due porti, uno verso nord che prese il nome Naniwa-tsu, e uno a sud chiamato Sumiyoshi-tsu, che diventarono importanti per gli scambi commerciali con la Cina e la Corea, dalle quali furono importate merci e novit\u00e0 tecnologiche e culturali che si diffusero in tutto il paese.\nLe prime testimonianze di insediamenti nell'area di \u014csaka sono le , situate nel distretto centrale Ch\u016b\u014d-ku, dove furono trovati scheletri umani e un \"kaizuka\", una montagnola che conteneva rifiuti, tra i quali vennero alla luce interessanti reperti archeologici. Oltre agli avanzi dei cibi consumati in quel tempo, c'erano teste di frecce, attrezzi in pietra, ami da pesca e terrecotte con scarti della lavorazione del riso. Si \u00e8 stimato che le rovine contengano i rifiuti di 2.000 anni compresi tra il periodo J\u014dmon e quello Yayoi. L'accesso al sito archeologico \u00e8 proibito ma i reperti sono esposti in un edificio adiacente.\nNegli anni a cavallo tra la fine del periodo J\u014dmon e l'inizio di quello Yayoi, i sedimenti che si depositavano a nord della penisola/altopiano Uemachi-daichi trasformarono il braccio di mare che si estendeva a est in una laguna che fu chiamata Kawachi. Durante il Periodo Yayoi (300 a.C.-250 d.C.), gli insediamenti permanenti si moltiplicarono di pari passo con la diffusione della coltivazione del riso.\nAgli inizi del III secolo d.C. in prossimit\u00e0 del porto fu inaugurato il grande santuario di Sumiyoshi, commissionato dall'imperatrice consorte Jing\u016b, una struttura templare shintoista sopravvissuta alle vicende storiche, che inaugur\u00f2 un nuovo stile nella costruzione dei templi Shinto, detto sumiyoshi-zukuri. Il pittoresco panorama marittimo che si godeva dai giardini del tempio ispir\u00f2 diversi artisti, e ancora oggi le rappresentazioni di quel tipo di paesaggio sono conosciuti come \"disegni Sumiyoshi\".\nVerso la fine del periodo Yayoi l'altopiano-penisola Uemachi-daichi si espanse ulteriormente, trasformando la laguna Kawachi in un lago collegato alla foce del fiume Yodo, che si era allargata verso sud.\nIl Periodo Kofun.\nNel periodo Kofun (250 d.C.-538), il porto di Naniwa-tsu si afferm\u00f2 come il pi\u00f9 importante del Giappone, si intensificarono i traffici con il continente e con altre aree del paese. Questo periodo viene chiamato il periodo dei tumuli, per la grande quantit\u00e0 di tali imponenti siti di sepoltura eretti in quegli anni. I ritrovamenti avvenuti nelle pianure limitrofe, tra i quali il mausoleo del sovrano Nintoku scoperto nella vicina Sakai, testimoniano lo status di citt\u00e0 imperiale che \u014csaka aveva raggiunto. A \u014csaka si possono vedere quattro di questi tumuli, al cui interno sono sepolti importanti esponenti della nobilt\u00e0. Sono situati nei quartieri meridionali della citt\u00e0 e risalgono al V secolo.\nDi particolare rilievo tra i lavori eseguiti a quel tempo, lo scavo che ha deviato il corso del fiume Yamato, le cui piene provocavano ingenti danni, e la costruzione di importanti strade in direzione di Sakai e di Nara. I traffici marittimi collegati al porto di Naniwa-tsu aumentarono in modo tale che furono costruiti enormi magazzini per stivare il materiale in arrivo e in partenza.\nI Periodi Asuka e Nara.\nGrazie agli scambi garantiti dal porto di Naniwa-tsu, nel VI secolo furono introdotti dalla Cina il sistema di scrittura a ideogrammi e il buddhismo. Uno dei primi ad abbracciare la nuova dottrina fu il principe reggente Sh\u014dtoku Taishi, che fece erigere a \u014csaka il famoso e imponente Shitenn\u014d-ji, il primo tempio buddhista che lo stato ha costruito nel paese. Fu costruito nel 593 in prossimit\u00e0 del porto, nell'odierno quartiere meridionale di Tennoji-ku, in modo da esibire ai visitatori stranieri lo splendore della citt\u00e0 e dell'intero Giappone.\nNel 645, l'Imperatore del Giappone K\u014dtoku spost\u00f2 la capitale da Asuka-ky\u014d a \u014csaka, che a quei tempi si chiamava Naniwa, e vi costru\u00ec il suo palazzo , cambiando il nome della citt\u00e0 in Naniwa-ky\u014d (ky\u014d \u00e8 il suffisso riservato alla capitale, come nei casi di Ky\u014dto e T\u014dky\u014d). L'antico nome Naniwa sopravvive nelle denominazioni dei distretti cittadini di e .\nNel 655 la capitale torn\u00f2 a essere Asuka, che si trova nell'odierna prefettura di Nara, ma il porto di Naniwa rimase il punto di collegamento principale della capitale con la Corea e la Cina, e il rapporto tra la corte imperiale e Naniwa rimase saldo.\nNel 744, Naniwa fu designata nuovamente capitale dall'Imperatore Sh\u014dmu, ma l'anno successivo la corte imperiale si trasfer\u00ec nuovamente a \"Heij\u014d-ky\u014d\" (l'odierna Nara). Verso la fine del periodo Nara l'importanza del porto marittimo di \u014csaka diminu\u00ec, ma la citt\u00e0 sarebbe rimasta un attivo punto di transito fluviale e stradale tra la nuova capitale \"Heian-ky\u014d\", l'odierna Ky\u014dto, e altre destinazioni.\nIl periodo Heian.\nNei primi anni del periodo Heian (794-1185), il lago Kawachi cominci\u00f2 a prosciugarsi con l'assestamento dei fiumi che bagnano la citt\u00e0, e si form\u00f2 una fertile pianura che permise l'agricoltura e lo stanziamento di nuovi abitanti.\nIl Buddhismo nella sua fase iniziale in Giappone era stato recepito solo in ambienti di corte, dove fu affiancato allo Shintoismo in un riuscito processo di sincretismo. Nel periodo Heian, che fu di grande fermento religioso, la diffusione del Buddhismo anche ad altri strati della popolazione fece di \u014csaka un notevole centro di pellegrinaggio, e per soddisfare le esigenze dei nuovi buddhisti-shintoisti furono creati dei percorsi che comprendevano una tappa a \u014csaka, dove i templi di Shitennoji e di Sumiyoshi, tra loro vicini, erano sempre pi\u00f9 visitati.\nNel XV secolo il monaco Rennyo (1415-1499), capo della setta religiosa Jodo Shinshu, rivitalizz\u00f2 questa corrente buddhista nel tempio di Yamashina Hongan-ji, presso Ky\u014dto, che grazie alla sua opera divenne una potente istituzione del paese. Rennyo diffuse la dottrina in altri centri e nel 1496 fond\u00f2 il tempio di Ishiyama Hongan-ji sulle rovine del palazzo di Naniwa, nel punto pi\u00f9 alto dell'altopiano Uemachi-daichi, a cui diede il nome di \u014czaka, grande pendio.\nQuesto fu uno dei periodi pi\u00f9 turbolenti della storia del paese, con incessanti guerre tra clan di samurai e di nobili, e le sette religiose si uniformarono creando propri eserciti e fortificando i monasteri. Fra questi ebbero un ruolo di primo piano gli Jodo Shinsu, la cui crescita minacci\u00f2 i piani di conquista e unificazione del Giappone del potente clan di Oda Nobunaga, il samurai che avrebbe acquistato un potere paragonabile a quello dello sh\u014dgun. Nel 1570 Oda Nobunaga diede inizio all'assedio di Ishiyama Hongan-ji, che era diventato una fortezza inespugnabile, e dopo 11 anni di vani tentativi i monaci accettarono di evacuare dopo l'intercessione dell'imperatore \u014cgimachi.\nL'opera di unificazione del Giappone fu portata a termine da Toyotomi Hideyoshi, il successore di Oda Nobunaga, che rase al suolo la fortezza-monastero e al suo posto vi costru\u00ec il , che in seguito \u00e8 stato ricostruito varie volte ed \u00e8 uno dei monumenti simbolo della citt\u00e0. Fu in quegli anni che vennero disciplinate le acque cittadine; nel 1596 Hideyoshi diede il via al progetto per la costruzione dei primi argini del fiume Yodo, che spesso inondava la citt\u00e0. Nello stesso periodo furono scavati numerosi canali a \u014csaka per espandere i trasporti fluviali. Tali opere, oltre che a scongiurare le frequenti inondazioni, contribuirono al prosciugamento della laguna allora esistente, all'acquisizione di nuovi terreni e all'ulteriore inurbamento della citt\u00e0.\nCon la morte di Hideyoshi, avvenuta nel 1598, il personaggio pi\u00f9 influente del Giappone divenne Tokugawa Ieyasu, che si era instaurato a Edo, l'odierna Tokyo. Dopo aver sconfitto i rivali, nel 1603 Ieyasu fond\u00f2 lo shogunato Tokugawa e Edo divenne la citt\u00e0 politicamente pi\u00f9 importante del paese. Il figlio di Hideyoshi, Toyotomi Hideyori, capeggi\u00f2 dalla roccaforte di \u014csaka la resistenza al potere di Ieyasu, le cui armate incendiarono e rasero al suolo il castello nel 1615, ponendo fine al clan Toyotomi.\nIl periodo Edo.\nCon l'inizio del periodo Edo (1603-1867), ebbe inizio un periodo di stabilit\u00e0 per il paese, e \u014csaka venne ricostruita dalle macerie lasciate nelle molte guerre civili. Il lago Kawachi si prosciug\u00f2 del tutto, la citt\u00e0 prese la conformazione geologica che si vede nel ventunesimo secolo e vi fu un grande incremento demografico. \u014csaka divenne rapidamente una delle citt\u00e0 pi\u00f9 grandi e importanti del Giappone, ebbero un grande slancio gli scambi commerciali e una larga percentuale della popolazione entr\u00f2 nella . Il porto torn\u00f2 al suo antico ruolo di vitale importanza. Fu in questo periodo che \u014csaka divenne famosa come la \"cucina del Giappone\", grazie alle spedizioni di beni primari, in particolar modo il riso, da e per altri porti giapponesi e internazionali.\nL'improvvisa ricchezza favor\u00ec la fioritura delle arti, \u014csaka svilupp\u00f2 una propria scuola della classica arte figurativa espressa dagli \"ukiyo-e\". In parallelo con la cultura urbana di Ky\u014dto ed Edo, venne dato grande risalto a produzioni dei classici spettacoli teatrali bunraku e kabuki, ai quartieri del piacere, e si venne a creare una comunit\u00e0 artistica molto vitale.\nLa citt\u00e0 divenne importante anche per lo sviluppo dell'istruzione giapponese. Tra le diverse scuole che nacquero, particolare importanza ebbe quella Tekijuku, fondata nel 1838, che form\u00f2 intere generazioni di giapponesi allo studio delle scienze provenienti dall'occidente. Tra i suoi studenti, diversi furono quelli che sarebbero stati protagonisti della trasformazione del paese quando il Giappone usc\u00ec dal suo isolamento per entrare nell'era moderna.\nCon la rottura dell'isolamento del paese e la riapertura degli scambi commerciali con l'occidente, il porto di \u014csaka fu, assieme a quello di K\u014dbe, il primo a riavviare nel 1868 le operazioni internazionali.\nRinnovamento Meiji.\nCon gli enormi cambiamenti che caratterizzarono il paese dopo il rinnovamento Meiji (1868), e lo spostamento della capitale a Tokyo, \u014csaka entr\u00f2 in un periodo di declino. Da capitale dell'economia e della finanza divenne un centro prevalentemente industriale. Ottenne lo \"status\" di nel 1889. Nel 1925, era la pi\u00f9 grande e popolosa citt\u00e0 del Giappone e la sesta al mondo.\nNel 1915 viene inaugurato lo Zoo di Tenn\u014dji, nell'area del parco omonimo.\nNel presente.\nDopo che, durante la seconda guerra mondiale, i bombardamenti alleati avevano raso al suolo un terzo della citt\u00e0, il piano di ricostruzione e la laboriosit\u00e0 dei suoi abitanti garantirono a \u014csaka una prosperit\u00e0 anche maggiore di quella dell'anteguerra. Vennero ricostruite le fabbriche e rilanciati gli scambi commerciali.\nFu scelta come sede per il prestigioso , la prima esposizione mondiale mai tenuta in un paese asiatico. Da allora numerose sono state le manifestazioni internazionali svoltesi a \u014csaka, tra cui il \"summit\" dei paesi dell'APEC del 1995.\nLa moderna municipalit\u00e0, che quando fu istituita nel 1889 occupava un'area di appena 15\u00a0km\u00b2 comprendente i quartieri di Ch\u016b\u014d e Nishi, a seguito di tre successive espansioni ha raggiunto la superficie di 222\u00a0km\u00b2. Fu una delle prime citt\u00e0 del Giappone a ottenere nel 1956 lo status di \"citt\u00e0 designata per ordinanza governativa\".\nIl piano per riorganizzare \u014csaka e la sua provincia facendola diventare una metropoli come Tokyo incontr\u00f2 dure opposizioni in alcune municipalit\u00e0, in particolare nella altamente popolata Sakai. Si ripieg\u00f2 quindi su un progetto che prevedeva la soppressione dei 24 quartieri di \u014csaka, suddividendo quindi la citt\u00e0 in 5 nuove speciali circoscrizioni dallo status simile a quello dei 23 quartieri speciali di Tokyo. Fu presentato dell'allora sindaco T\u014dru Hashimoto, leader del partito riformatore conservatore Associazione per la Restaurazione di \u014csaka da lui stesso fondato. Il referendum del 17 maggio 2015 indetto a \u014csaka per l'approvazione di tale progetto vide la risicata vittoria dei no, e di conseguenza Hashimoto annunci\u00f2 il ritiro dalla politica.\nCultura.\nUniversit\u00e0.\nLa citt\u00e0 ospita il pi\u00f9 antico ateneo del Giappone, l'Universit\u00e0 di \u014csaka, fondata nel 1869.\nL'Universit\u00e0 del Kansai, fondata nel 1886, ha la sede principale nella vicina Suita e \"campus\" a Osaka, in provincia e a Tokyo.\nMusei.\nIl Museo nazionale d'Arte si trova nella centrale Nakanoshima e ospita in prevalenza collezioni di arte contemporanea. Nelle sue vicinanze sorge il Museo della Scienza di Osaka, che dispone di un planetario. Nel Museo delle ceramiche orientali vi sono oltre 2.000 manufatti in ceramica provenienti da Cina, Giappone, Corea e Vietnam. Il Museo municipale d'Arte di Osaka ospita importanti mostre e ha al suo interno oltre 8.000 tra dipinti e sculture giapponesi e cinesi. Il Museo di Storia di Osaka \u00e8 specializzato nella storia cittadina dalla preistoria al presente.\nGeografia antropica.\nSuddivisioni amministrative.\n\u014csaka ha 24 quartieri (\"ku\"), uno in pi\u00f9 dei quartieri speciali di Tokyo:\nSuddivisioni storiche.\nCentro della citt\u00e0.\nIl centro della citt\u00e0 si divide in due aree: quella settentrionale, chiamata Kita (\u30ad\u30bf, letteralmente Nord), e quella meridionale, Minami (\u30df\u30ca\u30df, Sud). Kita \u00e8 grossomodo l'area che include e circonda l'affollatissima zona di Umeda, il principale nodo ferroviario cittadino, nonch\u00e9 sede di grandi magazzini, uffici e altre attivit\u00e0 commerciali, mentre Minami ospita i distretti dello shopping e dell'intrattenimento di Namba, Shinsaibashi, D\u014dtonbori e Amerikamura (Villaggio americano). Il distretto degli affari \"tradizionale\", che comprende il municipio, i tribunali e le sedi centrali regionali delle maggiori banche, si trova a Nakanoshima, Yodoyabashi e Honmachi, tra Kita e Minami. Il nuovo distretto degli affari \"OBP\" \"(\u014csaka Business Park)\", \u00e8 localizzato a est, nelle vicinanze del castello. Distretti degli affari si sono formati anche vicino alle stazioni di \"Tennoji\", a sud, e di \"Kyobashi\", subito a nord dell'\u014csaka Business Park.\nEconomia.\nIl prodotto interno lordo della citt\u00e0 di \u014csaka nell'anno fiscale 2004 fu di 21,3 trilioni di Yen, in aumento dell'1.2% rispetto all'anno precedente. Questo numero conta per il 55% dell'output della prefettura di \u014csaka e per il 26.5% in tutta la regione del Kinki. Nel 2004 i tre settori principali furono quelli del commercio, dei servizi e della manifattura, rispettivamente con un peso del 30%, 26% e 11% sul totale. Il prodotto interno pro-capite era di circa 3,3 milioni di yen, il 10% in pi\u00f9 rispetto a quello dell'intera prefettura di \u014csaka.\nMasterCard in una sua ricerca ha classificato \u014csaka al 19\u00ba posto tra le citt\u00e0 pi\u00f9 importanti al mondo come centri di commercio.\nIl PIL nell'area della grande \u014csaka (\u014csaka e K\u014dbe) era stimato nel 2005 in circa 341 miliardi di dollari. \u014csaka, assieme a Parigi e Londra \u00e8 uno dei territori pi\u00f9 produttivi del mondo. Secondo uno studio Mercer, \u014csaka era nel 2007 l'ottava citt\u00e0 per il costo della vita al mondo.\nStoricamente \u014csaka \u00e8 sempre stata il centro del commercio in Giappone, specialmente nell'epoca pre-moderna. Nomura Securities, la prima agenzia di cambio del Paese, venne fondata a \u014csaka nel 1925 e rimane molto importante nell'economia cittadina. Negli anni a cavallo tra il 1970 e il 2000, molte delle principali compagnie di \u014csaka hanno spostato i loro uffici centrali a Tokyo, determinando un sostanziale declino dell'economia cittadina. Tra le altre grandi aziende che hanno mantenuto la sede a \u014csaka vi sono Panasonic, Sharp e Sanyo.\nIn tempi pi\u00f9 recenti sono stati avviati programmi per incentivare gli investimenti nazionali e internazionali in citt\u00e0. Al fine di sviluppare gli scambi commerciali con l'estero e di promuovere la cultura cittadina, l'amministrazione comunale ha aperto degli uffici di rappresentanza a Chicago negli Stati Uniti d'America, a Parigi in Francia, a Shanghai in Cina e a Singapore. L'\u014csaka Securities Exchange, specializzato in derivative come il Nikkei 225, \u00e8 situato a \u014csaka. L'unione con il JASDAQ permetter\u00e0 all'\u014csaka Securities Exchange di diventare la pi\u00f9 grande borsa in Giappone per le compagnie start-up.\nInfrastrutture e trasporti.\nAeroporti.\nLa citt\u00e0 \u00e8 servita dall'Aeroporto Internazionale di \u014csaka e dall'Aeroporto Internazionale del Kansai.\nFerrovie.\nSono presenti le varie linee locali e nazionali delle ex ferrovie statali giapponesi, che dopo la privatizzazione del 1987 sono diventate un consorzio di ditte private che ha mantenuto il nome JR. Tra i vari servizi offerti vi \u00e8 una linea che circoscrive il centro della citt\u00e0 partendo dalla stazione di \u014csaka a nord fino alla stazione di Tenn\u014dji a sud, la Linea Circolare di \u014csaka, e la celebrata linea ad alta velocit\u00e0 Shinkansen, che collega le principali citt\u00e0 giapponesi.\nVi sono inoltre altre compagnie private che offrono un'impressionante rete di linee ferroviarie operanti sia in citt\u00e0 che fuori:\nLa parte meridionale di \u014csaka \u00e8 servita anche da una rete tranviaria, operata dalle Tramvie Hankai che collegano \u014csaka con Sakai.\nMetropolitana.\nLa citt\u00e0 \u00e8 dotata di un servizio metropolitano molto esteso.\nTrasporti stradali.\nData l'alta concentrazione di edifici, l'esiguo spazio che rimane tra di essi e gli alti costi dei pochi parcheggi esistenti, la maggior parte degli abitanti di \u014csaka usa l'auto per le escursioni di fine settimana, preferendo affidarsi nei giorni lavorativi alla metropolitana e ai treni, che nelle ore di punta sono completamente stipati. Molto usate sono anche le biciclette, che affollano principalmente le aree contigue alle stazioni. L'amministrazione comunale punisce severamente chi le lascia al di fuori dei parcheggi a pagamento, in questi casi vengono spesso sequestrate e restituite previo pagamento di 2.500 yen. Per i motorini si devono pagare 4.000 yen.\nGli autobus cittadini sono abbastanza costosi, meno frequenti e meno usati. Questo servizio soffre della concorrenza della metropolitana, le cui varie linee sono collegate tra loro e permettono di raggiungere le destinazioni in tempi molto pi\u00f9 brevi. Le corriere che collegano \u014csaka ad altre citt\u00e0 del Giappone sono invece spesso affollate, soprattutto quelle notturne, sia per le tariffe concorrenziali rispetto a quelle delle ferrovie, sia per l'ottimo servizio che offrono.\nAmministrazione.\nGemellaggi.\n\u014csaka \u00e8 gemellata con 8 citt\u00e0 nel mondo e mantiene speciali relazioni con alcune altre:\nGemellaggi:\nCitt\u00e0 con legami di amicizia e cooperazione:\n\u014csaka ha anche diversi porti gemellati e citt\u00e0 partner d'affari.\nConsolati.\nA tutto il 19 aprile 2019, a \u014csaka erano presenti gli uffici consolari dei seguenti Stati: \nSport.\nBaseball.\nGli Hanshin Tigers sono la squadra di baseball pi\u00f9 seguita in citt\u00e0, oltre ad avere un gran numero di sostenitori in tutto il Giappone. Fondati nel 1936, si sono aggiudicati diverse volte i titoli di campioni del Giappone e della Central League della NPB, il massimo campionato professionistico del Paese. Giocano le partite casalinghe nello stadio Hanshin K\u014dshien, struttura che ospita due volte l'anno l'atteso campionato delle scuole superiori del Giappone. In tali occasioni gli Hanshin Tigers giocano all'Osaka Dome la maggior parte delle partite interne. La seconda squadra di Osaka sono gli Orix Buffaloes, che militano nella Pacific League, l'altro raggruppamento che forma la NPB. Fondati nel 2005 dalla fusione degli Orix BlueWave e degli Osaka Kintetsu Buffaloes, non hanno mai vinto alcuno dei maggiori titoli nazionali, ma i loro predecessori si imposero diverse volte sia come campioni del Giappone sia nella Pacific League. Giocano gli incontri casalinghi all'Osaka Dome o allo stadio del baseball del Parco degli sport di Kobe.\nCalcio.\nLe principali squadre calcistiche di Osaka sono il Gamba Osaka e il Cerezo Osaka (ex Yanmar Diesel), che giocano gli incontri interni rispettivamente al Suita City Football Stadium e allo Stadio Nagai. Entrambe le squadre si sono aggiudicate i maggiori titoli nazionali e il Gamba ha vinto anche una Champions League Asiatica. Allo stadio Nagai furono disputate tre partite del Campionato mondiale di calcio 2002 e due del torneo di calcio alle Olimpiadi di Tokyo 1964.\nAltri sport.\nGli Osaka Evessa sono una delle squadre di vertice della pallacanestro maschile nazionale; fondati nel 2005, furono subito ammessi nella massima divisione nazionale, la Bj league, e si aggiudicarono i primi tre campionati a cui parteciparono. La squadra di rugby a 15 dei Kintetsu Liners ha giocato diverse volte nella Top League, la massima divisione giapponese, e disputa le partite interne all'Hanazono Rugby Stadium. Nello stesso stadio saranno disputati quattro incontri della Coppa del Mondo di rugby 2019. Il di sumo, uno dei principali a livello nazionale, si tiene ogni anno al Ginnasio della prefettura di Osaka.\nFino al 2010 si \u00e8 svolto l'Osaka Grand Prix, un meeting internazionale di atletica leggera che era inserito nel circuito World Challenge e si teneva annualmente nel mese di maggio allo stadio Nagai, struttura in cui furono ospitati anche i Campionati del mondo di atletica leggera 2007. Nel 2018 e 2019 lo stadio \u00e8 stato sede di un altro meeting di atletica leggera, il Golden Grand Prix. In citt\u00e0 si disputa inoltre la maratona di Osaka. Altri importanti eventi sportivi disputati a Osaka sono stati diversi incontri del Campionato mondiale di pallavolo maschile 1998 e delle edizioni 1998, 2006 e 2010 del Campionato mondiale di pallavolo femminile.\n\u014csaka nella cultura di massa.\nUna delle pi\u00f9 note canzoni di Eugenio Finardi si intitola \"Le ragazze di \u014csaka\".\nNella canzone \"Lovers in Japan\" della band inglese Coldplay, viene fatto un riferimento a \u014csaka.\nNella canzone \"We're takin' it back\" (Nitro feat. DJ Slait) viene menzionato il \"demone di \u014csaka\".\nNell'anno 1989 vi si \u00e8 stato girato, con non poche difficolt\u00e0, il film thriller, Black Rain - Pioggia sporca, diretto da Ridley Scott con Michael Douglas e Andy Garc\u00eda.\nIl lungometraggio anime \"Jos\u00e9e, la tigre e i pesci\" (K. Tamura, 2020), tratto dall'omonimo racconto di Seiko Tanabe (originaria di Osaka), \u00e8 ambientato in citt\u00e0 e raffigura in maniera riconoscibile una ragionata selezione di suoi luoghi."}
{"id": "25193", "revid": "767487", "url": "https://it.wikipedia.org/wiki?curid=25193", "title": "Girsa", "text": "GIRSA \u00e8 un gioco di ruolo liberamente tratto da \"Il Signore degli Anelli\" di John Ronald Reuel Tolkien (l'acronimo che d\u00e0 il nome al gioco sta per: GIoco di Ruolo del Signore degli Anelli). Pubblicato dalla \"Stratelibri\" nel 1991 \u00e8 la traduzione di \"MERP\" (Middle Earth Role Play) pubblicato dalla Iron Crown Enterprises nel 1984. Sostanzialmente \u00e8 una semplificazione delle regole del gioco Rolemaster (sempre pubblicato dalla Iron Crown Enterprises).\nLa Stratelibri pubblic\u00f2 tre edizioni del gioco di cui la seconda era in pratica una ristampa della prima, mentre la terza era la traduzione della \"seconda\" edizione americana.\nNel sistema di gioco di MERP (come in Rolemaster) le caratteristiche hanno valore variabile tra 1 e 102 (con le abilit\u00e0 si possono anche superare questi limiti andando al di sotto dello 0 o al di sopra del 100). Un tiro d'attacco consiste in un tiro di dado percentuale + valore dell'abilit\u00e0, (che comprende, valore attributo o caratteristiche eventuale bonus dell'arma, gradi di abilit\u00e0, eventuale bonus della professione, eventuale poteri speciali) - il valore di schivare del bersaglio. Il risultato finale viene verificato su una tabella che confronta le varie armi d'attacco con le varie armature. La maggior parte degli attacchi poteva inoltre causare un 'critico' il risultato del quale deve a sua volta essere verificato tirando un dado percentuale e consultando un'altra tabella.\nLa presenza del critico \u00e8 ottima in quanto rende realistico l'effetto di un danno, oltre a caratterizzare l'evento. La lettura della descrizione del critico in particolare \u00e8 facoltativa (al master modificarli se vuole), mentre cos\u00ec non lo sono gli effetti.\nGrazie al fascino dell'ambientazione ed alla grande quantit\u00e0 di materiale edito per questo gioco (essenzialmente in lingua inglese, ma non solo) GiRSA fu molto popolare, specialmente nella prima met\u00e0 degli anni novanta. L'ambientazione si pone 1400 anni prima degli eventi della guerra dell'Anello e quindi \u00e8 radicalmente diversa rispetto al \"Il Signore degli Anelli\". La maggior parte dei supplementi pubblicati pu\u00f2 essere suddivisa in due categorie: supplementi regionali che dettagliano una regione specifica della terra di Mezzo e avventure gi\u00e0 pronte.\nPunto di forza di questo gioco furono senz'altro i vari moduli geografici di espansione, molto dettagliati, che descrivevano molto bene l'ambientazione Tolkieniana.\nNel 2002 la licenza per la pubblicazione di un GDR basato sul \"Il Signore degli Anelli\" \u00e8 passata alla Decipher, che ha pubblicato un suo proprio gioco (\"The Lord of the Rings Roleplaying Game\") sfruttando la popolarit\u00e0 dei tre film: \"La Compagnia dell'Anello\", \"Le due torri\" e \"Il ritorno del re\"."}
{"id": "25202", "revid": "1543377", "url": "https://it.wikipedia.org/wiki?curid=25202", "title": "Henri Coand\u0103", "text": " \nFu un pioniere dell'aviazione, fisico e inventore, ideatore del motore a reazione e scopritore dell'effetto che porta il suo nome. Era figlio del generale Constantin Coand\u0103, Primo ministro della Romania nel 1918.\nNel 1910 presenta il primo aereo a getto (solo 7 anni dopo il primo volo dei fratelli Wright), dando cos\u00ec vita al primo aereo con motoreattore della storia dell'aeronautica.\nHenri Coand\u0103 \u00e8 inoltre famoso per la scoperta del cosiddetto effetto Coand\u0103, un importante fenomeno fluidodinamico.\nBiografia.\nHenri Coand\u0103 nasce il 7 giugno 1886 a Bucarest, secondogenito di una famiglia numerosa. Suo padre era il generale Constantin Coand\u0103, professore di matematica presso la Scuola Nazionale di ponti e strade di Bucarest, e primo ministro della Romania per un breve periodo nel 1918. Sua madre, Aida Danet, era la figlia di un medico francese, Gustave Danet, nativo della Bretagna.\nFin da bambino, il futuro ingegnere e fisico \u00e8 affascinato dal \"miracolo del vento\". Henri Coand\u0103 \u00e8 prima alunno della Scuola di Petrache Poenaru a Bucarest, poi al Liceo San Sava nel 1896, dove frequenta i primi tre gradi, poi, a 13 anni, \u00e8 mandato dal padre, che voleva spingerlo verso la carriera militare, alla scuola militare a Iasi nel 1899. Termina la scuola superiore nel 1903 con il grado di sergente maggiore, e continua gli studi presso la Scuola di Artiglieria e Ingegneria a Bucarest.\nDistaccato presso un reggimento di artiglieria da campo in Germania nel 1904, viene inviato alla Technische Hochschule (Universit\u00e0 Tecnica) di Berlino-Charlottenburg. Appassionato di problemi tecnici e tecnica soprattutto aviatoria, nel 1905 costruisce un aereo-missile per l'esercito rumeno. Tra il 1907-1908 segue corsi accademici in Belgio a Liegi e all'Istituto Montefiore dove conosce Giovanni Caproni. Nel 1908 torna al suo paese dove \u00e8 assegnato, come ufficiale, al secondo reggimento di artiglieria. Il suo spirito rivoluzionario ed inventivo mal si concilia per\u00f2 con la disciplina militare: Coand\u0103 chiede quindi, ed ottiene, il permesso di lasciare l'esercito. Approfittando della libert\u00e0 riconquistata, intraprende un lungo viaggio in auto sulla rotta Isfahan - Teheran - Tibet. Al ritorno va in Francia dove si iscrive alla neonata \"\u00c9cole Superieure d'Aeronautique et de construction m\u00e9caniques\" (l'attuale \"\u00c9cole Nationale Sup\u00e9rieure de l'A\u00e9ronautique et de l'Espace\", nota anche come SUPAERO), costituita a Parigi nel 1909, e si laurea nel 1910 da migliore allievo della prima classe di ingegneri aeronautici.\nCon il supporto dell'ingegnere Gustave Eiffel e dello scienziato Paul Painlev\u00e9, che lo aiuta ad ottenere le autorizzazioni necessarie, Henri Coand\u0103 conduce esperimenti di aerodinamica e sviluppa le relative soluzioni tecniche e di misura. Per esempio, uno di questi esperimenti prevede il montaggio di un dispositivo sperimentale su un treno che viaggia alla velocit\u00e0 di 90\u00a0km/h per poterne analizzare il comportamento aerodinamico.\nNel 1910, basandosi anche sul lavoro di Caproni, progetta e costruisce il primo aereo dotato di motore a 'termogetto' nell'officina Joachim Caproni, noto come Coand\u0103-1910, che espone e dimostra in pubblico al Secondo Salone internazionale dell'aeronautica di Parigi. L'alimentazione \u00e8 realizzata con un motore a 4 cilindri che muove un compressore, il quale a sua volta alimenta due bruciatori per generare la spinta, anzich\u00e9 usare un'elica. Sarebbero occorsi altri trent'anni per vedere il successivo aereo alimentato con un sistema simile, il Campini Caproni CC.2.\nAll'aeroporto di Issy-les-Moulineaux, nei pressi di Parigi, Coand\u0103 perde il controllo del suo velivolo che precipita e prende fuoco. Fortunatamente riesce a salvarsi subendo solo qualche ferita al viso ed alle mani. In quello stesso periodo Coand\u0103 abbandona i suoi esperimenti a causa di un calo d'interesse e della mancanza di supporto da parte delle istituzioni pubbliche e scientifiche.\nTra il 1911 ed il 1914 lavora come direttore tecnico della Bristol Aeroplane Company nel Regno Unito, dove progetta diversi velivoli, noti come aerei \"Bristol-Coand\u0103\" ed introduce il primo bimotore per una sola elica. Questi aerei diventano famosi per la stabilit\u00e0 e la manovrabilit\u00e0 rispetto alla concorrenza, e godono di ampia diffusione presso le maggiori flotte mondiali, compresa la Romania. Nel 1912 uno di questi velivoli vince il primo premio all'International Military Aviation Contest.\nNel 1915 fa ritorno in Francia, dove lavora durante la prima guerra mondiale per Delaunay-Belleville a Saint-Denis. Ivi progetta e costruisce tre diversi modelli di aerei ad elica, compreso il primo aereo con una autonomia di 1800\u00a0km, il Coand\u0103-1916, con due eliche spingenti montate vicino alla coda; questo concetto sar\u00e0 ripreso per la progettazione dell'aereo da trasporto \"Caravelle\", al quale Coand\u0103 collaborer\u00e0 come consulente tecnico.\nFinita la prima guerra mondiale, si dedica alla ricostruzione della Francia inventando costruzioni prefabbricate in metallo, molto leggere e facilmente assemblabili. Nello stesso periodo inventa il finto marmo ed il \"beton-bois\", crea un dissalatore sulla costa del sud della Francia per rendere l'acqua potabile grazie ai raggi solari, e successivamente costruisce un serbatoio alto 62 metri della capacit\u00e0 di 80.000 metri cubi, collocato sul fondale del golfo Persico dell'Emirato di Dubai, per ricavarne acqua potabile.\nNel periodo fra le due guerre Coand\u0103 continua a viaggiare e a creare nuove invenzioni, tra le quali il primo treno aerodinamico. Nel 1934 ottiene un brevetto francese sul metodo per deviare un getto di fluido che entra in un fluido diverso, a cui ci si riferisce come \"effetto Coanda\" e che consiste nella deviazione di un flusso di fluido che scorre lungo un muro convesso, un fenomeno notato nel 1910, durante i test del suo primo aereo a reazione. Questa scoperta ha portato grande contributo alla ricerca applicata ad esempio a dispositivi di attenuazione del rumore, e tanto altro. Nel 1934 fa uso di questo principio per costruire il primo hovercraft e per il primo progetto di \"disco volante\" o \"Aerodina Lenticulara\" per la forma di lente, in grado di effettuare un volo verticale anche stazionario senza l'ausilio di eliche o di parti meccaniche in movimento. Questo velivolo vola per la prima volta nel 1954 ed \u00e8 molto simile per forma all'VZ-9-AV Avrocar, sviluppato dall'Avro Canada prima di essere acquistato dall'USAF e classificato come progetto segreto.\nParagonabile solo al genio di Nikola Tesla, dato il suo notevole contributo scientifico ritorner\u00e0 in Romania nel 1969, durante i primi anni della dittatura di Ceau\u0219escu dove concepisce un rivoluzionario modo di trasporto per le merci con l'ausilio di container fatti viaggiare in un tubo sottovuoto che avrebbero potuto raggiungere i 400\u00a0km/h. Il progetto non \u00e8 stato realizzato per la morte di Coand\u0103. Presta servizio come direttore dell\"Istituto per le Creazioni Scientifiche e Tecniche\" (INCREST), e nel 1971 riorganizza, insieme con Elie Carafoli, il \"Dipartimento di Ingegneria Aeronautica\" dell'Universit\u00e0 Politecnica di Bucarest, separandolo dal Dipartimento di Ingegneria Meccanica.\nCoand\u0103 muore a Bucarest il 25 novembre 1972, all'et\u00e0 di 86 anni, lasciando 707 brevetti, in parte utilizzati ancora per la costruzione dei velivoli odierni.\nL'Aeroporto Internazionale di Bucarest-Otopeni \u00e8 dedicato a lui."}
{"id": "25205", "revid": "149485", "url": "https://it.wikipedia.org/wiki?curid=25205", "title": "Nadia Com\u0103neci", "text": "Considerata da molti la pi\u00f9 grande ginnasta ed una delle pi\u00f9 grandi atlete del XX secolo, \u00e8 stata la prima ginnasta ad aver ottenuto il massimo punteggio, \"10\", ai Giochi olimpici, competizione in cui ha vinto cinque medaglie d'oro (tre nel 1976 e due nel 1980). \n\u00c8 la pi\u00f9 giovane ginnasta ad aver vinto un'Olimpiade, in quanto a Montreal 1976 aveva solo 14 anni, ed \u00e8 tuttora l'unica ad aver vinto l'oro alla trave in due Olimpiadi.\n\u00c8 l'unica atleta ad aver ricevuto l'Ordine olimpico per ben due volte (1984, 2004), nonch\u00e9 l'atleta pi\u00f9 giovane a essere stata insignita di questa onorificenza.\nBiografia.\nPrimi anni.\n\u00c8 nata a Gheorghe Gheorghiu-Dej (poi diventata One\u0219ti), nella parte orientale della Romania, figlia di Gheorghe e \u0218tefania-Alexandrina ed ha un fratello di nome Adrian. La madre scelse il suo nome dopo aver visto, durante la gravidanza, un film la cui protagonista si chiamava Nadia, diminutivo di \"Nade\u017eda\" (\"Speranza\" in russo).\nInizi\u00f2 a fare ginnastica a 3 anni presso la societ\u00e0 sportiva \"Flac\u0103ra\" (\"Fiamma\"), allenata da Duncan e Munteanu. All'et\u00e0 di 6 anni fu notata da B\u00e9la K\u00e1rolyi nel cortile della scuola mentre giocava con un'amica. K\u00e1rolyi, in visita nell'istituto alla ricerca di nuovi talenti, chiese alle due bambine di entrare a far parte della nuova societ\u00e0 sportiva condotta insieme alla moglie Marta.\nCarriera agonistica.\nNel 1969 partecip\u00f2 per la prima volta ai campionati rumeni, piazzandosi al 13\u00ba posto. L'anno seguente partecip\u00f2 ai campionati nazionali a squadre, vincendoli e diventando la pi\u00f9 giovane ginnasta rumena ad aggiudicarsi il titolo. Nel 1971 disput\u00f2 la prima gara internazionale a Lubiana, un incontro juniores tra la nazionale rumena e quella jugoslava, vincendo il primo titolo all-around (concorso generale individuale) e contribuendo alla vittoria nel concorso generale a squadre. In quel periodo partecip\u00f2 a diverse competizioni juniores rumene e ad incontri con altre nazionali come Polonia, Italia e Ungheria.\nA 12 anni, nel 1973, partecip\u00f2 al \"Junior Friendship Tournament\" (\"Dru\u017eba\"), un importante meeting fra giovani ginnaste, in cui vinse l'oro nel concorso generale individuale, nel volteggio e nelle parallele asimmetriche. I primi importanti successi internazionali arrivarono nel 1975 ai campionati europei di Skien (Norvegia), dove si aggiudic\u00f2 il titolo all-around e in tutti gli attrezzi, tranne nel corpo libero dove si piazz\u00f2 al secondo posto.\nNel 1975 continu\u00f2 a inanellare una serie di vittorie, vincendo il concorso generale individuale nella competizione \"Champions All\" e altri 4 titoli ai campionati nazionali rumeni (volteggio, parallele asimmetriche, trave e concorso generale individuale). Al test pre-olimpico di Montr\u00e9al vinse due ori (all-around e trave) e tre argenti (volteggio, corpo libero e parallele), lottando contro Nelli Kim, che sar\u00e0 una delle sue maggiori rivali nei successivi 5 anni di competizioni.\nNel marzo del 1976 partecip\u00f2 all'edizione inaugurale della American Cup al Madison Square Garden di New York. Sia nelle fasi preliminari sia nel round finale al volteggio, ricevette il punteggio senza precedenti di 10.0, che significa un'esecuzione perfetta senza deduzioni. Durante la competizione si aggiudic\u00f2 anche il titolo all-around.\nSempre nel 1976, la Com\u0103neci ricevette altri due 10 alla prestigiosa competizione giapponese Chunichi Cup nel volteggio e alle parallele asimmetriche. I giornalisti iniziarono a notare la giovane ginnasta: la United Press International la nomin\u00f2 \"Atleta femminile dell'anno\" nel 1975 e nel 1976.\nMontr\u00e9al 1976.\nA soli 14 anni divenne la stella delle Olimpiadi di Montr\u00e9al 1976. Il 18 luglio divent\u00f2 la prima ginnasta ai Giochi olimpici a ricevere il massimo punteggio ottenibile alle parallele asimmetriche. La votazione, dopo una prestazione stupefacente, fu ritardata poich\u00e9 i computer erano programmati per registrare votazioni fino al 9,99 mentre il \"10\" non era assolutamente previsto, data la difficolt\u00e0 molto elevata nel riceverlo.\nAl posto del 10 fu inserito nel computer il voto 1,00 che in realt\u00e0 fu moltiplicato per dieci volte. Nel corso dell'evento olimpico ottenne il punteggio perfetto altre 6 volte, vincendo tre medaglie d'oro (concorso generale individuale, trave e parallele asimmetriche), una d'argento (concorso generale a squadre) e una di bronzo (corpo libero).\nLa Com\u0103neci fu la prima atleta rumena a vincere il concorso generale individuale alle Olimpiadi e ottenne l'ulteriore record di pi\u00f9 giovane atleta di sempre a vincere un titolo olimpico. Con la revisione dei regolamenti, l'et\u00e0 minima per la partecipazione alle competizioni di ginnastica fu alzata a 16 anni: la Com\u0103neci aveva 14 anni, 8 mesi e sei giorni il primo giorno di gare a Montr\u00e9al e questo rende di fatto improbabile per il futuro battere il record di precocit\u00e0 per il titolo olimpico nella ginnastica.\n1977-1981.\nTornata in Romania dopo i successi olimpici canadesi, divenne una celebrit\u00e0; Ceau\u0219escu la invit\u00f2 spesso a palazzo e venne insignita delle pi\u00f9 grandi onorificenze rumene, tra le quali quella di eroe del lavoro socialista rumeno. Fu usata come il maggior vanto propagandistico di regime e il prestigio della Romania ebbe per lei un prezzo altissimo: fu costretta a diventare a 15 anni l'amante del terzogenito del dittatore, l'alcolizzato Nicu Ceau\u0219escu, un capitolo della sua vita che oggi Nadia non vuole pi\u00f9 riaprire. Nicu avrebbe sottoposto Nadia ad abusi fisici e sessuali, da lei ribaditi. A 20 anni la relazione fin\u00ec.\nAgli europei dell'anno successivo conferm\u00f2 i titoli nel concorso generale individuale, che vinse per la terza volta due anni pi\u00f9 tardi, e alle parallele asimmetriche, mentre nella trave ottenne la medaglia d'argento. Ai mondiali del 1978 si aggiudic\u00f2 l'oro alla trave e l'argento nel volteggio e nel concorso generale a squadre, mentre nel concorso generale individuale chiuse al quarto posto.\nDopo aver vinto il titolo mondiale a squadre con la Romania ai campionati del mondo del 1979, Com\u0103neci pass\u00f2 un periodo di ricovero in ospedale per un avvelenamento causato da un taglio al polso prodotto dalla fibbia metallica del fermapolsi. Al suo rientro per le Olimpiadi di Mosca 1980 era al massimo della forma. Si piazz\u00f2 seconda nel concorso individuale dietro a Elena Davydova; i giudici impiegarono pi\u00f9 di 25 minuti per formulare il verdetto finale. Com\u0103neci mantenne il titolo olimpico alla trave e ottenne l'oro a pari merito nel corpo libero; vinse inoltre la medaglia d'argento a squadre. \n\"Nadia '81\".\nNel 1981 la federazione di ginnastica rumena contatt\u00f2 la Com\u0103neci e la inform\u00f2 che avrebbe preso parte a un tour ufficiale degli Stati Uniti chiamato \"Nadia '81\" e che i suoi allenatori B\u00e9la e M\u00e1rta K\u00e1rolyi avrebbero guidato il gruppo. Durante questo tour, la squadra della Com\u0103neci condivise i viaggi in pulmann con le ginnaste americane; questa era la terza volta che incontrava Bart Conner. Si erano incontrati in precedenza nel 1976. In seguito si ricord\u00f2 di aver pensato: \"Conner era carino. Saltellava intorno all'autobus parlando con tutti - era incredibilmente amichevole e divertente.\" \nI suoi allenatori B\u00e9la e M\u00e1rta K\u00e1rolyi decisero di non rientrare nella Romania di Ceau\u0219escu l'ultimo giorno del tour, insieme al coreografo della squadra rumena G\u00e9za Pozs\u00e1r. Prima di decidere di non rientrare in Romania, K\u00e1rolyi ebbe modo di accennare alcune volte a Com\u0103neci che avrebbe potuto tentare di farlo e le chiese indirettamente se voleva unirsi a lui. A quel tempo, la Com\u0103neci non aveva alcun interesse in proposito e disse che voleva tornare a casa in Romania. Dopo la defezione dei K\u00e1rolyis, la vita cambi\u00f2 drasticamente per la Com\u0103neci in Romania, in maniera imprevedibile. I funzionari della dittatura comunista rumena temevano che anche lei avrebbe disertato. Considerandola una risorsa nazionale, iniziarono a controllare rigorosamente le sue azioni, rifiutandosi di permetterle di viaggiare fuori dal paese.\nNel 1981 conquist\u00f2 cinque ori alle Universiadi.\nDopo il ritiro.\nLa ginnasta tent\u00f2 anche il suicidio ingerendo un bicchiere di candeggina. Dopo la fuga in Occidente dei suoi duri allenatori (\u00e8 probabile che fino a 16 anni le siano stati somministrati ormoni per impedire una crescita completa al suo corpo), tra cui B\u00e9la K\u00e1rolyi (noto per imporre alle ginnaste di assumere solo 900 calorie al giorno per mantenere un corpo snello e l'agilit\u00e0 che occorre per eseguire gli esercizi), a Com\u0103neci furono vietati i viaggi all'estero, temendo che anche lei fuggisse come oppositrice.\nLa Com\u0103neci si ritir\u00f2 dalle competizioni nel 1984, poco prima dei Giochi della XXIII Olimpiade di Los Angeles. Per un periodo allen\u00f2 i giovani ginnasti rumeni, poi fugg\u00ec dal paese la notte del 27 novembre 1989, camminando a piedi per 6 ore, attraversando il confine con l'Ungheria dove c'era il suo amico Constantin Panait pronto ad attenderla con l'automobile. La fuga la port\u00f2 dapprima in Ungheria, poi in Austria, in Canada ed infine negli Stati Uniti, dove fu accolta come rifugiata politica; in una intervista poco dopo dichiar\u00f2 che sarebbe voluta fuggire molti anni prima, ma non aveva mai trovato nessuno disposto ad aiutarla. Ebbe il permesso di tornare dopo la rivoluzione rumena del 1989, in quanto il presunto consenso al regime le fu estorto, come dimostrava il divieto di espatrio.\nUna volta giunta in America, si occup\u00f2 della promozione di prodotti di abbigliamento sportivo e fu modella per abiti da sposa. Nel 1994 si fidanz\u00f2 con il ginnasta americano Bart Conner, conosciuto a Montreal 1976 (di quattro anni pi\u00f9 vecchio) e fece ritorno per la prima volta in Romania. Nadia e Bart si sposarono in Romania nell'aprile del 1996. Il 3 giugno 2006, a 44 anni, Nadia diede alla luce il loro unico figlio, Dylan Paul Conner, prematuro di tre settimane.\nNel 1999, Com\u0103neci divenne la prima atleta invitata a parlare alle Nazioni Unite per lanciare l'\"Anno internazionale dei volontari\". \u00c8 impegnata nella ginnastica ed in attivit\u00e0 di beneficenza. Con il marito \u00e8 proprietaria dell'\"Accademia di ginnastica Bart Conner\" (che conta 1.000 studenti), dell'\"International Gymnast Magazine\", della compagnia di produzione \"The Perfect 10\" e di 4 negozi di articoli sportivi. Fonda inoltre la NC School of fitness a New York.\n\u00c8 vicepresidente del consiglio di amministrazione dell'\"International Special Olympics\", presidente onoraria della Federazione rumena di ginnastica e del Comitato olimpico rumeno, ambasciatrice dello sport della Romania, vice presidente del consiglio di amministrazione di un'associazione per la lotta alla distrofia muscolare. \u00c8 stata altres\u00ec impegnata nell'apertura della \"Clinica per bambini Nadia Com\u0103neci\" a Bucarest. Nel dicembre 2003, ha pubblicato il suo primo libro, intitolato \"Letters to a Young Gymnast\". "}
{"id": "25210", "revid": "77358", "url": "https://it.wikipedia.org/wiki?curid=25210", "title": "Webserver", "text": ""}
{"id": "25211", "revid": "729019", "url": "https://it.wikipedia.org/wiki?curid=25211", "title": "James Monroe", "text": "\u00c8 stato presidente degli Stati Uniti dal 1817 al 1825.\nA lui viene accreditato lo sviluppo della Dottrina Monroe, che incentrava la sua ideologia nella frase \"L'America agli Americani\". Questa dottrina verr\u00e0 ripresa poi da Theodore Roosevelt per quanto riguarda il famoso \"Corollario Roosevelt\". Sempre da lui prende il nome Monrovia, capitale della Liberia, fondata nel 1822 durante la sua presidenza.\nBiografia.\nOrigini e formazione.\nJames Monroe nacque il 24 aprile 1758 a Monroe Hall, nella contea di Westmoreland, in Virginia, da una famiglia di proprietari terrieri. I suoi genitori, Spence Monroe (1727-1774) e Elizabeth Jones (1729-1762) erano agricoltori benestanti, mentre suo zio, Joseph Jones, fu un insigne statista e partecip\u00f2 come delegato della Virginia al Congresso Continentale del 1777. Nel 1775, all'et\u00e0 di 18 anni, venne iniziato alla massoneria nella Loggia \"Williamsburg Lodge N.6\", a Williamsburg, Virginia.\nDa giovane Monroe frequent\u00f2 la Campbelltown Academy, e in seguito il College of William and Mary di Williamsburg. Quando, nel 1776 giunsero i primi venti della Rivoluzione americana, Monroe, con alcuni maestri e compagni di corso abbandon\u00f2 gli studi e si arruol\u00f2 nel nascente Esercito continentale, partecipando alle battaglie di Trenton (dove fu ferito) e di Monmouth, distinguendosi per valore e raggiungendo alla fine del conflitto il grado di tenente colonnello. Nel 1780 l'allora governatore della Virginia, Thomas Jefferson, lo prese sotto la sua ala protettiva, guidandolo nello studio di legge e giurisprudenza e esercitando su di lui un'enorme influenza politica, consolidata dall'amicizia personale.\nLa carriera politica.\nNel 1782 James Monroe fu eletto deputato del Parlamento del suo Stato, dove prese parte a dibattiti di natura economica e amministrativa, mentre l'anno successivo divenne deputato del Congresso continentale, restando in carica fino al 1786. Successivamente, si rifiut\u00f2 di partecipare alla Convenzione di Filadelfia, svoltasi tra il 25 maggio e il 7 settembre 1787, convocata per ridiscutere gli Articoli della Confederazione, ritenuti da molti troppo deboli e inadatti all'assetto del nuovo Stato americano, e redigere una nuova Costituzione. Infatti il testo della nuova carta costituzionale appariva agli occhi di Monroe troppo centralista e lesiva dell'autorit\u00e0 dei singoli Stati che formavano la Federazione. Tuttavia, quando nel 1788 anche la Virginia la ratific\u00f2, il politico americano (che aveva votato contro) il 6 dicembre 1790 venne eletto nel nuovo Senato federale, dove rimase fino al maggio del 1794, distinguendosi per la sua vivace opposizione alle teorie federaliste propugnate da Alexander Hamilton, segretario al Tesoro dell'amministrazione di George Washington (che tacitamente appoggiava la sua visione di Stato federale accentrato), sostenendo invece Thomas Jefferson, fautore del diritto di autonomia dei singoli Stati.\nAnche per allontanarlo dall'agone politico americano, il governo statunitense nomin\u00f2 nel maggio del 1794 Monroe come ambasciatore a Parigi, in un momento di tensione tra la neonata nazione nordamericana e la Francia rivoluzionaria. Giunto nella capitale francese il 15 agosto 1794, subito dopo la caduta di Robespierre, il nuovo ambasciatore americano lesse alla Convenzione Nazionale un messaggio di viva simpatia del popolo americano verso quello francese, tanto che il governo dovette calmare il suo eccesso di zelo per la Francia repubblicana al fine di non compromettere la stipula di un accordo commerciale in corso con Londra, condotto all'oscuro dello stesso Monroe.\nRichiamato in patria verso la fine del 1796, il diplomatico statunitense fu l'oggetto di vivaci attacchi da parte dei suoi avversari politici, che si placarono solo il 19 dicembre 1799, con la sua nomina a governatore della Virginia. Scaduto il suo mandato il 1\u00ba dicembre 1803, Monroe fu inviato da Thomas Jefferson, divenuto terzo presidente degli Stati Uniti d'America, a Parigi come inviato straordinario per assistere nei negoziati per l'acquisto della Louisiana e contrattare il prezzo per la cessione del territorio. L'ammontare fu stabilito in 15 milioni di dollari, equivalenti a circa 233 milioni di dollari del 2011, e il seguente trattato venne firmato il 30 aprile di quell'anno. Meno fortunate furono le trattative di Monroe con la Spagna e l'Inghilterra: con la prima non riusc\u00ec a concordare la cessione della Florida, mentre il governo britannico, che attuava una politica di pressione verso gli americani, obbligando i mercantili statunitensi a perquisizioni per arruolare a forza marinai di origine inglese nella Royal Navy, offr\u00ec alla fine del 1806 la bozza di un accordo che per\u00f2 Jefferson, senza consultare il Senato federale, rifiut\u00f2 di accettare, perch\u00e9 non era stata ben regolata la posizione dei marinai reclutati forzatamente e non erano stati assegnati indennizzi agli americani danneggiati. Fu cos\u00ec che le relazioni diplomatiche tra i due Paesi peggiorarono di anno in anno.\nRientrato negli Stati Uniti, Monroe present\u00f2 una dettagliata relazione del suo operato al segretario di Stato James Madison; il suo insuccesso diplomatico per\u00f2 offusc\u00f2 la sua immagine nella pubblica opinione e cos\u00ec fu lo stesso Madison, nel 1809, a divenire presidente. Dopo aver ricoperto brevemente di nuovo la carica di governatore del suo Stato, nel 1811 il presidente nomin\u00f2 Monroe Segretario di Stato, affidando nelle sue mani la direzione della politica estera americana dell'epoca, che port\u00f2 alla rovinosa guerra del 1812 contro gli inglesi, durante la quale assunse anche il dicastero della Guerra, reggendolo energicamente, dando ulteriore impulso alle operazioni militari e galvanizzando l'opinione pubblica sulla continuazione del conflitto.\nL'elezione a presidente.\nDopo le conseguenze del conflitto, terminato nel 1815 con il Trattato di Gand, James Monroe venne scelto come candidato alla presidenza del Partito Democratico-Repubblicano, in opposizione al federalista Rufus King, che riusc\u00ec a battere nelle elezioni presidenziali del novembre del 1816. Si insedi\u00f2 come nuovo presidente il 4 marzo 1817.\nLa presidenza di Monroe, ultimo veterano della guerra d'indipendenza americana a ricoprire la carica, venne successivamente chiamata l\"'Era dei buoni sentimenti\", prevalentemente a causa della quasi assoluta mancanza di contrapposizione politica. Il Partito Federalista era scomparso, e la spaccatura tra Partito Democratico e Whig non era ancora avvenuta. Praticamente ogni politico apparteneva al Partito Democratico-Repubblicano.\nNel 1818 il nuovo presidente stabil\u00ec un accordo diplomatico con Londra, in base al quale entrambe le Nazioni si impegnarono a riconoscere nel 49\u00ba parallelo la linea di confine tra Canada e Stati Uniti, accordandosi anche per l'amministrazione congiunta del territorio nordoccidentale dell'Oregon. Nello stesso periodo Monroe incaric\u00f2 il generale Andrew Jackson di iniziare la guerra contro la trib\u00f9 indiana dei Seminole, stanziata in Florida, nel corso della quale le truppe statunitensi occuparono parte della regione, allora sotto controllo spagnolo, prendendo anche un forte spagnolo dove i ribelli Seminole e molti schiavi neri fuggiaschi avevano trovato rifugio, rischiando anche un incidente diplomatico con la corte di Madrid. Ci\u00f2 fu in seguito causa di polemiche per i poteri conferiti a Jackson dal presidente. La questione tuttavia venne risolta con il trattato di Washington (detto Trattato Adams-On\u00eds) del 2 febbraio 1819, in base al quale la Spagna cedeva la Florida al governo statunitense in cambio della rinuncia di questo su qualsiasi rivendicazione sul Texas, allora parte del Messico spagnolo.\nOltre a questo, Monroe il 3 dicembre 1818 aveva annesso all'Unione il nuovo Stato dell'Illinois, mentre il 14 dicembre 1819 anche l'Alabama entr\u00f2 a far parte degli Stati Uniti.\nUn avvenimento importante della sua amministrazione fu il cosiddetto Compromesso del Missouri del 1820, originato dalla richiesta del territorio del Missouri, dove si praticava la schiavit\u00f9, di entrare nell'Unione, proposta osteggiata dagli abolizionisti e dagli Stati del Nord, in maggioranza non-schiavisti. La questione fu momentaneamente risolta con questo accordo, propugnato da Henry Clay, esponente dell'Ovest, secondo il quale il Missouri schiavista sarebbe stato annesso all'Unione, mentre la schiavit\u00f9 sarebbe stata proibita nei territori a nord del 30\u00b036' parallelo. Allo stesso tempo si annetteva, il 15 marzo di quell'anno, lo Stato libero del Maine, distaccato dal Massachusetts, per poter bilanciare il peso elettorale tra Stati schiavisti e liberi nel Senato federale (il Missouri divenne Stato il 15 agosto 1821).\nFu grazie a questi successi che Monroe fu rieletto presidente nel novembre del 1820: il suo secondo mandato coincise con una rinnovata politica estera, grazie al riconoscimento delle Repubbliche indipendenti sudamericane nel 1822 e all'enunciazione della cosiddetta Dottrina Monroe (in gran parte redatta dal suo Segretario di Stato John Quincy Adams).\nQuesta dottrina fu presentata nel suo messaggio al Congresso del 2 dicembre 1823: in essa Monroe proclam\u00f2 che le Americhe dovevano essere libere da future colonizzazioni europee, cos\u00ec come dovevano essere e libere dall'interferenza europea negli affari delle nazioni sovrane. Dichiar\u00f2 inoltre l'intenzione statunitense di rimanere neutrale nelle guerre europee e nelle guerre tra le potenze europee e le loro colonie, ma di considerare ogni nuova colonia o interferenza con nazioni indipendenti nelle Americhe come un atto ostile nei confronti degli Stati Uniti. Questa enunciazione di politica internazionale rimase il cardine della politica estera statunitense fino alla Prima Guerra Mondiale.\nGli ultimi anni e morte.\nScaduto il suo mandato il 4 marzo 1825, Monroe si ritir\u00f2 a vita privata con la ben meritata fama di abile amministratore. Negli ultimi anni di vita accett\u00f2 il posto di rettore dell'Universit\u00e0 della Virginia, fondata da Jefferson, con il quale ebbe ancora occasione di collaborare, affiancato da Madison. Il suo ultimo incarico politico fu quello di membro della Convenzione costituzionale della Virginia. Dopo aver scritto alcune opere filosofiche sulla natura dei singoli governi ed istituzioni, James Monroe mor\u00ec a New York il 4 luglio 1831, a 73 anni.\n\u00c8 stato uno dei tre presidenti degli Stati Uniti che morirono il 4 luglio (giorno della Dichiarazione d'indipendenza). Gli altri due sono stati John Adams (2\u00ba presidente) e Thomas Jefferson (3\u00ba presidente), entrambi morti il 4 luglio 1826.\nLe sue spoglie vennero inumate presso l'Hollywood Cemetery di Richmond, Virginia.\nMatrimonio e discendenza.\nJames Monroe spos\u00f2 Elizabeth Kortright (1768\u20131830), figlia di Laurence Kortright e di Hannah Aspinwall Kortright, il 16 febbraio 1786 a New York City. I Monroe ebbero tre figli: "}
{"id": "25216", "revid": "121721352", "url": "https://it.wikipedia.org/wiki?curid=25216", "title": "Kabuki", "text": "Con il termine si indica un tipo di rappresentazione teatrale sorta in Giappone all'inizio del XVII secolo.\nOrigini.\nLe origini leggendarie di questa forma teatrale vengono fatte risalire al 1603 e fanno riferimento a danze eseguite, sulle rive del fiume Kamo a Ky\u014dto, da un gruppo di danzatrici sotto la guida di Izumo no Okuni. La parola \"Kabuki\" \u00e8 formata da tre ideogrammi: \u6b4c \"ka\" (canto), \u821e \"bu\" (danza), \u4f0e \"ki\" (abilit\u00e0). Gli ideogrammi scelti a formare il nome sono l'equivalente fonetico della parola \"kabuki\", derivata dal verbo \"kabuku\" (\"essere fuori dall'ordinario\"), che stava ad indicare l'aspetto e il vestiario in voga al tempo di Toyotomi Hideyoshi (1536-1598) e caratteristico dei cosiddetti kabukimono: il loro stile fu poi adottato nelle prime danze di Okumi.\nAll'inizio recitato solo da donne, in seguito alla proibizione per motivi di morale, interpretato solo da uomini anche per le parti femminili. Gli attori specializzati nei ruoli femminili sono chiamati \"onnagata\". Il Kabuki, fin dai primi tempi del suo sviluppo, mantenne forti legami col teatro dei burattini, cio\u00e8 il cosiddetto J\u014druri (designato in seguito come Bunraku), infatti la struttura delle due forme espressive era analoga. Il Kabuki fu l'espressione teatrale favorita dei cosiddetti \"ch\u014dnin\" (lett. abitante della citt\u00e0), cio\u00e8 della emergente classe borghese cittadina che comprendeva commercianti, professionisti, artigiani. Quindi di fatto si tratta di una forma popolare, inteso come rivolta ad uno strato ampio della popolazione. La novit\u00e0 di queste opere consisteva nella rappresentazione di fatti, solitamente drammatici, realmente accaduti. Anzi spesso tra l'accaduto e la rappresentazione trascorreva pochissimo tempo. Quindi la rappresentazione teatrale costituiva un vero e proprio mezzo di comunicazione che portava a conoscenza di un gran numero di persone l'accaduto.\nCaratteristiche.\nPer capire a fondo il Kabuki bisogna considerare che, quando parliamo di forma teatrale, facciamo mentalmente riferimento al significato che questa espressione artistica ha avuto in occidente, a partire dalla Grecia. Ma la struttura del Kabuki \u00e8 molto diversa dallo schema del teatro occidentale e ci\u00f2 ha portato taluni a giudizi abbastanza riduttivi. Di fatto le opere non trattano mai argomenti di ordine generale, questioni esistenziali o riflessioni filosofiche derivanti dall'analisi degli avvenimenti. Quindi sono del tutto assenti situazioni quali, ad esempio, un monologo shakespeariano sulla caducit\u00e0 della vita umana o considerazioni dei protagonisti su questioni di carattere politico. Ci\u00f2 non \u00e8 che il riflesso del pragmatismo dei \"ch\u014dnin\" e di quella che era la loro ideologia. Anche la trama e la caratterizzazione dei personaggi sono abbastanza fragili. Le opere sono spesso confezionate a pi\u00f9 mani, ognuno dei coautori si occupava di una singola sezione. Il che comportava scarsa unitariet\u00e0 dell'insieme. In compenso le singole parti, spesso rappresentate autonomamente in sorta di raccolte di scene celebri, sono compiute nella loro struttura. Come per il N\u014d, e del resto per tutta la cultura artistica giapponese, vale, anche per il Kabuki, il principio secondo cui non viene assegnata preponderanza, come in occidente, alla comunicazione verbale. E spesso ci\u00f2 comporta una lettura pi\u00f9 difficile e sottile (soprattutto per un occidentale) delle singole situazioni. Le vicende sono espresse attraverso l'emotivit\u00e0 dei singoli personaggi, il particolare prevale sempre su considerazioni morali o politiche di carattere generale. Ma proprio per questo la tensione emotiva \u00e8 altissima cos\u00ec come la comunicazione, spesso non verbale, di situazioni emotive forti.\nStruttura scenica.\nNei primi tempi le rappresentazioni avvenivano su semplici piattaforme che non mettevano al riparo dagli agenti atmosferici. Col tempo le strutture divennero pi\u00f9 complete, fino alla costruzione di edifici veri e propri, alcuni dei quali tuttora esistenti. Un elemento molto particolare di queste opere \u00e8 il cosiddetto \"hanamichi\" (cammino dei fiori), cio\u00e8 una passerella che gli attori percorrono prima di giungere alla ribalta. Questa soluzione scenica fu mutuata dal teatro N\u014d. La creazione del palcoscenico girevole (\"mawari butai\") alla fine del Settecento, , rispondeva all'esigenza di repentini cambi di scena derivanti da un'evoluzione della tecnica scenica, che richiedeva ritmi dell'azione sempre pi\u00f9 serrati."}
{"id": "25218", "revid": "2208340", "url": "https://it.wikipedia.org/wiki?curid=25218", "title": "N\u014d", "text": "Il \u00e8 una forma di teatro sorta in Giappone nel XIV secolo. \u00c8 una forma d'arte poco accessibile, a differenza del kabuki che ne rappresenta la volgarizzazione. I testi del n\u014d sono costruiti in modo da poter essere interpretati liberamente dallo spettatore, ci\u00f2 \u00e8 dovuto in parte alla peculiarit\u00e0 della lingua che presenta numerosi omofoni. \u00c8 caratterizzato dalla lentezza, da una grazia spartana e dall'uso di maschere caratteristiche.\nStoria.\nSi evolse, insieme alla strettamente correlata farsa \"ky\u014dgen\", da varie forme d'arte popolari ed aristocratiche, tra cui il \"dengaku\", lo \"shirabyoshi\" e il \"gagaku\". Kan'ami e suo figlio Zeami portarono il n\u014d alla sua forma presente durante il periodo Muromachi. A sua volta il N\u014d influenz\u00f2 successivamente altre forme d'arte teatrali come il kabuki e il but\u014d. Durante la restaurazione Meiji il n\u014d ed il ky\u014dgen vennero riconosciuti ufficialmente come due delle tre forme teatrali tradizionali.\nInizialmente faceva parte, insieme al ky\u014dgen, di una forma drammatica nota come \"sarugaku\". Mentre il n\u014d era centrato sulla danza e sul canto il ky\u014dgen era soprattutto basato sui dialoghi e sull'improvvisazione che seguiva canovacci predeterminati. In realt\u00e0, Zeami utilizza i termini \"n\u014d\" e \"sarugaku\" indistintamente. Egli stesso ha creato l'etimologia della parola sarugaku. Per \"saru\" egli non utilizza il kanji tradizionale di scimmia, ma usa quello di scimmia dello zodiaco. Quest'ultimo tra l'altro, \u00e8 presente anche nella parola \"kami\" che significa Dio e che ritroviamo anche in \"kagura\". Il secondo kanji \u00e8 quello che si legge \"gaku\" in \"sarugaku\", e quindi il sarugaku pu\u00f2 essere inteso come parte del kagura. Infine, i due caratteri che compongono la parola \"sarugaku\", possono anche essere letti come \"tanoshimi wo m\u014dsu\", cio\u00e8 \"comunicare la gioia\".\nA partire dal XVI secolo i due generi si diversificarono. Il n\u014d veniva recitato da attori in maschera ed era basato su testi scritti. I primi risalgono al XV secolo ma la maggior parte fu composta nel XVI. Il Ky\u014dgen invece continuava a basarsi in gran parte sull'improvvisazione. I personaggi principali di un n\u014d sono esseri soprannaturali (divinit\u00e0, spiriti) oppure personaggi storici o leggendari. Anche in questo si differenziava dal ky\u014dgen i cui protagonisti erano gente comune.\nIl primo autore di n\u014d fu Kan'ami Kiyotsugu (1334-1384). Insieme a suo figlio Zeami Motokiyo (1363-1443) e al nipote Motomasa J\u016br\u014d (1394-1431) formano la triade della scuola Kanze. Zeami \u00e8 forse l'autore pi\u00f9 importante di ogni epoca con all'attivo oltre duecento opere, che vengono tuttora messe in scena, e molti scritti sul teatro e sull'esecuzione delle opere.\nVa comunque considerato che il n\u014d \u00e8 una forma teatrale antica tuttora in vita, caso piuttosto raro, e che anche in tempi moderni ci sono stati autori che hanno scritto per questo genere. Uno fra tutti Yukio Mishima (\"Kindai nogaku shu\", Cinque n\u014d moderni, 1956).\nL\"'okina\" o \"kamiuta\" \u00e8 una forma di rappresentazione unica che combina la danza con rituali shintoisti. Viene considerata la pi\u00f9 antica rappresentazione n\u014d.\nL''\"Heike monogatari\", un racconto medievale dell'ascesa e della caduta del clan Taira, cantata originariamente da monaci ciechi che si accompagnavano con il biwa, \u00e8 un'importante fonte di materiale per il n\u014d (e per successive forme teatrali), particolarmente per rappresentazioni di guerrieri. Un'altra fonte importante \u00e8 il \"Genji monogatari\", un lavoro dell'XI secolo, definito a volte il primo romanzo del mondo. Gli autori si ispirarono anche a classici del periodo Nara e del periodo Heian ed a fonti cinesi.\nAl giorno d'oggi ci sono in Giappone circa 1500 attori professionisti di n\u014d e la forma d'arte continua ad esistere. Le cinque scuole esistenti di n\u014d sono la , la , la , la e la . Ognuna ha a capo una famiglia conosciuta come \"s\u014d-ke\" e solo il capofamiglia di questa ha il diritto di creare nuove rappresentazioni o modificare quelle esistenti. La societ\u00e0 degli attori n\u014d \u00e8 ancora abbastanza feudale e protegge strettamente le tradizioni dei propri antenati.\nSecondo Zeami (attore e autore di questa forma d'arte nel XIV secolo) tutte le rappresentazioni n\u014d dovrebbero creare un ideale estetico chiamato \"yugen\", che significa uno spirito profondo e sottile e di \"hana\", che significa novit\u00e0. Il n\u014d rappresenta davvero la cultura giapponese di ricercare la bellezza nella sottigliezza e nella formalit\u00e0.\nCaratteristiche.\nLa scena.\nLa scena \u00e8 molto semplice e ridotta anch'essa all'essenziale.\nLa rappresentazione N\u014d ha luogo su un palco fatto di Hinoki (cipresso giapponese). Il palcoscenico \u00e8 completamente vuoto a parte il \"kagami-ita\", un dipinto di un pino, realizzato su un pannello di legno, posto sul fondo del palco. \nCi sono molte spiegazioni possibili per la scelta di questo albero, ma una tra le pi\u00f9 comuni \u00e8 che simboleggia il mezzo con cui le divinit\u00e0 scendevano sulla terra, secondo il rituale shintoista.\nIn contrasto con il palco completamente disadorno, i costumi sono estremamente ricchi: Molti attori, in particolari quelli Shite, sono vestiti con abiti di broccato di seta.\nGli attori, per salire alla ribalta, percorrono una passerella posta a sinistra del palcoscenico detta \"Hashigakari\". Questa soluzione fu poi trasposta nel Kabuki, dove viene denominata \"Hanamichi\", cio\u00e8 \"ponte dei fiori\".\nIl butai, cio\u00e8 lo spazio scenico, viene considerato come un mondo intermedio in cui si incontrano il mondo divino e quello umano. Ci\u00f2 \u00e8 dimostrato dalla sua stessa struttura architettonica che ha valenze cosmologiche: il tetto che lo ricopre lo definisce in quanto spazio sacro, e i pilastri che lo sostengono sono considerati tramiti tra il mondo umano e il mondo sovrannaturale. L'honbutai, cio\u00e8 la parte centrale dello spazio scenico \u00e8 collegato alla camera dello specchio (kagami no ma) da un corridoio detto hashigakari. L'hashigakari si immette nella kagami no ma da occidente, cos\u00ec come a occidente, nell'immaginario comune, si trova il paradiso della Terra Pura buddhista. Infine il ponte presente sul palcoscenico pu\u00f2 essere considerato come il tramite tra il nostro mondo, rappresentato dal palco, e l'altro mondo, rappresentato dalla camera dello specchio.\nGli attori.\nNel n\u014d i movimenti degli attori sono estremamente stilizzati e ridotti all'essenziale. Piccoli cenni del capo o movimenti del corpo hanno significati ben precisi. I ruoli sono fissi: esistono quattro tipi principali di attori: \"shite\", \"waki\" (comprimario), \"kyogen\", e \"hayashi\".\nUna tipica rappresentazione del n\u014d vedr\u00e0 in scena tutte le categorie di attori e solitamente dura dai 30 ai 120 minuti. Il repertorio del n\u014d conta circa 250 rappresentazioni suddivisibili in cinque categorie (organizzate in base al tema principale):\nLa musica.\nLa musica di accompagnamento \u00e8 eseguita con strumenti a fiato (\"fue\", flauto) e a percussione (\"\u014dtsuzumi\", \"kotsuzumi\", tamburi).\nIl n\u014d \u00e8 cantato, per questa ragione, molte persone tendono pensare al n\u014d come ad una forma di opera giapponese. Ci\u00f2 nonostante, il canto nel teatro n\u014d sfrutta una scala tonale limitata e presenta lunghi passaggi ripetitivi. La chiarezza e la melodia non rappresentano l'obiettivo del canto nel teatro N\u014d bench\u00e9 i testi siano poetici e le strofe riprendano pesantemente il tipico ritmo giapponese sette-cinque, familiare a chi conosce i waka o i pi\u00f9 recenti haiku. Il canto del N\u014d nonostante sia povero di espressioni risulta pregno di allusioni.\nIn realt\u00e0 la musica n\u014d e il \"kakegoe\" (lo strano suono gutturale delle voci dei percussionisti) sono state ricalcate dai rituali sciamanici. I tamburi sono tradizionalmente strumenti giapponesi per indurre la trance, il flauto \u00e8 uno strumento per evocare la discesa degli spiriti, e i \"kakegoe\" sono parte dell'invito agli dei a manifestarsi.\nL'uso delle maschere.\nLo \"shite\" recita in maschera il che ovviamente toglie ogni possibilit\u00e0 di esprimersi con la mimica facciale. Per\u00f2 la grande abilit\u00e0 degli attori produce quasi espressivit\u00e0 della maschera anche grazie al fatto che quest'ultima \u00e8 scolpita in modo tale che a seconda dell'orientamento e della diversa incidenza della luce si producano mutamenti espressivi. Poich\u00e9 i buchi posti all'altezza degli occhi sono di ridottissime dimensioni, per aumentare ulteriormente l'espressivit\u00e0, gli attori hanno a disposizione una visuale limitatissima e si servono quindi di punti fissi per orientarsi e di percorsi predeterminati.\nTutte le maschere del teatro n\u014d (\u80fd\u9762 \"n\u014d-men\" o \u9762 \"omote\") hanno un nome.\nDi solito solo lo \"shite\", l'attore principale, porta la maschera. Pu\u00f2 comunque accadere, che in alcuni casi, anche gli tsure possano indossare una maschera, in particolare per i personaggi femminili. Le maschere N\u014d sono di solito ritratti di personaggi femminili o non umani (divinit\u00e0, demoni o animali), ci sono comunque anche maschere rappresentanti ragazzi o vecchi. Gli attori senza maschera hanno sempre un ruolo di uomini adulti di venti, trenta o quarant'anni. Anche il comprimario \"waki\" non indossa maschere.\nUsata da un attore capace la maschera \u00e8 in grado di mostrare differenti espressioni e sentimenti a seconda della posizione della testa dell'attore e dell'illuminazione. Una maschera inanimata pu\u00f2 quindi avere la capacit\u00e0 di sembrare felice, triste o una grande variet\u00e0 di altre espressioni. Studi condotti da Michael J. Lyons della ATR Intelligent Robotics and Communication Labs a Ky\u014dto, Giappone e Ruth Campbell della Universit\u00e0 di Londra, hanno esplorato questa particolare caratteristica delle maschere .\nLa maschera inoltre, ha una funzione mediatrice cio\u00e8 pu\u00f2 incarnare entit\u00e0 superiori e costituire quindi un punto di incontro tra il tempo mitico e il tempo storico. Essa ha anche la funzione di richiamare i morti sulla terra: indossando la maschera del defunto, l'attore ne incarna lo spirito. Ecco perch\u00e9 qualsiasi spettacolo \u00e8 preceduto da una sorta di venerazione nei confronti della maschera: in questo modo l'attore pensa che potr\u00e0 incarnare al meglio il personaggio. Nei drammi pi\u00f9 antichi le maschere erano addirittura considerate delle divinit\u00e0, ecco perch\u00e9 ogni spettacolo era preceduto da preghiere rivolte a tali divinit\u00e0.\nApprofondimenti.\nPer approfondire le tecniche di questa forma di teatro, l'opera pi\u00f9 considerevole \u00e8 il \"Fushikaden\" (Della trasmissione del fiore dell'interpretazione) che fu scritto da Zeami per tramandare ai discendenti i segreti dell'arte. Un'edizione molto interessante di questa opera \u00e8:\nImportante per la personalit\u00e0 degli autori \u00e8 anche: \nInoltre:"}
{"id": "25220", "revid": "125851787", "url": "https://it.wikipedia.org/wiki?curid=25220", "title": "Takeshi Kitano", "text": "Vincitore del Leone d'oro al Festival del cinema di Venezia nel 1997 e del Leone d'argento nel 2003, \u00e8 considerato uno dei pi\u00f9 importanti registi orientali viventi per il suo peculiare stile e l'originalit\u00e0 del suo cinema.\nBiografia.\nLa giovent\u00f9 e la formazione.\nNato nella Tokyo dell'immediato dopoguerra come quarto figlio di Kikujiro, un pittore e decoratore Il padre era costretto ad accettare qualsiasi lavoro secondario pur di portare a casa i soldi necessari alla famiglia, anche se gran parte dei propri guadagni li spendeva in donne e alcool. Fu cos\u00ec che, quando ancora Takeshi era piccolo, il padre se ne and\u00f2 di casa. Kitano si trasferisce quindi con la madre e i fratelli a Senju, uno dei quartieri pi\u00f9 poveri di Tokyo. Le difficolt\u00e0 incontrate in questo periodo e la forte diffusione di clan di Yakuza nel quartiere segneranno per sempre il piccolo Takeshi, il quale riprender\u00e0 questi temi nel suo cinema.\nCresciuto, Kitano decide di lasciare l'universit\u00e0 e, dopo avere svolto vari lavoretti per sbarcare il lunario, nel 1972 lascia la famiglia trasferendosi ad Asakusa, un famoso quartiere di Tokyo, sperando di diventare un comico. Takeshi viene assunto al \"Fran\u00e7ais, \"un locale di spogliarelli dove fra un numero e l'altro si esibiscono dei comici di cabaret. Kitano vi trova lavoro come inserviente; per caso, una sera la spalla di uno dei comici non pu\u00f2 salire sul palco e cos\u00ec viene chiamato il giovane Kitano a sostituirlo. Da allora il Takeshi rimane per molti anni tra le presenze fisse del locale, in cui impara la danza, la recitazione e tutto il teatro satirico classico giapponese sotto l'ala protettrice del famoso comico Senzaburo Fukami. Kitano stesso racconter\u00e0 questa sua esperienza formativa nel libro autobiografico \"Asakusa Kid\", cos\u00ec come gli servir\u00e0 da ispirazione per il suo film \"Kids Return\".\nUna volta abbandonato il \"Fran\u00e7ais\", Kitano e un suo amico, Kaneko Kiyoshi, formano il gruppo chiamato Two Beats specializzandosi in \"manzai\", numeri comici a due tipicamente giapponesi. Il duo ottiene sempre pi\u00f9 consensi arrivando a monopolizzare la televisione giapponese con un picco di popolarit\u00e0 nella met\u00e0 degli anni ottanta, al punto che Kitano rimane tutt'oggi uno dei volti pi\u00f9 conosciuti del mondo televisivo giapponese. Sua \u00e8 anche l'ideazione di \"Takeshi's Castle\", programma nel quale decine di concorrenti devono superare vari ostacoli e avversari per arrivare allo stage finale e cercare di vincere la puntata; il programma \u00e8 approdato anche in Italia (col nome \"Mai dire Banzai\") grazie alla Gialappa's Band e continua tutt'oggi ad avere numerose imitazioni in tutto il mondo. Anche dopo queste esperienze televisive, Kitano ha voluto usare il nome d'arte che aveva nel duo dei Two Beats, scegliendo di firmarsi per i suoi ruoli come attore al cinema, mentre da regista ha sempre mantenuto inalterato il suo vero nome.\nI \"due esordi\" da regista.\nDopo una gavetta nel mondo del cinema parallela a quella televisiva, fra cui degna di nota \u00e8 la partecipazione in \"Furyo\" (\"Merry Christmas, Mr. Lawrence\", 1983) di Nagisa \u014cshima, Kitano viene scritturato per il ruolo da protagonista in \"Violent Cop\" (titolo originale \"Sono otoko, kyobo ni tsuki\", traducibile con \"Attenzione, quest'uomo \u00e8 pericoloso!\"). Il film nasce come violento poliziesco sulle orme dei successi cinematografici americani, con Kinji Fukasaku alla regia e Kitano nel ruolo del tipico poliziotto contrapposto alla criminalit\u00e0 organizzata. Per motivi di impegni in altre produzioni, Fukasaku abbandona il progetto e Kitano chiede alla produzione di potersi cimentare lui stesso alla regia, sancendo di fatto il proprio esordio. La motivazione \u00e8 semplice: non l'ha mai fatto e vorrebbe provare, senza ancora mirare a diventare un regista di professione. Il passato da cabarettista e poi da comico televisivo non sono d'aiuto in questa impresa, soprattutto agli occhi della critica. Ma Kitano, essendo un artista largamente eclettico, riesce a vincere ogni pregiudizio realizzando la propria opera prima: una volta avuta la regia in mano, Kitano si appropria del film girandolo secondo la propria visione.\nInvece di un classico film sulla Yakuza tipicamente giapponese o di un poliziesco all'americana, il neo-regista gira un film personale e intenso, intriso di violenza e tragicit\u00e0, con un'impronta stilistica gi\u00e0 potente seppur ancora grezza. Infatti, accanto alle caratteristiche tipiche dei film di genere, si intravede gi\u00e0 l'innesto di temi come l'astrazione e la preparazione alla morte, oltre all'assenza di un protagonista positivo, rappresentato invece come anti-eroe. Tutti questi aspetti risulteranno preponderanti nella produzione successiva di Kitano. Alla sua uscita nelle sale giapponesi nel 1989, il film pass\u00f2 quasi inosservato. La figura di un Beat Takeshi inaspettatamente violento e cupo giustiziere strideva molto con l'immagine di comico e cabarettista che si era costruito fino ad allora; perci\u00f2 il pubblico rimase disorientato, esattamente come la critica, che solo anni dopo rivaluter\u00e0 questo film.\nIl successivo film di Kitano, \"Boiling Point - I nuovi gangster\" (\"3-4x j\u016bgatsu\", 1990), \u00e8 stato definito come una \"seconda opera prima\", in quanto \u00e8 da questo film che il regista ha quella completa libert\u00e0 d'espressione che gli era mancata nel subentro in corso d'opera di \"Violent Cop\". Oltre ad attore e regista infatti, questo \"secondo esordio\" vede Kitano anche come sceneggiatore e montatore (sebbene qui non ancora accreditato), ruoli che ricoprir\u00e0 stabilmente nel resto della carriera. Di rottura e senza un preciso sviluppo della trama, questo film permette a Kitano di sperimentare varie tecniche di regia per continuare a delineare il proprio stile, rimanendo comunque su un'impronta che aveva gi\u00e0 fatto intravedere e che diverr\u00e0 da qui in poi caratteristica del suo cinema. A differenza di \"Violent Cop,\" questo film mostra per la prima volta il lato ironico del regista, fatto di battute e azioni inaspettate altamente in contrasto con il clima cupo della pellicola; proprio per questo risulta una componente che mette ancor pi\u00f9 in risalto la violenza e i dolori della vita mostrati. Come il precedente, il film fu un insuccesso di pubblico e critica, ma malgrado questo Kitano non si arrese nel suo percorso da regista.\nI primi successi.\nNel 1991 \u00e8 la volta de \"Il silenzio sul mare\" (\"Ano natsu, ichiban shizukana umi\"), prima collaborazione col compositore Joe Hisaishi. Kitano figura anche nel ruolo di montatore accreditato, avendo cos\u00ec ufficialmente il pieno controllo su ogni singolo aspetto della pellicola. Il film \u00e8 quasi completamente muto, i dialoghi e la storia sono ridotti all'essenziale, e parla di due innamorati accomunati dal fatto di essere sordomuti alla ricerca di uno stimolo nella loro monotona esistenza, che sar\u00e0 scoperto grazie al surf. Gi\u00e0 al suo terzo film, il regista gira forse la sua opera pi\u00f9 ermetica ed essenziale, in cui si possono trovare tutti gli elementi pi\u00f9 puramente lirici del suo cinema. L'opera vince il premio come miglior film ai Kinema Junpo Awards e ai Blue Ribbon Awards, con questi ultimi che incoronano Kitano anche come miglior regista.\nNel 1993 esce al cinema \"Sonatine\", quarto film del regista e seconda collaborazione con Joe Hisaishi. Presentato al Festival di Cannes nella sezione Un Certain Regard e vincitore del primo premio al XXIII Festival del cinema di Taormina, \u00e8 il primo film che ha diffuso il cinema di Kitano fra gli appassionati di tutto il mondo, e senz'altro uno dei pi\u00f9 apprezzati dagli ammiratori del regista. Il film \u00e8 considerato un capolavoro per le esotiche ambientazioni sull'isola di Okinawa, la regia geometrica di Kitano, la colonna sonora martellante di Hisaishi e soprattutto il suo contrapporre una storia di spietati yakuza alla ricerca di redenzione del protagonista: un uomo violento e cinico caduto in una trappola tesagli dai suoi superiori e consapevole di non avere pi\u00f9 vie di fuga. Finito per rassegnarsi alla morte imminente, egli vivr\u00e0 gli ultimi giorni della sua vita cercando la pace e improvvisando giochi sulla spiaggia incontaminata coi suoi compagni. Definendo una situazione che verr\u00e0 ripresa anche in altri suoi successivi lavori, il regista sembra voler creare un'oasi di felicit\u00e0 che possa far rinascere i personaggi, in attesa di tornare in un mondo violento e spietato.\nIl flop e l'incidente.\nIl 1994 \u00e8 un anno particolarmente buio per Kitano, il quale subisce due incidenti, uno sul piano fisico e uno sul piano professionale, che segneranno per sempre la sua carriera. All'inizio dell'anno esce il suo quinto film, \"Getting Any?\" (\"Minn\u00e2-yatteruka!\"), primo lavoro demenziale del regista che egli stesso giudica un proprio \"suicidio professionale\". Il film \u00e8 un insieme di gag comiche tenute assieme da un labile filo conduttore, girato con pochi mezzi e quasi senza sceneggiatura. Ogni genere cinematografico giapponese viene ridicolizzato in quest'opera: dallo \"yakuza movie\" alla \"love story\", dai kaiju eiga ai \"tokusatsu\". Pi\u00f9 simile a una raccolta di sketch televisivi, Kitano lo considera un esperimento fallito, oltre che un grande flop dopo l'eccellente passaparola internazionale per \"Sonatine\".\nIl vero e proprio infortunio per\u00f2 avviene il 2 agosto 1994: il regista \u00e8 vittima di un violento incidente motociclistico, a causa del quale dovr\u00e0 subire un pesante intervento di chirurgia estetica al volto, il quale rimarr\u00e0 paralizzato nella parte destra. L'intervento contribuir\u00e0 a rendere particolare e unico il suo sguardo, causandogli anche il distintivo tic all'occhio destro che rende ancora pi\u00f9 inusuale la sua espressivit\u00e0. Questo incidente segna profondamente Kitano anche sul lato psicologico, spingendolo in uno stato di cupezza che si rifletter\u00e0 sui successivi lavori da regista, particolarmente disincantati e con una maggiore consapevolezza del valore della vita e della morte.\nIl ritorno e la consacrazione.\nNel 1996, dopo una lunga convalescenza dall'incidente, Kitano ritorna al cinema con \"Kids Return\" (\"Kidzu ritan\"), suo sesto film e primo vero successo cinematografico in patria. Il film \u00e8 una rielaborazione di esperienze di vita vissuta del regista, le stesse che anni prima aveva raccolto nel libro autobiografico \"Asakusa Kid\". Si ritorna alle atmosfere di \"Boiling Point\" parlando del mondo giovanile giapponese con uno sguardo minuzioso e disincantato. L'attore protagonista Masanobu And\u014d che interpreta Shinji viene premiato ai Blue Ribbon Awards, Hochi Film Awards, Kinema Junpo Awards e dal Mainichi Film Concours, mentre in Europa il film viene presentato al Festival di Cannes nella sezione \"Quinzaine des r\u00e9alisateurs\".\nMa \u00e8 il 1997 l'anno della svolta definitiva per Kitano: il film \"Hana-bi - Fiori di fuoco\" ottiene un grande successo internazionale e, oltre a essere premiato da numerosi festival in giro per il mondo, la vittoria del Leone d'Oro alla 54\u00aa Mostra internazionale d'arte cinematografica di Venezia permette all'opera del regista giapponese di approdare per la prima volta sui grandi schermi di tutto il mondo, a partire dall'Italia. Kitano torna di nuovo a contrapporre la violenza a qualcosa di diametralmente opposto, come gi\u00e0 evidente dal titolo: \"Hanabi\" \u00e8 un'espressione giapponese che indica i fuochi d'artificio, composta da \"hana\" (\u82b1)\",\" che significa \"fiori\", e \"bi\" (\u706b), che significa \"fuoco\". Questa volta il sangue si contrappone all'amore che lega il protagonista Nishi a sua moglie malata di leucemia e ormai prossima alla morte. Nishi intraprende un viaggio con l'amata per regalarle degli ultimi momenti di serenit\u00e0, seppur braccato da alcuni membri della Yakuza che pretendono il pagamento di alcuni debiti contratti in passato. Il film \u00e8 probabilmente l'opera pi\u00f9 toccante e personale del regista e segna l'ennesima collaborazione con Joe Hisaishi. I segni lasciati dall'incidente di tre anni prima sono evidenti nel personaggio di Horibe, ex-collega del protagonista ora infermo, ritratto a dipingere proprio le opere che realizz\u00f2 Kitano lungo la convalescenza dall'incidente.\nLe opere successive, tra loro molto diverse, ricevono in tutto il mondo un'ottima accoglienza sancendo il periodo di massimo successo di critica nella carriera del regista. Il film seguente \u00e8 \"L'estate di Kikujiro\" (\"Kikujir\u00f4 no natsu\", 1999), dedicato alla memoria del padre del regista, dal nome appunto di Kikujiro, la storia di un viaggio che \u00e8 una sorta di fuga dal mondo intrapresa da un losco signore di mezza et\u00e0 (interpretato sempre da Kitano) e da un bambino alla ricerca della madre, affidato all'uomo da sua nonna. Anche in questo road movie torna il tema della ricerca di redenzione e di un senso alla propria vita, sottolineata dall'emozionante colonna sonora di Hisaishi, prima di tornare all'esistenza di tutti i giorni. Il film \u00e8 senz'altro uno dei pi\u00f9 famosi e apprezzati da una vasta fetta di pubblico del regista, mettendo da parte la violenza fisica e accentuando il rapporto dell'individuo col mondo esterno, rappresentato dai vari personaggi che incontrano i protagonisti lungo la loro avventura.\nL'acclamazione unanime della critica porta Kitano a realizzare nel 2000 il suo primo e finora unico film negli Stati Uniti, \"Brother\", uno \"Yakuza Movie\" che mette in scena l'incontro/scontro tra la criminalit\u00e0 nipponica con quella afroamericana. Questa pellicola vira maggiormente verso il cinema di genere rispetto agli elementi poetici tipici del regista, seppur presentando comunque in secondo piano una sottile ma aspra critica all'imperialismo americano e al tempo stesso alla societ\u00e0 giapponese, a detta dello stesso Kitano colonizzata dagli Stati Uniti e senza pi\u00f9 una vera e propria indipendenza culturale. La natura internazionale del film aveva l'obiettivo di far conoscere il nome del regista anche nel mercato americano, cosa che accadde solo in parte. Tuttavia, l'ambizioso progetto garant\u00ec per la prima volta un budget considerevole e il film registr\u00f2 un buon incasso al botteghino, con oltre 15 milioni di dollari in tutto il mondo.\nNel 2002 il regista realizza la sua ultima collaborazione col compositore Joe Hisaishi per il film \"Dolls\", in cui tre diverse storie sull'impossibilit\u00e0 dell'amore nella societ\u00e0 giapponese si intrecciano tra loro, riportando sullo schermo tutti gli elementi cardine del cinema di Kitano in una sorta di opera definitiva, intrisa di grandi sprazzi di poesia e malinconia tipici del regista. \"Dolls\" \u00e8 l'ultimo film di Kitano acclamato unanimemente e realizzato secondo lo stile che lo contraddistingue. Infatti, l'anno dopo torna nei cinema di tutto il mondo con \"Zat\u014dichi\", vincitore del Leone d'argento alla regia alla 60\u00aa Mostra del Cinema di Venezia, adattamento dell'omonimo personaggio che vede Kitano anche come protagonista. Il film \u00e8 un esempio di jidai-geki post-moderno che mette la regia dell'autore al servizio della violenza stilizzata, dell'umorismo nero e persino del musical, risultando il pi\u00f9 grande successo economico di Kitano, incassando ben 32 milioni di dollari in tutto il mondo. Con questo successo internazionale di critica e pubblico si conclude la prima fase della carriera del regista, ormai affermatosi come il pi\u00f9 importante autore giapponese vivente. La consacrazione e lo status raggiunto daranno modo a Kitano di ripensare totalmente il proprio ruolo di autore e il suo modo di fare cinema, andando a discostarsi in maniera radicale dal suo stile celebrato con i successivi progetti.\nLa \"Trilogia del suicidio artistico\".\nDopo essersi consacrato alla critica internazionale con film che hanno costituito una poetica autoriale profondamente originale, Kitano decide di dare una svolta alla propria carriera realizzando la cosiddetta \"Trilogia del suicidio artistico\", ispirata al fallimento di \"Getting Any?\" e intesa come tale per via dell'osticit\u00e0 dei film e il loro stile eccessivamente barocco, autoreferenziale e autoironico. Il trittico si propone di essere una folle riflessione sulle diverse facce del personaggio-Kitano e finisce puntualmente per deludere il pubblico e spiazzare le opinioni della critica, senza riuscire a replicare il successo dei precedenti film del regista.\nIl primo film della trilogia \u00e8 \"Takeshis\"', uscito nel 2005 e con protagonista Kitano nel doppio ruolo di s\u00e9 stesso e di un suo sosia che sogna di diventare attore, analizzando in maniera autocritica la perfidia e la cattiveria che assumono nella vita privata molti uomini di spettacolo, auto-denunciandosi e sabotandosi da solo. Presentato come \"film sorpresa\" alla 62\u00aa Mostra internazionale d'arte cinematografica di Venezia, si \u00e8 rivelato un insuccesso commerciale e di critica, soprattutto dopo il trionfo di \"Zatoichi\".\nNon pago delle critiche negative, due anni dopo realizza il secondo capitolo della trilogia: \"Glory to the Filmmaker!\", storia di un regista in crisi creativa che ha l'idea di realizzare un film unendo tutti i generi cinematografici esistenti, dall'horror alla fantascienza, dai film drammatici a quelli demenziali. Questa volta l'opera chiama in causa il Kitano-regista, andando a dissacrarne l'immagine con scene grottesche e battute che ridicolizzano il suo modo di fare cinema, ottenendo ancora meno successo del film precedente.\nL'ultimo capitolo della trilogia \u00e8 quello che torna pi\u00f9 vicino allo stile originario di Kitano: \"Achille e la tartaruga\" del 2008, presentato alla 65\u00aa Mostra internazionale d'arte cinematografica di Venezia, nel quale sono affrontate la figura dell'autore e il tema della creazione artistica in maniera briosa ma questa volta senza volont\u00e0 derisoria. Attraverso il celebre paradosso omonimo, il film narra la storia di un pittore fra tragedie e lutti personali e il suo rapporto instancabile ma fallimentare con l'arte.\nIl ritorno allo Yakuza Movie.\nNel 2010 Kitano torna a immergersi nel mondo della Yakuza firmando \"Outrage\", film di genere puro improntato su dialoghi e violenza, passato in concorso per la Palma d'oro al Festival di Cannes 2010. Dopo una serie di lavori non convenzionali con limitato successo commerciale, Kitano realizza la pellicola nell'ottica di intrattenere il pubblico seppur mantenendo un'elevata qualit\u00e0, interpretando anche il protagonista e circondandosi di un cast corale ricco di volti noti del cinema giapponese. Il film si \u00e8 rivelato un successo commerciale, incassando otto milioni di dollari in tutto il mondo, facendo ritornare alla ribalta il nome di Kitano tra il pubblico e riguadagnando un certo rispetto da parte della critica che lo aveva pi\u00f9 volte bersagliato a causa degli ultimi film. Spinto dal ritrovato successo, due anni pi\u00f9 tardi Kitano ne realizza un secondo capitolo, \"Outrage Beyond\", passato in concorso per il Leone d'oro alla 69\u00aa Mostra internazionale d'arte cinematografica di Venezia. Il sequel si \u00e8 rivelato un successo ancora pi\u00f9 grande del primo capitolo, incassando ben 17 milioni di dollari in tutto il mondo, il che ha portato Kitano a girare anche un terzo film a conclusione della trilogia, \"Outrage Coda\", presentato fuori concorso come film di chiusura della 74\u00aa Mostra internazionale d'arte cinematografica di Venezia.\nTematiche e stile.\nIl cinema di Kitano \u00e8 fatto di temi e stilemi che ritornano pi\u00f9 volte lungo tutta la sua filmografia. La sua opera si caratterizza a partire dalla presenza pi\u00f9 o meno silente della Yakuza, un elemento assolutamente ricorrente, vista dall'autore come presenza massiccia e pervasiva all'interno della societ\u00e0 giapponese contemporanea, e per questo intesa come metafora della sua ferocia. Altro tema costantemente presente nei suoi film \u00e8 quello della morte violenta e in particolare del suicidio, a cui molto spesso i suoi protagonisti sono condannati per espiare i propri peccati o per cercare definitivamente la pace. Attraverso la dimensione morale, Kitano contribuisce anche a porre l'attenzione sulla concezione della morte in Giappone, paese con pi\u00f9 suicidi annui nel Primo mondo. Un'altra componente fondamentale del suo cinema \u00e8 la presenza della natura, incarnata spesso dai fiori e dal mare, luogo silenzioso e quasi metafisico nel quale il triste realismo del mondo umano viene meno e il tempo sembra fermarsi.\nEvidenti nei film di Kitano sono anche i riferimenti al cinema noir classico, sia nipponico sia occidentale: i suoi protagonisti non sono mai infallibili e positivi, ma incarnano la figura dell'anti-eroe, la cui filosofia di vita e senso della giustizia appaiono discutibili e sono portati avanti in modo inesorabile, seppur mostrando lati che mettono in evidenza il loro essere umano e, proprio per questo, imperfetto e spesso crudele. Il regista critica da vicino la societ\u00e0 giapponese, di cui spesso fornisce una parodia nascondendola sotto comportamenti freddi veicolati da personaggi minori. In particolare, la classe medio-borghese \u00e8 quasi sempre ritratta come un insieme di marionette dalla scarsa volont\u00e0 e prive di un senso preciso di ci\u00f2 che cercano nella vita. Kitano \u00e8 radicalmente avverso nei confronti del modello di vita giapponese contemporaneo, riconoscendo negli Stati Uniti un paese che ha \"colonizzato\" il Giappone privandolo di una vera e propria autonomia culturale.\nKitano ha sempre unito una forte e desolante componente drammatica dei suoi film a inaspettati sprazzi di ironia, esaltando ancor di pi\u00f9 i momenti di tristezza. Il suo umorismo \u00e8 quasi sempre nero e di matrice nichilista, i frequenti silenzi e tempi morti sono carichi di disperazione e frustrazione, mentre le esplosioni di violenza improvvise e spesso immotivate alimentano il diffuso senso di irrealt\u00e0. La sua regia \u00e8 minimalista, fatta di inquadrature per lo pi\u00f9 statiche, per poi pronunciarsi occasionalmente in lenti e vistosi movimenti di macchina, come per esempio nel finale di \"Hana-bi - Fiori di fuoco\" o nell'ultima sparatoria di \"Sonatine\", dove spicca l'altra componente fondamentale del cinema di Kitano: il montaggio. Sempre curato dal regista stesso, quest'ultimo \u00e8 spesso composto da ellissi, fuori campo e inquadrature ripetute pi\u00f9 volte in una sequenza, fino a creare una sorta di puzzle di non-detti e sottrazioni. Tutti questi aspetti fanno di Kitano un regista dallo stile inconfondibile. Con i film successivi a \"Dolls,\" ha pi\u00f9 volte abbandonato lo stile classico del suo cinema, passando dall'auto-analisi dell'autore e della sua creazione artistica con la \"Trilogia del suicidio artistico\", fino ad approdare al puro cinema di genere con la \"Trilogia \"Outrage\"\", spesso evitando consapevolmente le peculiarit\u00e0 che lo hanno reso celebre e apprezzato.\nAltri lavori.\nKitano ha scritto numerosi libri di poesia, critica cinematografica, vari romanzi e raccolte di racconti. Oltre ad aver realizzato appositamente i dipinti per alcune scene dei suoi film, Kitano ha pi\u00f9 volte esposto le proprie creazioni in apposite mostre. Tutt'oggi \u00e8 attivamente presente nei canali della televisione giapponese, mantenendo a oltre trent'anni dalla prima comparsa sul piccolo schermo una grandissima popolarit\u00e0 come showman. Kitano ha anche lavorato come designer di un videogioco, intitolato \"Takeshi no Ch\u014dsenj\u014d\" (La sfida di Takeshi), prodotto nel 1986 per il Famicom (la console che diventer\u00e0 il NES nel mercato occidentale). Il gioco \u00e8 stato ideato per rompere quante pi\u00f9 convenzioni possibili e testare la pazienza del giocatore. In passato ha rifiutato la proposta di diventare Ministro della Cultura giapponese, per dedicarsi appieno alle sue attivit\u00e0.\nDoppiatori italiani.\nNelle versioni italiane dei film in cui compare come attore, Takeshi Kitano \u00e8 doppiato da:"}
{"id": "25221", "revid": "1658", "url": "https://it.wikipedia.org/wiki?curid=25221", "title": "Generi di videogiochi", "text": ""}
{"id": "25223", "revid": "245802", "url": "https://it.wikipedia.org/wiki?curid=25223", "title": "Almanacco Topolino", "text": "Almanacco Topolino \u00e8 stata una pubblicazione a fumetti periodica antologica edita dall'Arnoldo Mondadori Editore dal 1957 come continuazione della collana \"Albi d'Oro\". \u00c8 proseguita con cambi di testata fino al 2017 e riniziata nel 2021.\nStoria editoriale.\nL\"Almanacco Topolino\" ha avuto un passato di grande successo, parallelo e analogo a quello di \"Topolino\" formato libretto negli anni sessanta e Settanta. La rivista, di grande formato, ha ospitato eccezionali storie italiane e una lunga serie di storie Disney straniere completamente inedite in Italia. La sua complementarit\u00e0 con \"Topolino\" formato libretto ha permesso una lunga vita e ha suscitato una certa nostalgia in chi la comprava in edicola. \nLa comparsa dell'Almanacco parte da molto prima del 1957, con una serie di numeri di prova e di sperimentazioni. \n\"Almanacco Topolino anteguerra\".\nNel periodo anteguerra tra il 1937 e il 1940 uscirono cinque numeri con intestazione \"Almanacco\". Il primo, pubblicato il 25 dicembre 1936 con il titolo \"Albo-Almanacco Topolino 1937\", come supplemento agli \"Albi dei Tre Porcellini\" n. 14, fu un'edizione natalizia speciale, una sorta di almanacco, cio\u00e8 un annuario per l'anno nuovo. L'idea era quella di una strenna legata alle festivit\u00e0, un volume speciale da regalare e da regalarsi. \n\"Albi d'Oro\".\nDal 1947 al 1956 vennero pubblicati 18 albi con intestazione \"Almanacco\" sulla collana periodica a fumetti \"Gli Albi d'Oro\", pubblicata in Italia dalla Arnoldo Mondadori Editore in varie serie dal 1937 e che presentava storie sia di produzione Disney che di altri. Rappresenta la pi\u00f9 importante serie a fumetti pubblicata dalla Mondadori nel secondo dopoguerra insieme a \"Topolino\" formato libretto. La prima serie venne pubblicata per 41 numeri dal 1937 al 1940 e la seconda dal 1946 al 1956. Dal 1953 e fino al 1956 la serie continu\u00f3 divisa in \"Albi d'Oro (serie comica)\", dedicata ai personaggi Disney o atri personaggi comici e in \"Albi d'Oro (serie della prateria\"), che pubblicava storie di Pecos Bill e di Oklaoma!. \nDal dicembre 1947 al luglio 1956 nelle collane \"Albi d'Oro\" \"seconda serie\" e \"serie comica\" annualmente vennero pubblicati 18 volumi speciali con foliazione e prezzo maggiorato intitolati \"Almanacco Topolino\" con l'indicazione dell'anno successivo e \"Almanacco estivo\". \nDa ottobre a dicembre 1956 la testata \"Albi d'Oro (serie comica)\" divenne \"Albi d'oro - Almanacco Topolino\" rimanendo per\u00f2 ufficialmente parte della collana \"Albi d'Oro\" proseguendone la numerazione e con la vecchia denominazione \"Albi d'Oro\" divenuta semplicemente una piccola dicitura in un quadratino in alto a sinistra e pubblicando 3 volumi con cadenza mensile intitolati \"Almanacco Topolino\". La grafica dei 3 numeri \u00e8 la stessa della serie successiva:\n\"Almanacco Topolino\".\nDa gennaio 1957 \"Almanacco Topolino\" sostitu\u00ec la testata \"Albi d'oro - Almanacco Topolino\" ricominciando la numerazione da capo da 1 a 12 ogni anno, continuando per\u00f2 a riportare l'indicazione \"Albi d'Oro\" in altro a sinistra fino al n. 264 del dicembre 1978 (il successivo n. 265 del gennaio 1979 reca soltanto la dicitura Almanacco Topolino). Il numero progressivo e non pi\u00f9 annuale apparve dal gennaio 1970, indicando il n. 157, il quale tiene conto dei 156 albi editi tra gennaio 1957 e dicembre 1969 ma non dei tre del 1956 (ottobre, novembre, dicembre) che sono parte della collana \"Albi d'oro - Almanacco Topolino\". \nFino al dicembre 1981 la collana aveva la caratteristica di essere stampata alternando due pagine a colori e due in bianco e nero. Dal gennaio 1985 assunse un formato ridotto e cambi\u00f2 la testata in \"Mega Almanacco\" fino al 1992, \"Mega 2000\" fino al 2000\", Mega 3000\" fino al 2006 e \"Mega\" fino alla conclusione della serie nel 2008.\nSull'Almanacco grazie all'ampio formato venivano pubblicati fumetti a quattro strisce prevalentemente di provenienza estera (statunitensi o danesi) senza rimontarli o ridurli in dimensioni, ma anche storie lunghe italiane quasi sempre a quattro righe per pagina (in qualche raro caso furono pubblicate storie a tre righe in quanto destinate inizialmente alla pubblicazione su \"Topolino\"). \nNel 1985, con la trasformazione in \"Mega Almanacco\", le storie italiane scomparvero dalla testate e vennero pubblicate storie di produzione estera (soprattutto danesi e brasiliane).\nNel 1992 la testata si trasform\u00f2 nel \"Mega 2000\", con il sottotitolo \"solo storie inedite\" e fino al 1995 oltre a produzioni estere, ospit\u00f2 anche storie italiane inedite pensate per la testata (con un proprio codice: MG-XXX).\nNel 2000 la testata si trasform\u00f2 nel \"Mega 3000\", con il sottotitolo \"storie mai viste\". Dal 2005 con il sottotitolo \"storie dal mondo\" vennero pubblicate ristampe di storie gi\u00e0 pubblicate sulla stessa testata con due storie inedite di provenienza estera in ogni numero.\nNell'agosto 2006 la testata si trasform\u00f2 nel \"Mega\", cambiando formato e foliazione e tornando a pubblicare, senza rimontarle, solo storie inedite sempre di provenienza estera, tra cui anche alcune storie francesi e olandesi. Il cambio di formato e di foliazione tuttavia non evit\u00f2 la chiusura della testata che avvenne con il numero 613 uscito nel gennaio 2008.\nTestate derivate.\nAlcune selezioni di storie della collana \"Almanacco Topolino\"/\"Mega 2000\"/\"Mega 3000\" sono state ripubblicate da \"The Walt Disney Company Italia\" su nuove testate: \n\"Panini Comics\" ha ripreso la testata pubblicando:\nCitazioni.\nIn una scena del film \"Tot\u00f2, Peppino e le fanatiche\" del 1958, Tot\u00f2 si diverte leggendo \"Almanacco Topolino\"."}
{"id": "25224", "revid": "339392", "url": "https://it.wikipedia.org/wiki?curid=25224", "title": "Mega 2000", "text": ""}
{"id": "25225", "revid": "339392", "url": "https://it.wikipedia.org/wiki?curid=25225", "title": "Mega Almanacco", "text": ""}
{"id": "25226", "revid": "339392", "url": "https://it.wikipedia.org/wiki?curid=25226", "title": "Mega 3000", "text": ""}
{"id": "25234", "revid": "2176804", "url": "https://it.wikipedia.org/wiki?curid=25234", "title": "\u00c9mile Durkheim", "text": "La sua opera \u00e8 stata cruciale nella costruzione, nel corso del XX secolo, della sociologia e dell'antropologia, avendo intravisto con chiarezza lo stretto rapporto tra la religione e la struttura del gruppo sociale. Durkheim si richiama all'opera di Auguste Comte (sebbene consideri alcune idee comtiane eccessivamente vaghe e speculative), e pu\u00f2 considerarsi, con Herbert Spencer, Vilfredo Pareto, Max Weber e Georg Simmel, uno dei padri fondatori della moderna sociologia. \u00c8 anche il fondatore della prima rivista francese dedicata alla sociologia, \"L'Ann\u00e9e sociologique\", nel 1898.\nBiografia.\nNacque in una famiglia modesta ma erudita di ebrei praticanti e, anche a causa delle responsabilit\u00e0 derivategli dalla morte del padre, rabbino, avvenuta quando lui non era ancora ventenne, svilupp\u00f2 un carattere impegnato e severo e la convinzione che gli sforzi e le sofferenze contribuissero al progresso intellettuale pi\u00f9 delle situazioni piacevoli. L'esperienza di vita di Durkheim fu fortemente condizionata dalla sconfitta della Francia contro la Prussia e gli altri Stati tedeschi (guerra franco-prussiana del 1870-71), infatti a seguito di questa l'Alsazia, terra di origine dei Durkheim, pass\u00f2 alla Germania. A seguito di ci\u00f2 il padre di \u00c9mile, per non divenire suddito germanico, si trasfer\u00ec a Parigi: fu qui che il futuro sociologo inizi\u00f2 i suoi studi. I suoi successi scolastici gli consentono di accedere all'\u00c9cole Normale Sup\u00e9rieure, dove studi\u00f2 filosofia.\nIn questo periodo conobbe Jean Jaur\u00e8s, futuro leader del Partito Socialista Francese, come lui mosso da principi etici rivolti ai problemi della societ\u00e0. Nel 1882 consegu\u00ec l'Agr\u00e9gation de philosophie e fino al 1887 insegn\u00f2 in scuole secondarie di Sens, San Quintino e Troyes. Ottenne quindi un insegnamento all'Universit\u00e0 di Bordeaux dove divent\u00f2 professore di filosofia sociale e vi rimase fino al 1902. Successivamente pass\u00f2 alla Sorbona, dove divent\u00f2 ordinario nel 1906 e dove si occup\u00f2 con grande impegno di iniziative volte al miglioramento degli insegnamenti. Lo scoppio della prima guerra mondiale, la morte del suo unico figlio sul fronte balcanico e le accuse dei nazionalisti, che gli rinfacciavano di essere di \"estrazione tedesca\" e di insegnare una \"disciplina straniera\", prostrarono il sociologo e lo gettarono in un grave stato emotivo, preludio di un ictus che ne caus\u00f2 la morte nel 1917.\nPensiero di Durkheim.\nMetodologia.\nNella teoria di \u00c9mile Durkheim i \"fatti sociali\" costituiscono l'oggetto della ricerca sociologica. \u00c8 considerato \"fatto sociale\" \nIn altre parole: \"I fatti sociali consistono in modi di agire, di pensare e di sentire esterni all'individuo, eppure dotati di un potere di coercizione in virt\u00f9 del quale si impongono su di lui\". Sono quindi aspetti della vita quotidiana (e sociale, per l'appunto), \"rappresentazioni psichiche collettive\", sovraindividuali e coercitive, che coinvolgono un gruppo sociale. Sono sintesi di fattori individuali, ma non la somma di essi. Il potere coercitivo del fatto sociale si esprime in norme, consuetudini, idee collettive, ecc. In \"Le regole del metodo sociologico (1895)\" Durkheim espresse la sua volont\u00e0 di individuare un metodo che stabilisse il carattere scientifico della sociologia. Tale metodo non sarebbe stato, per\u00f2, quello matematico-sperimentale; la sociologia dovrebbe quindi essere metodologicamente autonoma. Durkheim \u00e8 convinto che la realt\u00e0 sociale possa essere adeguatamente interpretata soltanto se si \u00e8 capaci di uscire dal recinto della speculazione teorica per immergersi nell'indagine empirica.\nIl sociologo, inoltre, deve liberarsi dei suoi preconcetti e studiare i \"fatti sociali\" come un osservatore esterno. L'osservazione dev'essere maggiormente imparziale e impersonale possibile, anche se un'osservazione completamente oggettiva non pu\u00f2 mai essere ottenuta. Un fatto sociale dev'essere sempre studiato secondo la sua relazione con altri fatti sociali; la sociologia dovrebbe privilegiare la comparazione allo studio di fatti singolari indipendenti. Durkheim \u00e8 convinto che la sociologia abbia una funzione concreta di diagnosi e cura dei mali della societ\u00e0, proponendo soluzioni per la \"guarigione\" analogamente a quanto avviene da parte della medicina per la cura delle malattie; l'organicismo di Durkheim, tratto fondamentale del suo pensiero, incanaler\u00e0 poi gli studi del semiologo inglese Herbert Spencer, che di fatto con Durkheim vedeva il sistema sociale come un essere vivente autonomo.\nI fenomeni sociali devono essere analizzati con una visione olistica, non singolarmente ma come parti di un tutto, allo stesso modo di come avviene per lo studio biologico di un organismo vivente. Sotto questo aspetto la societ\u00e0 \u00e8 qualcosa di pi\u00f9 della somma delle sue parti, cio\u00e8 degli individui. Coniato come motto del proprio approccio il principio: \"Studia i fatti sociali come \"cose\"!\", Durkheim presta attenzione allo studio rigoroso degli oggetti e di qualunque evento della societ\u00e0. Durkheim considera i valori e i costumi come un tessuto connettivo per la societ\u00e0. Vi sono alcune regole per studiare i fatti sociali, tra cui la necessit\u00e0 di definire in maniera rigorosa il fenomeno preso in considerazione, assumendo come oggetto i fenomeni precedentemente definiti. Inoltre \u00e8 necessaria la distinzione tra giudizi di fatto, ovvero la constatazione dei valori oggettivi, e i giudizi di valore, ossia i valori soggettivi. Un altro passo importante \u00e8 quello di distinguere i fatti sociali in:\nSi parla inoltre di anomia, ovvero l'assenza di leggi che regolino la societ\u00e0. Esistono due criteri fondamentali per vedere se un fatto \u00e8 normale o patologico:\nIl reato.\nPer Durkheim il reato in campo individuale e sociologico \u00e8 un'azione di adattamento soggettivo nei confronti di comportamenti soggettivi che violano le regole della societ\u00e0 civile. Quando nasce l'idea secondo cui un'azione pu\u00f2 essere classificata reato? Quando una legge sociale viene imposta per definire la sua violazione come reato. Quando questa legge viene imposta noi ci troviamo nella condizione secondo cui c'\u00e8 la necessit\u00e0 di impedire ad alcune persone di rivendicare qualche cosa che ritengono un loro diritto. Si vuole impedire a delle persone di fare delle azioni che entrano in conflitto con interessi di altre persone che hanno la forza per imporre loro di non farle. Per ogni reato si infligge una pena poich\u00e9 si sono violate le coscienze collettive. Per questo secondo Durkheim deve esistere una legge universale coerente e rispettabile, che quindi possa portare al bene sociale.\nCostruzione dei tipi sociali.\nEsistono due correnti riguardanti la costruzione dei tipi sociali: alcuni sostengono che i fatti sociali siano unici (ogni fatto ha una sua specificit\u00e0); altri che l'elemento essenziale \u00e8 l'uomo (quindi gli accadimenti sociali sono secondari mentre l'uomo \u00e8 essenziale). Per D. la tipizzazione \u00e8 utile: non basta solo osservare i fatti, ma \u00e8 utile costruire i tipi sociali per interpretare i fenomeni. Per creare i tipi sociali occorrono tre elementi:\nEssi sono semplici e non scomponibili in parti pi\u00f9 piccole: secondo D. possiamo conoscere i tipi sociali partendo dalla cellula, ossia dalla societ\u00e0 pi\u00f9 semplice. L'aggregato sociale pi\u00f9 semplice \u00e8 il clan, poich\u00e9 \u00e8 una societ\u00e0 a segmento unico, priva di articolazioni interne. Per spiegare un fenomeno sociale bisogna ricercare la causa che lo produce e la funzione che esso svolge. Durkheim critica un autore del tempo, Mill, il quale sosteneva che un effetto \u00e8 prodotto da pi\u00f9 cause, mentre per D. un fatto \u00e8 prodotto da una sola causa (cio\u00e8, per D. la causalit\u00e0 \u00e8 necessaria); inoltre, esiste un rapporto di reciprocit\u00e0 tra causa ed effetto.\nLa causa dei fenomeni va ricercata nel rapporto tra sistema e ambiente; quest'ultimo si divide in: ambiente interno (dove vanno ricercate le cause dei fenomeni), ambiente esterno (le altre societ\u00e0, la sua funzione \u00e8 non causale). La causa dei fenomeni va ricercata nell'ambiente interno contiguo. L'analisi delle condizioni storiche non determina la causa, essa si collega all'effetto grazie anche alla crisi del tradizionalismo etico. Amministrazione della prova; cio\u00e8, tutte le spiegazioni hanno bisogno di un controllo e la verifica avviene attraverso un esperimento dato dal metodo comparativo. Riassumendo, nel metodo di analisi sociale di Durkheim \u00e8 possibile ravvisare tre regole generali:\nLa societ\u00e0 e la coscienza collettiva.\nLa seconda opera di D. \u00e8 \"La divisione del lavoro sociale\", dove Durkheim introduce il termine \"coscienza collettiva\" per indicare l'insieme delle credenze e dei sentimenti comuni alla media dei membri di una societ\u00e0 e spiega che per capire la societ\u00e0 bisogna partire da un gruppo di organismi legati da vincoli di solidariet\u00e0. Le prime distinzioni di D. riguardano le societ\u00e0 semplici (non composte da ulteriori parti) e le societ\u00e0 complesse (divisione del lavoro e processo di differenziazione sociale).\nSi basano su una forte similitudine tra gli individui, poich\u00e9 non esiste una differenziazione ma una grande e onnipresente coscienza collettiva, che \u00e8 la causa della solidariet\u00e0 meccanica (rapporto immediato tra individuo e societ\u00e0). In questa fase storica vi \u00e8 il diritto repressivo, che quando viene violato prevede una pena perch\u00e9 causa un danno alla collettivit\u00e0 (sacra); D. \u00e8 inoltre convinto della natura morale della societ\u00e0, ovvero la trascendenza del s\u00e9 a vantaggio del sociale.\nIl passaggio dalla societ\u00e0 semplice a quella complessa \u00e8 segnato dalla divisione del lavoro: quando la popolazione cresce, nasce la differenziazione del lavoro per evitare la concorrenza; la solidariet\u00e0 \u00e8 organica (la stessa solidariet\u00e0 che esiste tra le parti di un organismo), il diritto perde il suo carattere repressivo e diviene privato, ossia lo stato lascia ai singoli libert\u00e0 dai vincoli (la giustizia \u00e8 di tipo restitutivo). \nPer quanto riguarda gli studi sull'economia, egli analizza soprattutto la divisione del lavoro, ovvero il farsi strada di differenze sempre pi\u00f9 complesse e influenti tra le varie posizioni occupazionali. Pian piano, il lavoro viene considerato da Durkheim come il principale fondamento della coesione sociale, ancora prima della religione. Inoltre, con la divisione delle attivit\u00e0, gli individui diventano sempre pi\u00f9 dipendenti gli uni dagli altri, perch\u00e9 ognuno ha bisogno di beni forniti da coloro che svolgono un lavoro diverso dal proprio.\nSecondo Durkheim, la divisione del lavoro prende gradualmente il posto della religione come principale fondamento della coesione sociale.\nLo studio del suicidio.\nUno degli studi pi\u00f9 famosi di Durkheim riguarda il suicidio (\"Il suicidio. Studio di sociologia\" - 1897): pur sembrando in apparenza un atto soggettivo, imputabile a incurabile infelicit\u00e0 personale, Durkheim mostra come ci possano essere dei fattori sociali che esercitano un'influenza determinante al riguardo, soprattutto ci\u00f2 che egli chiama anomia, rottura degli equilibri della societ\u00e0 e sconvolgimento dei suoi valori. Durkheim scarta le spiegazioni del suicidio di tipo psicologico; ammette che vi possa essere una predisposizione psicologica di certi individui al suicidio, ma la forza che \"determina\" il suicidio non \u00e8 psicologica, bens\u00ec sociale. Elenca i modi di suicidio in quattro tipi:\nLa \"corrente suicidogena\" come Durkheim l'ha chiamata, presuppone anche un coefficiente di preservazione, cio\u00e8 delle condizioni soggettive che diminuiscono o aumentano la probabilit\u00e0 del suicidio. Per esempio, Durkheim ha notato che i cattolici hanno un coefficiente di preservazione maggiore rispetto ai protestanti (in pratica si suicidano di meno) e che le donne sposate hanno un coefficiente di preservazione pi\u00f9 alto rispetto alle nubili; tuttavia, in questo caso, superata una certa et\u00e0, il coefficiente di preservazione si tramuta nell'opposto, divenendo cos\u00ec coefficiente di aggravamento, in quanto le donne di et\u00e0 avanzata non sono pi\u00f9 soddisfatte dall'avere un marito, quanto dall'avere dei figli.\nLa religione.\nDeterminante \u00e8 stato il suo influsso nella ricerca della storia delle religioni: individu\u00f2 infatti negli elementi del religioso l'espressione della volont\u00e0 sociale, che si concretizza nel concetto di \"sacro\" (inteso come \"separato\" dalla realt\u00e0 che gli si oppone, il profano). Durkheim analizza la religione ne \"Les Formes \u00e9l\u00e9mentaires de la vie religieuse (Le forme elementari della vita religiosa, 1912)\", in cui la religione viene descritta come \"cosa eminentemente sociale\". Quando un certo numero di cose sacre sono in rapporti di coordinazione e subordinazione per costituire un'unit\u00e0, il sistema di riti e credenze costituisce una religione. Durkheim definisce la religione come \"un sistema solidale di credenze e di pratiche relative a cose sacre, cio\u00e8 separate e interdette, le quali uniscono in un'unica comunit\u00e0 morale, chiamata Chiesa, tutti quelli che vi aderiscono\".\nEssendo l'idea di religione inseparabile dall'idea di chiesa, Durkheim ne deduce che la religione deve essere una cosa eminentemente collettiva. In questa definizione Durkheim evita riferimenti al soprannaturale o a divinit\u00e0. Non tutte le religioni, infatti, presentano il soprannaturale, n\u00e9 tutte presentano divinit\u00e0, che sono infatti assenti nel Buddismo e nel Giainismo. I fenomeni religiosi si collocano in due categorie fondamentali: le credenze e i riti. Le prime sono stati d'opinione, e consistono di rappresentazioni, i secondi costituiscono tipi determinati di azione. Le rappresentazioni religiose costituiscono rappresentazioni collettive che esprimono delle realt\u00e0 collettive; i riti costituiscono modi di agire che sorgono in mezzo a gruppi costituiti e sono destinati a suscitare, a mantenere o a riprodurre certi stati mentali di questi gruppi.\nL'aspetto caratteristico del fenomeno religioso \u00e8 il fatto che esso presuppone sempre una divisione dell'universo conosciuto e conoscibile in due generi che comprendono tutto ci\u00f2 che esiste, ma che si escludono radicalmente: sacro e profano. Le cose sacre sono quelle protette e isolate dalle interdizioni; le cose profane sono invece quelle a cui si riferiscono queste interdizioni, e che debbono restare a distanza dalle prime. Le credenze religiose sono rappresentazioni che esprimono la natura delle cose sacre e i rapporti che essi hanno tra loro e con le cose profane. I riti sono infine regole di condotta che prescrivono il mondo in cui l'uomo deve comportarsi con le cose sacre. Il rito \u00e8 l'azione sacra per eccellenza. Ci accorgiamo che c'\u00e8 il rito dall'interdizione; non ci si pu\u00f2 comportare nello stesso modo nel mondo profano. Il rito esprime la divisione, opposizione e non contrapposizione del sacro dal profano, soprattutto in spazio e tempo. I riti sono anzitutto i mezzi con cui il gruppo sociale si riafferma periodicamente; la societ\u00e0 usa i miti per formarsi.\nLa magia \u00e8 costituita anch'essa da credenze e da riti. Come la religione, essa ha i suoi miti e le sue credenze; ha le sue cerimonie, i suoi sacrifici, le sue preghiere, i suoi canti e le sue danze. Gli esseri che invoca il mago, le forze che egli mette in opera, non soltanto hanno la stessa natura delle forze e degli esseri a cui fa appello la religione, ma spesso sono del tutto identici. La magia \u00e8 per\u00f2 in opposizione o in lotta con la chiesa. Essendo per sua natura una pratica privata e quasi segreta, la magia non pu\u00f2 essere paragonata alla religione, che \u00e8 un fenomeno sociale e prettamente collettivo. Critiche alla teologia:\n1. Critica all'idea teologica che spiega un fatto con la funzione che assolve, in questa tendenza si pensa alla societ\u00e0 come a una serie di soggetti; Durkheim afferma che l'associazione (fatto-funzione) \u00e8 produttiva ma non riconducibile al solo essere umano.\n2. Un fatto A si spiega con un fatto X che lo precede e lo determina meccanicamente, per D. in sociologia la spiegazione deve essere causale, la causa determina l'effetto, un aggregato di elementi determina un fatto sociale.\nVisione d'insieme.\nPur se oggetto di varie confutazioni, anche da parte dei suoi continuatori come il nipote Marcel Mauss e Claude L\u00e9vi-Strauss, Durkheim ha segnato una tappa fondamentale all'interno del panorama della sociologia contemporanea. Le teorie di Durkheim fanno parte delle teorie olistiche, che considerano la societ\u00e0 come un organismo indipendentemente dai singoli elementi che la compongono. Per questo non considera affatto la situazione psicologica degli attori sociali considerandoli come elementi funzionali al mantenimento del sistema stesso.\nIl sistema deve preservarsi sia dai mutamenti interni, dovuti alle forze centrifughe che portano a uno spostamento degli elementi verso l'esterno, sia dai mutamenti esterni dovuti alle forze perturbatrici che minano l'ordine del sistema. Durkheim attribuisce un valore assoluto alle strutture cristallizzate e cristallizzanti dell'organismo sociale considerando tutto il resto funzionale al mantenimento dell'equilibrio di tale organismo. A tal proposito non attribuisce la responsabilit\u00e0 delle correnti suicidogene alle strutture sociali che non si presentano in grado di svilupparsi parallelamente all'emergere dei bisogni degli individui, ma attribuisce la responsabilit\u00e0 del suicidio a una scarsa integrazione dei singoli attori all'ordine del sistema, senza pertanto analizzarlo come un problema derivante da uno stato psicologico, bens\u00ec da una scarsa capacit\u00e0 di porsi in linea con le dinamiche del sistema.\nHomo duplex.\nSi definisce \"homo duplex\" un individuo teso tra due poli opposti: da un lato la sua individualit\u00e0, dall'altro il suo essere sociale. Durkheim considerava profana la prima e sacra la seconda. Per il sociologo francese l'uomo necessita della societ\u00e0 per essere migliore, la cui appartenenza deriva dallo sviluppo di una coscienza sociale, che gli permetta di comprendere di essere una parte del tutto. La componente individualistica racchiude tutto ci\u00f2 che nell'uomo \u00e8 naturale e, quindi, istintivo. Secondo Durkheim, l'individuo privato della societ\u00e0 si ritrova a vivere in una condizione di anomia, ovvero dell'assenza di regole. L'individuo necessita di entrambe le dimensioni per essere completo. \n\u201c\"Bien loin que nous soyons simples, notre vie int\u00e9rieure a comme un double centre de gravit\u00e9. (Siamo tutt\u2019altro che semplici e la nostra vita interiore ha come un doppio centro di gravit\u00e0.)\"\u201c \nL'uomo si divide cos\u00ec in due sfere: da un lato la sua individualit\u00e0 (il corpo) e dall'altro lato vi \u00e8 tutto ci\u00f2 che in lui esprime tutt'altro da ci\u00f2 che egli \u00e8 realmente."}
{"id": "25235", "revid": "122275078", "url": "https://it.wikipedia.org/wiki?curid=25235", "title": "Anomia", "text": "Il concetto di anomia significa letteralmente \"assenza o mancanza di norme\". Il termine deriva dal greco ' 'a-' (senza) e \"nomos\" (norma). Spesso \u00e8 erroneamente confuso con il concetto di anarchia (\"assenza di governo/autorit\u00e0/gerarchia\").\nCome \u00e8 noto, le norme sono necessarie e funzionali alla regolazione del comportamento sociale di individui o collettivit\u00e0 (gruppi, organizzazioni, istituzioni).\nNell\"'An\u00e0basi\" di Senofonte, gi\u00e0 nel IV secolo a.C. il termine \"anomia\" \u00e8 associato al significato di illegalit\u00e0 o disprezzo per le leggi. Il termine riappare in lingua inglese nel Seicento, con riferimento non tanto al disprezzo per la legge dello Stato quanto per la legge divina.\nL'anomia secondo Durkheim.\nSecondo il sociologo francese \u00c9mile Durkheim, l'anomia \u00e8 uno stato di cambiamento tra le aspettative normative e la realt\u00e0 vissuta. \nPu\u00f2 essere di due tipi:\nIl concetto di anomia \u00e8 centrale nelle analisi di Durkheim, soprattutto per quanto riguarda i suoi studi sul suicidio.\nDurkheim, ne \"La divisione del lavoro sociale\", 1893, e nel pi\u00f9 noto \"Il Suicidio\", 1897, tende a definire uno stato oggettivo di carenza normativa, piuttosto che uno stato soggettivo. Ne deriva un concetto di anomia come mancanza di norme sociali, di regole atte a mantenere, entro certi limiti appropriati, il comportamento dell'individuo. Inoltre poich\u00e9 per Durkheim le regole morali vengono sempre codificate in leggi, l'anomia non si configura solo come mancanza di norme sociali, ma soprattutto come mancanza di regolazione morale.\nPer Durkheim, lo stato di anomia definirebbe, in sostanza, una caratteristica del sistema culturale di riferimento (norme, valori e tradizioni), in cui l'individuo si trova inserito e \"non\" la reazione a questo, quasi che l'anomia rappresentasse in Durkheim l'antitesi della solidariet\u00e0 sociale.\nDa una parte la rappresentazione di un gruppo, dall'altra, con lo stato di anomia, il suo disintegrarsi.\nLa risposta all'anomia, secondo Durkheim, consiste in un potenziamento dei processi educativi dell'individuo.\nL'anomia secondo Talcott Parsons.\nPer Talcott Parsons, l'anomia non \u00e8 altro che \"l'antitesi di una completa istituzionalizzazione... vale a dire il crollo completo di un ordine normativo.\"\nL'anomia secondo Robert K. Merton.\nSecondo il sociologo funzionalista Robert K. Merton (pseudonimo di Meyer R. Scholnick) il termine anomia, derivato da \u00c9mile Durkheim, assume un significato nuovo: uno scompenso, anche per la presenza di ostacoli, tra scopi esistenziali messi a disposizione dalla cultura sociale e mezzi legittimi per raggiungerli. Lo studio di Merton sull'anomia ha avuto anche importanti ricadute con riguardo alle devianze in criminologia."}
{"id": "25239", "revid": "1833487", "url": "https://it.wikipedia.org/wiki?curid=25239", "title": "Arquata Scrivia", "text": "Arquata Scrivia (\"Arqu\u00e0\" in piemontese, \"Arqu\u00e2\" in ligure, \"Auqu\u00e2\" in dialetto locale) \u00e8 un comune italiano di abitanti della provincia di Alessandria in Piemonte, posto a met\u00e0 strada tra Alessandria e Genova, al confine con la Liguria.\nGeografia fisica.\n\u00c8 situato sulla sinistra dello Scrivia, presso la confluenza del Borbera e dello Spinti nello Scrivia.\nIl nome della citt\u00e0 deriva dal Latino \"arcuata\" (a sua volta derivata da \"arcus\") ossia \"fatta ad arco\", riferito all'acquedotto che riforniva la vicina citt\u00e0 romana di Libarna e alle sue arcate. Meno attendibile l'ipotesi dell'erudito ottocentesco Bottazzi che ne individua le origini nel latino\"arcus aquae\", ovvero \"arco dell'acqua\". Priva di fondamento la teoria di Andrea Poggi che fa derivare Arquata dal dialettale \"A o co\u00e0\" ossia \"Al capo\" o \"Al promontorio\": il toponimo infatti compare nelle fonti documentali secoli prima della formazione dei dialetti. Sorge alla sinistra del torrente Scrivia, lungo la Strada statale 35 dei Giovi, addossato alle prime pendici dei rilievi che fiancheggiano ad ovest la valle, separandola da quella del torrente Lemme. Il territorio del comune si estende anche a destra dello Scrivia, fin quasi all'imbocco della Val Borbera.\nIl comune presenta due aspetti nettamente distinti, con il suo nucleo antico, di epoca medioevale, ricco di testimonianze storiche, sopravvissuto ai margini dei nuovi quartieri residenziali e industriali.\nStoria.\nLa nascita e lo sviluppo della citt\u00e0.\nIl villaggio si sviluppa nel territorio della citt\u00e0 di Libarna, conquistato dai romani all'inizio del II secolo a.C. e situato lungo la via Postumia. Grazie alla sua posizione strategica, Libarna divenne centro di un territorio amplissimo, acquistando grande importanza militare e commerciale. Tra il V e il VII secolo, nel periodo della sua decandenza la popolazione abbandon\u00f2 il paese per salvarsi dalle scorrerie di barbari.\nDall'epoca longobarda il territorio era inserito nei possedimenti dell'abbazia di San Colombano di Bobbio che gestiva anche la Via Postumia attraverso il controllo dell'abbazia di Precipiano cui dipendevano i borghi ed anche la fondazione della chiesa di Sant'Andrea di Rigoroso e la chiesa di Sant'Eusebio di Varinella, assieme ai tanti possedimenti, il territorio era inserito nel grande feudo reale ed imperiale monastico.\nNel IX secolo il paese, ormai ridotto ad un piccolo avamposto militare, appartenne all'abbazia di Sant'Ambrogio di Milano. Un diploma di Carlo il Grosso elenca una serie di donazioni dell'imperatore al monastero ambrosiano alla data del 20 marzo 880.\nDall'XI secolo \u00e8 citato nelle fonti come \"castrum\", ossia come luogo fortificato gi\u00e0 inserito nella Marca obertenga. Nel 1077 l'imperatore Enrico IV conferma il possesso della citt\u00e0 al ramo obertengo degli Este. Negli anni successivi Arquata \u00e8 ceduta dagli Este ai vescovi di Tortona.\nNegli anni successivi fu oggetto di contesa tra la Repubblica di Genova e i Comuni di Tortona, Alessandria e Alba. Dopo le guerre del 1199 e del 1217 e del 1224, i contendenti, stipulata la pace nel 1228, grazie alla mediazione del comune di Milano decisero lo smantellamento del castello di Arquata, ma questo non bast\u00f2 a ristabilire la quiete che avvenne solo nel 1231 grazie ad un collegio di tre arbitri, presieduto dal vescovo di Alba, assegnando infine Arquata a Tortona.\nRicostruita dai tortonesi a partire dal 1244, con la riedificazione del castello e del borgo nuovo ai piedi di questo, nel 1278, fu concessa, in feudo, al capitano tortonese Guglielmo VII del Monferrato.\nNel 1310 il paese venne venduto, per necessit\u00e0 finanziarie ad Opicino Spinola di Genova. Il 1313 \u00e8 l'anno in cui Arquata fu elevata al rango di Feudo imperiale ligure dall'imperatore Enrico VII e concessa alla famiglia genovese degli Spinola di Luccoli. Arquata diventa quindi una entit\u00e0 politica autonoma con il suo governo, il suo tribunale e le sue leggi (lo statuto della citt\u00e0 sar\u00e0 redatto nel 1486).\nNel 1641, Filippo Spinola divenne marchese di Arquata, marchese del Sacro Romano Impero, mentre il figlio fu insignito del titolo di conte di Varinella e di Vocemola, dall'Imperatore del Sacro Romano Impero, Ferdinando III, oltrech\u00e9 la facolt\u00e0 di battere moneta, legittimare bastardi e laureare poeti. Nel 1644 viene inaugurata la zecca di Arquata che inizia la propria attivit\u00e0 con la battitura del quarto di scudo di lira genovese.\nDurante l'invasione napoleonica il 5 maggio 1796, dopo che un gruppo di contadini arquatesi, tese un'imboscata ai soldati francesi, venne, per ordine di Napoleone, saccheggiata e incendiata. L'anno successivo i francesi abolirono i feudi imperiali liguri: ha quindi termine la lunga signoria degli Spinola e l'autonomia della citt\u00e0. La nuova amministrazione comunale decide l'annessione alla Repubblica Ligure, che a sua volta \u00e8 incorporata al Primo Impero francese. Nel 1815, il congresso di Vienna, decret\u00f2 l'annessione dell'ex Repubblica di Genova al Regno di Sardegna e con lei anche Arquata che passa alla provincia ligure di Novi.\nCon il decreto Rattazzi entra a far parte della provincia di Alessandria e quindi del Piemonte.\nNel 1863 cambia nome da Arquata ad Arquata Scrivia.\nIl 7 giugno 2007 ha ottenuto dal comune di Gavi la frazione di Sottovalle.\nGli inglesi ad Arquata (1917-20).\nNel 1917, durante la prima guerra mondiale, l'Inghilterra stabil\u00ec di inviare delle sue truppe a combattere insieme ai soldati italiani e scelse come base appunto Arquata Scrivia. L'odierno Palazzo Spinola, sede del Comune, ospit\u00f2 il Comando Britannico; la vecchia chiesa di Sant'Antonio divenne uno spaccio per tabacchi, marmellata e scatolette; la Societ\u00e0 Operaia di Mutuo Soccorso divenne la \"House of British Soldier\"; la fornace delle Vaie (ora demolita) divenne il panificio militare. Quasi di fronte alla Cappelletta della Madonetta alle Vaie, per iniziativa del cappellano inglese, oriundo romano, don Umberto Bertini, venne costruita la \"Casa del Soldato Italiano\".\nA ricordo del passaggio dei soldati inglesi rimane il piccolo British War Cemetery, costruito nel 1921 accanto al cimitero del paese. In esso sono sepolti i militari britannici di stanza nel campo base, morti di influenza spagnola tra il 1917 e il 1920.\nNel 1923, in previsione della visita reale del 13 maggio di quello stesso anno, il cimitero venne ristrutturato dall'architetto inglese Sir Robert Lorimar. Alla data stabilita, il British War Cemetery venne in effetti visitato dal re Giorgio V in persona. Il Re, accompagnato dalla regina Mary e dal grande scrittore premio Nobel Rudyard Kipling (che era stato nominato \"Commissario delle tombe di guerra\" del Regno Unito), venne scortato da un plotone dell'Esercito e dalla banda del Reggimento in uniforme da parata. Ad accoglierlo fu il sindaco di allora, parecchie autorit\u00e0 e la compiaciuta, ma quasi incredula, popolazione locale.\nSimboli.\nLo stemma del Comune \u00e8 stato concesso con Regio decreto il 19 gennaio 1939 e si blasona:\nMonumenti e luoghi d'interesse.\nLa Parrocchiale di San Giacomo e Sant'Antonio venne rimaneggiata verso la met\u00e0 del XVI secolo e fiancheggiata da un massiccio campanile quadrato. L'interno \u00e8 caratteristico con cinque navate divise da colonne ottagonali. \u00c8 conservata una statua lignea: \"l'Assunta\" di Bartolomeo Carrea.\nNella piazza intitolata a Santo Bertelli, un pittore ottocentesco di scuola genovese, nato nel paese, oltre al Palazzo Spinola, oggi municipio, di qualche interesse sono la Casa Grafogliati, risalente al Quattrocento, con archetti e cornici gotiche e un grazioso pozzo barocco, divenuto l'emblema del paese. Curiosa la Casa Dallegri, detta \"di Carlo V\".\nIn un'altura, vicino all'antico borgo del paese, sorge una torre trecentesca residuo di un castello feudale e simbolo della citt\u00e0.\nLa casa del \"Tranquillo\" o \"casa gotica\" \u00e8 un particolare edificio risalente al XIV secolo, con una caratteristica struttura portante in legno e decorazioni in laterizio.\nArchitetture religiose.\nChiesa parrocchiale di San Giacomo Maggiore.\nSituata nel borgo medievale, venne eretta inizialmente nel XII secolo come parrocchia della diocesi di Tortona, ma venne completamente rimaneggiata nel Rinascimento, ricorda le chiese genovesi del '600, inoltre vi sono aggiunte settecentesche barocche (1825). La cripta venne costruita da Filippo Spinola nel 1630.\nAll'interno si trovano opere di artisti liguri quali Giovanni Battista Carlone, Lazzaro Tavarone e Piola.\nOratorio di N.S. dell'Assunta (o di Sant'Anna).\nDavanti alla Chiesa di San Giacomo Maggiore si trova l'oratorio di N.S. dell'Assunta (o di Sant'Anna), edificio con una sola navata con volta a botte. L'oratorio risale al '500 ed \u00e8 propriet\u00e0 della locale Confraternita di San Carlo Borromeo, caratterizzato da un altare barocco e da un campanile a forma di lanterna.\nChiesa di Santa Maria e Sant'Antonio abate di Montalto.\nPosta fra Rigoroso ed il colle dove un tempo vi era il Castello di Montalto.\nChiesa parrocchiale di Sant'Andrea di Rigoroso.\nLa chiesa di Sant'Andrea apostolo di Rigoroso, secondo le fonti storiche, venne edificata prima del XII secolo dai monaci di San Colombano di Bobbio, l'edificio \u00e8 infatti menzionato in una bolla papale del 1196 di papa Celestino III come dipendenza dall'abbazia di Precipiano. In seguito venne riedificata una prima volta nel 1500 e poi, ancora, nel '700. Il 16 agosto 1965 vennero inaugurati i restauri dal cardinale di Genova-Bobbio Giuseppe Siri.\nChiesa parrocchiale di Sant'Eusebio di Varinella.\nla chiesa di Sant'Eusebio di Varinella, edificata prima del XII secolo, \u00e8 menzionata in una bolla papale del 1196 di papa Celestino III come dipendenza dall'abbazia di Precipiano, retta prima dai Benedettini e poi dagli Olivetani. Nel 1594 fu completamente ricostruita e pass\u00f2 sotto la diocesi di Tortona. Nel 1886 venne ampliata e nel 1924 decorata.\nChiesa parrocchiale di S. Bartolomeo di Vocemola.\nLa nuova chiesa parrocchiale di San Bartolomeo di Vocemola venne costruita nel 1686 ed elevata a parrocchia, in sostituzione della vecchia chiesa romanica di San Bartolomeo, prima chiesa del paese oggi nel cimitero, che risale intorno al 1000, poi rimaneggiata nel '300.\nChiesa parrocchiale di S. Nicola di Bari di Sottovalle.\nLa chiesa di San Nicol\u00f2 di Bari di Sottovalle \u00e8 nominata per la prima volta nel 1410 alle dipendenze della parrocchiale di Sant'Andrea di Rigoroso, parte dell'arcidiocesi di Genova, assieme alla chiesa di San Salvatore di Pratolungo di Gavi, la data di costruzione della prima chiesa di Sottovalle non \u00e8 conosciuta in quanto non sono stati reperiti documenti, andati distrutti in diverse occasioni. Nel 1590 la chiesa di Sottovalle venne staccata da Rigoroso, diventando autonoma divenne parrocchia. La chiesa and\u00f2 distrutta nel 1625 per opera dei Savoia durante la loro invasione. Venne ricostruita a partire dal 1757. Il 7 giugno 2007 la frazione di Sottovalle passa dal comune di Gavi ad Arquata Scrivia.\nSantuario di Montaldero.\nSituato a un paio di km dal centro storico, \u00e8 dedicato a Nostra Signora della Misericordia.\nSociet\u00e0.\nEtnie e minoranze straniere.\nGli stranieri residenti nel comune sono 567, ovvero il 9,1% della popolazione. Di seguito sono riportati i gruppi pi\u00f9 consistenti:\nInfrastrutture e trasporti.\nStrade.\nArquata Scrivia \u00e8 situata lungo la ex Strada statale 35 dei Giovi. Il comune \u00e8 raggiungibile direttamente tramite autostrada, con casello autostradale di Vignole - Arquata sull'Autostrada A7.\nFerrovie.\nArquata Scrivia ha una stazione ferroviaria di media importanza, posta all'incrocio delle linee Torino - Genova e \"Succursale\" dei Giovi.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nLa squadra di calcio \u00e8 l'Arquatese e milita nel campionato di Promozione, l'apice della propria storia."}
{"id": "25242", "revid": "287204", "url": "https://it.wikipedia.org/wiki?curid=25242", "title": "Jurgen Habermas", "text": ""}
{"id": "25244", "revid": "1437331", "url": "https://it.wikipedia.org/wiki?curid=25244", "title": "Storia di Internet", "text": "La storia di Internet \u00e8 collegata allo sviluppo delle reti di telecomunicazione. L'idea di una rete informatica che permettesse agli utenti di differenti computer di comunicare tra di loro si svilupp\u00f2 in molte tappe successive. La somma di tutti questi sviluppi ha condotto alla \u201crete delle reti\u201d, che noi conosciamo oggi come \"Internet\". \u00c8 il frutto sia dello sviluppo tecnologico, sia dell'interconnessione delle infrastrutture di rete esistenti, sia dei sistemi di telecomunicazione.\nI primi progetti di questo disegno apparvero alla fine degli anni cinquanta. Dagli anni ottanta le tecnologie che oggi costituiscono la base di Internet cominciarono a diffondersi in tutto il globo (Italia compresa). Nel corso degli anni novanta la popolarit\u00e0 della rete \u00e8 divenuta massiva in seguito al lancio del World Wide Web.\nL'infrastruttura di Internet si \u00e8 espansa in tutto il mondo per creare la rete mondiale globale di computer oggi conosciuta. Dopo aver unito tra loro i paesi occidentali, si \u00e8 estesa ai Paesi in via di sviluppo. Oggi grazie a Internet si pu\u00f2 avere accesso all'informazione da qualsiasi punto del pianeta, ma non per questo il Terzo mondo ha ridotto il divario digitale che lo separa dal mondo sviluppato. Internet ha contribuito a modificare l'economia mondiale, ma al prezzo di \u201cincidenti di percorso\u201d di elevata gravit\u00e0, come la bolla speculativa delle dot-com della fine degli anni novanta.\nArpanet: la prima rete di computer.\nLe origini di Internet si trovano in ARPANET, una rete di computer costituita nel settembre del 1969 negli USA da ARPA \"(Advanced Research Projects Agency)\". ARPA fu creata nel 1958 dal Dipartimento della Difesa degli Stati Uniti per dare modo di ampliare e sviluppare la ricerca, soprattutto all'indomani del sorpasso tecnologico dell'Unione Sovietica, che lanci\u00f2 il primo satellite (Sputnik) nel 1957, conquistando i cieli americani: quando la NASA le subentr\u00f2 nella gestione dei programmi spaziali l'ARPA assunse il controllo di tutte le ricerche scientifiche a lungo termine in campo militare.\nVerso il 1965 l'ARPA cominci\u00f2 ad avere dei seri problemi di gestione: aveva diversi computer sparsi in varie sedi (tutti molto costosi) che non potevano parlarsi: non avrebbero potuto farlo nemmeno se fossero stati nella stessa stanza. Scambiare file fra loro era quasi impossibile, per via dei formati di archiviazione completamente diversi (e proprietari) che ognuno di essi usava, quindi era necessario molto tempo e molto lavoro per passare dati fra i vari computer, per non parlare dello sforzo necessario per portare e adattare i programmi da un calcolatore all'altro. Per questo Robert Taylor, allora direttore della divisione informatica dell'ARPA, affront\u00f2 il problema in modo radicale. Nel 1966 parl\u00f2 con Charlie Hertzfeld, allora direttore dell'ARPA, e ottenne uno stanziamento di un milione di dollari per il progetto ARPANET.\nARPANET venne pianificato e realizzato dall'IPTO (\"Information Processing Techniques Office\"). Questo dipartimento fu gestito in principio da Joseph Licklider, psicologo prima, scienziato informatico poi, al MIT (\"Massachusetts Institute of Technology\") di Boston. ARPANET sarebbe servita a condividere \"online\" il tempo di utilizzazione del computer tra i diversi centri di elaborazione dati e i gruppi di ricerca per l'agenzia.\nL'IPTO si bas\u00f2 su una tecnologia rivoluzionaria: la commutazione di pacchetto (\"packet switching\"), sviluppata da Paul Baran, ingegnere polacco naturalizzato statunitense, alla RAND corporation e da Donald Davies al Laboratorio nazionale britannico di Fisica (\"British National Physical Laboratory\"). Si puntava ad un network invulnerabile ad un attacco nucleare. Secondo altre fonti, invece, questa tesi \u00e8 una leggenda alimentata da un articolo sul \u00abTIME\u00bb del 1993 di Philip Elmer-Dewitt..\nCos\u00ec, nell'ottobre 1969 Leonard Kleinrock, titolare del laboratorio dell'Universit\u00e0 della California di Los Angeles, fu incaricato di creare il primo collegamento telefonico da computer a computer fra la UCLA e lo Stanford Research Institute, che furono cos\u00ec i primi due nodi di Internet: la prima applicazione che abbia mai funzionato su internet fu una sessione Telnet. Nel dicembre 1969 si aggiunsero alla connessione le universit\u00e0 di Santa Barbara e dello Utah, rispettivamente il terzo e quarto nodo. Il quinto nodo fu la BBN (\"Bolt, Beranek e Newman\", una societ\u00e0 di ingegneristica acustica di Boston convertita all'informatica applicata), nei primi mesi del 1970, che aveva implementato i primissimi protocolli di ARPANET.\nLe reti da Arpanet a Internet.\nTCP/IP e NSFNET.\nNell'estate del 1970 vennero collegati il sesto, settimo, l'ottavo e il nono nodo: rispettivamente il MIT, la Rand Corporation, la System Development Corporation e Harvard. Un ulteriore passo nello sviluppo di ARPANET fu quello di collegarla ad altri network, PRNET e SATNET, reti di comunicazione gestite da ARPA: alla fine del 1971 Internet era composta di 15 nodi, e alla fine del 1972 aveva 37 nodi. Fin da allora la sua crescita avveniva a velocit\u00e0 esponenziale.\nNel 1973 Robert Kahn, di ARPA, e Vinton Cerf, della Stanford University, misero per iscritto la struttura di Internet. Sempre nello stesso anno fu istituito il progetto del \"protocollo di controllo trasmissione\" (TCP), standard indispensabile per la comunicazione tra reti di computer. Nel 1978 Cerf, Postel e Crocker hanno aggiunto un protocollo tra rete e rete (IP), mettendo a punto il definitivo protocollo su cui ancor oggi opera Internet, il TCP/IP.\nNel 1983 il Dipartimento della Difesa statunitense, preoccupato per possibili buchi nella sicurezza, cre\u00f2 MILNET, per scopi unicamente militari. ARPA-INTERNET \u00e8 subentrata come rete esclusivamente dedicata alla ricerca.\nNel 1986 la \u00abNational Science Foundation\u00bb americana cre\u00f2 la rete NSFNET per collegare le universit\u00e0 americane ai propri supercalcolatori e raccordarle con ARPANET. Nel 1988 inizi\u00f2 a usare come sua dorsale ARPANET.\nNel 1990 ARPANET, ormai obsoleta, venne smantellata. La NSF venne incaricata dal governo statunitense di amministrare l'intera rete accademica negli USA.\nCon gli anni si pass\u00f2 via via alla privatizzazione di Internet. Nel 1995, NSFNET venne chiusa e la privatizzazione prese il sopravvento.\nGli anni novanta assistettero al proliferare dei fornitori di servizi internet. Ci\u00f2 divenne possibile grazie al progetto originario di ARPANET, decentralizzato e basato su protocolli di comunicazione aperti.\nI BBS.\nL'altra origine di Internet si trova nel \"BBS\" (\"Bulletin Board System\"), un sistema di bacheca elettronica sorto alla fine degli anni settanta. Nel 1977 due studenti dell'Universit\u00e0 di Chicago, Ward Christensen e Randy Suess, scrissero un programma battezzato MODEM.ASM, che permetteva il trasferimento di file tra i loro personal computer e nel 1978 misero a punto anche il \"Computer Bulletin Board System\", che consentiva al pc di trasmettere e archiviare messaggi. Entrambi i programmi vennero distribuiti dai loro creatori, in forma open source.\nNel 1983 Tom Jennings ide\u00f2 FIDO, un proprio programma per le BBS, che diede vita ad una rete, FIDONET.\nPer la comunicazione tra computer \u00e8 fondamentale ci\u00f2 che \u00e8 emerso dalla comunit\u00e0 di utenti UNIX, nome di un sistema operativo sviluppato nei \"Bell Laboratories\" e rilasciato da Bell alle universit\u00e0 nel 1974, con il codice sorgente e il permesso di implementarlo.\nIl protocollo UUCP.\nNel 1978 nasce UUCP (\"Unix-to-Unix copy protocol\"), che consente ai computer la copia dei file. Basandosi su questo, nel 1979 nacque un programma di comunicazione per computer UNIX. Nacquero cos\u00ec reti di comunicazione tra computer, chiamate Usenet News, al di fuori di ARPANET. Poi ARPANET e Usenet si unirono creando Internet, a partire da un gruppo di laureati dell'Universit\u00e0 di Berkeley, che crearono un ponte tra ARPANET e Berkeley, che era nodo della rete del governo.\nUnix diede anche vita al movimento open source, che tenta di tenere aperto l'accesso a tutte le informazioni relative al software. Nel 1984, un programmatore del laboratorio di intelligenza artificiale del MIT, Richard Stallman, fonda la Free Software Foundation, introducendo il concetto di copyleft, opposto al copyright. Stallman sottintendeva a tutto questo che chiunque avesse utilizzato il software messo liberamente a disposizione in cambio avrebbe dovuto distribuire in rete il codice migliorato. Stallman cre\u00f2 un'alternativa a UNIX, il sistema operativo GNU e lo rese pubblico in rete, con la sola clausola di rispettare il copyleft.\nSu questa base, nel 1991 Linus Torvalds, studente allora ventiduenne dell'Universit\u00e0 di Helsinki, svilupp\u00f2 un nuovo sistema operativo basato su UNIX, in modo da trovare qualcosa che \"girasse\" sulle sue macchine di poco costo, non potendosi permettere di meglio a livello hardware. Cos\u00ec \u00e8 nato il kernel Linux.\nIl protocollo TCP/IP diventa mondiale.\nLa prima connessione con questo protocollo al di fuori degli Stati Uniti fu stabilita nel 1982 con la Norvegia, e con la Gran Bretagna, a pochi mesi di distanza l'una dall'altra. I due Paesi erano gi\u00e0 uniti ad Arpanet fin dal 1973, quindi si tratt\u00f2 in realt\u00e0 della riconversione con la nuova tecnologia di una connessione gi\u00e0 esistente.\nIl CERN di Ginevra: l'Internet europea.\nNel 1984 l'Europa cominci\u00f2 l'aggiornamento della sua rete al protocollo TCP/IP. Il processo si concluse solo alla fine del decennio. La Cisco Systems, una piccola impresa all'epoca specializzata nella costruzione di router, venne incaricata dal CERN, l'istituto per la ricerca scientifica avanzata della Comunit\u00e0 Europea, di sviluppare la parte europea di Internet attraverso il passaggio dalla rete UUCP esistente verso il nuovo protocollo. Nel 1989 il CERN apr\u00ec la sua prima connessione TCP/IP esterna.\nCi\u00f2 coincise con la creazione del RIPE (\"R\u00e9seaux IP Europ\u00e9ens\", Rete degli IP europei), da parte di un gruppo di amministratori di reti IP. La rete venne ideata durante le riunioni periodiche del gruppo. Successivamente, nel 1992, il RIPE venne registrato ufficialmente come cooperativa.\nAsia e Pacifico.\nAlla fine degli anni ottanta anche le universit\u00e0 del continente australiano completarono la revisione tecnologica della rete, eseguendo il passaggio al protocollo TCP/IP. D'altra parte tecnologie come l'X.25 e la UUCP si erano dimostrate molto costose e questo ne aveva limitato la diffusione. \u00c8 nel 1989 che le universit\u00e0 australiane si uniscono alla rete TCP/IP creando la AARNet.\nIn quegli stessi anni Internet cominciava il suo ingresso nell'esteso continente asiatico. Il Giappone, che nel 1984 aveva fondato JUNET, una rete dentro la rete UUCP, si connett\u00e9 alla NSFNet nel 1989. La citt\u00e0 giapponese di K\u014dbe fu scelta come sede del meeting annuale dell'Internet Society per l'anno 1992.\nSingapore svilupp\u00f2 la sua rete TECHNET nel 1990; la Thailandia si un\u00ec alla rete mondiale nel 1992 grazie all'iniziativa dell'Universit\u00e0 Chulalongkorn.\nLa biblioteca mondiale: da Gopher al Web.\n\"ARCHIE\" e \"WAIS\".\nI ricercatori nel periodo che segue la creazione di internet cercarono di rendere l'utilizzo della strada pi\u00f9 user-friendly in modo da raggiungere non solo studenti e ricercatori ma una vasta gamma di utenti.\nGi\u00e0 nel 1989 fu avviato il primo passo in questa direzione, quando Peter Deutch della Mc Gill University di Montr\u00e9al, inventa ARCHIE, un programma in grado di indicizzare il contenuto di molti archivi pubblici di file presenti su Internet e sino ad allora \u201csparsi\u201d per la rete.\nPoco tempo dopo fu sviluppato il primo sistema di \u201cricerca informazioni distribuito\u201d il cosiddetto WAIS (Wide Area Information Server). WAIS era in grado da un lato, di indicizzare enormi quantit\u00e0 di file, dall'altro, di effettuare ricerche su di essi. Si pensi che nel server WAIS venne ospitato l'intero database delle RFC (Request For Comment). Vista la sua complessit\u00e0, WAIS venne ben presto abbandonato.\nGopher e \"VERONICA\".\nIl primo strumento (non si parla ancora di Browser) di \u201cInterfaccia Universale\u201d alle risorse di rete fu Gopher. Esso adottava men\u00f9 descrittivi a struttura gerarchica e soprattutto si basava su un'architettura di tipo client-server. Al successo di Gopher contribu\u00ec enormemente un programma in grado di effettuare ricerche nel cosiddetto \u201cGopher-Space\u201d: VERONICA (Very Easy Rodent Oriented Netwide Index to Computerized Archives).\nGopher fu inventato da Paul Lindner e Mark Mc Cahill. Il suo nome \u00e8 dovuto alla mascotte dell'Universit\u00e0 del Minnesota ed in inglese significa \u201cmarmotta\u201d: un simpatico roditore che scava gallerie nel terreno. Poich\u00e9 (metaforicamente) il Gopher \u201cscava\u201d gallerie attraverso Internet, i suoi inventori decisero di affibbiargli questo nome.\nMentre Gopher raggiungeva l'apice del suo successo, nei laboratori del CERN di Ginevra veniva sviluppato per\u00f2 il World Wide Web (WWW), la grande ragnatela mondiale.\nNascita del World Wide Web.\nIl dispiegamento delle potenzialit\u00e0 di Internet e la sua progressiva diffusione popolare sono per\u00f2 frutto dello sviluppo del WWW, il \"World Wide Web\", un sistema per la condivisione di informazioni in ipertesto del 1990 sviluppato da Tim Berners-Lee presso il CERN (\"Centro Europeo per la ricerca nucleare\"). L'opera di Berners-Lee pu\u00f2 essere vista come il risultato di una serie di idee e progetti anche con sfondo utopico, a partire dagli anni 1930, iniziando con il \"Memex\" di Vannevar Bush; nel 1968 con l'\"OnLine System\" di Douglas Engelbart, che includeva un'interfaccia grafica da usare con un nuovo strumento, il \"mouse\". Ted Nelson, nel suo testo \"Computer Lib/Dream Machine\", manifesto politico del 1965, aveva immaginato una forma pura e totalmente aperta di ipertesto e un sistema utopico sulla base di queste idee, XANADU. Questi sogni furono comunque trasformati in realt\u00e0 prima da Bill Atkinson con il sistema HyperCard di Apple Computer e definitivamente da T.B. Lee nel 1980 con il suo \"Enquire\".\nTim Berners-Lee e Robert Cailliau nel 1990 misero a punto il protocollo HTTP e una prima specifica del linguaggio HTML, sulla base dei quali sono stati realizzati un primo programma browser/editor ipertestuale per il WWW, utilizzato all'interno del CERN nel 1991. In particolare, il 6 agosto 1991 Berners-Lee pubblic\u00f2 il primo sito web al mondo, presso il CERN, all'indirizzo https://web.archive.org/web/20150717103715/http://info.cern.ch/hypertext/WWW/TheProject.html.\nNel 1993 usc\u00ec Mosaic, il primo browser creato per il web: combinava una capacit\u00e0 grafica avanzata e diverse tecnologie d'interfaccia multimediali. Il padre di Mosaic \u00e8, a buon diritto, Marc Andreessen. Da lui nacque la \"Mosaic Communications\", che poi prese il nome di Netscape Communication. Nel 1994 Andreessen cre\u00f2 anche il primo browser commerciale, Netscape Navigator che, successivamente, fu reso disponibile online. Microsoft scopr\u00ec Internet nel 1995 e fece uscire il browser Internet Explorer installabile sul proprio sistema operativo Windows 95.\nSempre nello stesso anno, la Sun Microsystem progett\u00f2 il linguaggio di programmazione Java, che permette di eseguire programmi scaricati da Internet in sicurezza grazie alla tecnologia degli \"Applet\". Nel 1998, Netscape rilasci\u00f2 in rete il codice sorgente di Navigator.\nInternet \u00e8 nato nella mente e nelle utopie di tante persone nei primi anni sessanta, ma per la massa, per le imprese e per il mondo nel complesso, la rete delle reti si \u00e8 affermata nel 1995.\n\u00c8 dall'ampia diffusione delle tecnologie del World Wide Web che si comincia a parlare sempre di pi\u00f9 del commercio elettronico anche per gli utenti finali e non solo per le transazioni fra grandi imprese."}
{"id": "25245", "revid": "1718925", "url": "https://it.wikipedia.org/wiki?curid=25245", "title": "Burocrazia", "text": "Per burocrazia si intende l'organizzazione di persone e risorse destinate alla realizzazione di un fine collettivo secondo i principi giuridici di un dato ordinamento.\nEtimologia.\nL'etimologia ibrida del termine, dal francese \"bureau\" (\"ufficio\") connesso al greco \"kr\u00e1tos\" (\"potere\"), ne rivela l'origine tarda e la derivazione di matrice francofona.\nStoria.\nAntica Roma.\nDal punto di vista storico, l'introduzione sistematica di un sistema amministrativo suddiviso in numerosi uffici e basato su procedure in qualche modo unificate risale addirittura all'imperatore Claudio nel I secolo d.C. - una sostanziale novit\u00e0 rispetto al tradizionale accentramento del potere politico nelle mani del Senato, conseguenza inevitabile di un progressivo svuotamento dei poteri di quest'ultimo. L'interposizione di un corpus di funzionari, seppure inizialmente legati in modo strettissimo al potere imperiale, come intermediario tra il potere e la societ\u00e0 romana rappresent\u00f2 una vera rivoluzione concettuale.\nClaudio affid\u00f2 arbitrariamente i vari uffici ai suoi liberti, i cui nomi (Pallante, Narcisso, Callisto) sono ancor oggi sinonimo di corruttela, arbitrio, intrallazzo, cospirazione, finanche omicidio: ben lontani dunque dall'idealizzazione impersonale di rettitudine elaborata molti secoli pi\u00f9 tardi. Questi burocrati \"ante litteram\", designati direttamente dall'Imperatore, secondo Tacito nei suoi \"Annales\": \"esercitavano poteri regali con animo di schiavi\".\nL'articolazione e l'importanza della burocrazia continuarono a crescere ed espandersi in epoca imperiale, di pari passo con il potere ed il peso politico dei burocrati: un potere formalmente limitato e subordinato a quello imperiale, ma estremamente frammentato, praticamente vitalizio e continuamente espanso nelle sue prerogative da una ininterrotta proliferazione di leggi e regolamenti (in gran parte confluiti nel \"Corpus Iuris\"). Questo modo di procedere divenne un tratto peculiare dell'impero bizantino e del suo complicatissimo cerimoniale: ancora oggi, infatti, il termine bizantinismo come sinonimo di astrusit\u00e0, cavillosit\u00e0, pedanteria, tortuosit\u00e0 \u00e8 utilizzato quasi esclusivamente in riferimento alla burocrazia ed alle sue procedure.\nNella Cina e nell'impero ottomano.\nPer la Cina, l\u2019opera \"Da Ming guan zhi\", pubblicata intorno al 1540, \"descrive la suddivisione dei distretti e la struttura del funzionariato imperiale in epoca Ming, corredata di carte geografiche\".\nNell'impero ottomano, vi erano \"funzionari delegati dalla corte a riscuotere tasse di spettanza imperiale e a organizzare un servizio di supporto di truppe in caso di necessit\u00e0. Questa (...) funzione veniva esercitata in forza di un \"mansab\", ovvero di un alto rango militare e fiscale conferito loro dalla corte. In alcune aree limitate dell\u2019impero (...) la carica di mansabdar (detentore di un \"mansab\") veniva assegnata a veri e propri funzionari di carriera, appartenenti all\u2019aristocrazia di servizio musulmana, che la detenevano a titolo non permanente e, per di pi\u00f9, con l\u2019obbligo di cambiare frequentemente la sede territoriale di esercizio della propria funzione, imposto allo scopo di prevenire lo sviluppo di un loro autonomo potere territoriale. Si trattava, dunque, in questo caso, di un rango paragonabile \u2013 \"cum grano salis\" \u2013 a quello inerente al tipo \u00abcommissariale\u00bb del funzionariato europeo di antico regime. Ma n\u00e9 il principio della provvisoriet\u00e0 della funzione, n\u00e9, tanto meno, quello della rotazione, valevano per coloro che si vedevano invece attribuire un \"mansab\" in virt\u00f9 del potere che gi\u00e0 esercitavano \u00abnelle loro terre originarie\u00bb, e che continuavano, perci\u00f2, anche nella loro rinnovata veste istituzionale, a interpretare in modo autonomo, tanto pi\u00f9 per il fatto che a tutelarli c\u2019era il carattere in questo caso ereditario del \"mansab\" conferito loro\".\nEt\u00e0 moderna.\nL'accezione originaria del termine, in epoca moderna e premoderna, indicava un progresso ed una positiva terziet\u00e0 rispetto alle forme organizzative basate sull'arbitrio e sull'esercizio individuale e dispotico di un potere personale. Rispetto a questi fenomeni, l'ideale burocratico all'epoca degli Stati nazionali poneva il potere in mano alla legge attraverso, ad esempio, la non-propriet\u00e0 da parte del funzionario dei mezzi di produzione del proprio lavoro; la disciplina garantistica del rapporto di lavoro del funzionario, che non poteva essere licenziato perch\u00e9 sgradito al superiore; la definizione di procedimenti e procedure prestabiliti per tipologie uniformi di atti. In epoca moderna l'introduzione sistematica di una burocrazia rigidamente organizzata risale all'epoca della costituzione dei primi Stati nazionali, con un ruolo di primo piano ricoperto da Napoleone Bonaparte.\nFrancia.\nNapoleone Bonaparte riusc\u00ec a realizzare un apparato burocratico estremamente accentrato, fondato sulla funzione dei prefetti, per nulla pachidermico, anzi snello e ben funzionante; tant'\u00e8 che dopo la restaurazione alcuni governi tentarono di imitarne il funzionamento, in testa a tutti la Casa Savoia, senza per\u00f2 riuscirvi del tutto.\nIl modello napoleonico, fondato su un\u2019amministrazione piramidale, accentrata e coesa, incarnazione della supremazia dell\u2019interesse pubblico sulla societ\u00e0 e gli interessi privati, \u00e8 stato scosso alle fondamenta alla fine del XX secolo \"da almeno tre rilevanti riforme: il decentramento amministrativo, le privatizzazioni e la riorganizzazione degli apparati pubblici. Il dibattito sulla devoluzione delle competenze dal centro alla periferia del sistema amministrativo sub\u00ec una chiara accelerazione all\u2019inizio degli anni \u201980 con l\u2019arrivo dei socialisti a Matignon\".\nGermania.\nAlla fine del XVIII secolo la legge generale prussiana (\"allgemeines Preussisches Landrecht\") e la legge fondamentale sul funzionariato (\"hergebrachte Grundsatze des Berufsbeamtentums\") contenevano le norme fondamentali sull\u2019impiego alle dipendenze dello Stato:\noccupazione a tempo pieno e a vita dietro adeguato corrispettivo (\"Alimentationsprinzip\"); fedelt\u00e0, neutralit\u00e0\ne moderazione politica; dedizione al pubblico servizio; divieto di scioperare; regime particolare per i\ngradi di funzionario\".\nRegno Unito.\nNel Regno Unito \u00able origini di una burocrazia moderna e professionale vanno rintracciate nella seconda met\u00e0 del XIX secolo, e, in particolare, nel rapporto Northcote-Trevelyan (1854), esito di un'indagine commissionata da Gladstone sullo stato dei dipendenti pubblici. Il rapporto divenne presto un modello per altri governi, ivi compreso quello statunitense. Sulla base dei suoi contenuti, il controllo della burocrazia veniva di fatto strappato dalle mani dei notabili e consegnato in quelle della borghesia, anche per porre fine alle pratiche nepotistiche e clientelari proprie del passato. Nacque in quel momento il cosiddetto \"modello Whitehall\", fondato su una classe di funzionari professionisti, neutrali e apolitici, che doveva fungere da compensazione al \"modello Westminster\", costituito da parlamentari eletti democraticamente e detentori del potere politico e decisionale\u00bb.\nLord Cyril Northcote Parkinson, autore di un libello ironico in cui definiva tale omonima legge empirica, osserv\u00f2 che, anche nel momento di massimo declino del sistema coloniale britannico, la burocrazia degli uffici coloniali continuava costantemente ad aumentare di numero. Dalle sue rigorose osservazioni si evince che, in una qualsiasi organizzazione burocratica, il tasso di crescita degli impiegati si attesta su un 5-7% annuo, indipendentemente da qualsiasi variazione nel lavoro da svolgere. Tali fenomeni dipendono strettamente da elementi intrinseci al modello burocratico, che tende ad espandersi per perpetuare ed aumentare il proprio potere, diluendo al contempo le responsabilit\u00e0 individuali.\nItalia.\nLa debolezza del potere burocratico italiano emerse in tutta la sua gravit\u00e0 nel secondo dopoguerra: \"i militari avevano pagato la sconfitta e la troppo assidua prossimit\u00e0 con il regime, nonch\u00e9 \u2013 evidentemente \u2013 il ruolo ormai decisamente subalterno delle forze armate repubblicane nell\u2019ambito delle nuove alleanze atlantiche; ma soprattutto era maturata in quei vent\u2019anni una crisi strutturale dell\u2019amministrazione dello Stato in tutte le sue componenti di vertice: ridotta ai minimi termini l\u2019influenza dei prefetti, anche per il forte protagonismo dei partiti politici quali nuovi interpreti del rapporto centro-periferia; mortificata l\u2019alta dirigenza dei ministeri, sia in termini di comparazione economica con altre \u00e9lite estranee all\u2019amministrazione sia in termini di capacit\u00e0 dialettica verso le nuove \u00e9lite della politica; moltiplicate a dismisura, sino a togliere loro il prestigio della carica, le figure di vertice\".\nSignificato concettuale del termine.\nIl termine, definito in maniera sistematica da Max Weber indica il \"potere degli uffici\" (dal francese \"bureau\"): un potere (o, pi\u00f9 correttamente, una forma di esercizio del potere) che si struttura intorno a regole impersonali ed astratte, procedimenti, ruoli definiti una volta per tutti e immodificabili dall'individuo che ricopre temporaneamente una funzione.\nIl termine assume a volte un valore dispregiativo teso ad indicare l'eccessivo iter o vincoli per il raggiungimento di determinati obiettivi personali o statali. I difensori della burocrazia difendono invece tale aspetto giustificandoli con la corretta applicazione di leggi e procedure definite precedentemente da terzi secondo il principio di legalit\u00e0 e uguaglianza.\nL'attuale accezione del termine \u00e8, pertanto, stata influenzata da quelle che - nel corso del XX secolo - sono state definite da alcuni \"conseguenze inattese\" del fenomeno burocratico: rigidit\u00e0, lentezza, incapacit\u00e0 di adattamento, inefficienza, inefficacia, lessico difficile o addirittura incomprensibile (il cosiddetto \"burocratese\"), mancanza di stimoli, deresponsabilizzazione, eccessiva pervasivit\u00e0, tendenza a regolamentare ogni minimo aspetto della vita quotidiana.\nNegli stati moderni - dove gli apparati burocratici hanno ragguardevoli dimensioni ed il controllo politico \u00e8 limitato nel tempo dal susseguirsi delle elezioni - il duraturo \"potere degli uffici\" \u00e8 incline a trasformare il potere delegato in potere proprio. Per converso, il ruolo delle burocrazie \u00e8 rivendicato come salvaguardia delle regole a fronte del pericolo di \"dittatura della maggioranza\".\nEvoluzione contemporanea nella scienza dell'amministrazione.\nIn tempi recenti vari fattori, tra i quali i profondi cambiamenti dell'assetto geopolitico ed una migliore consapevolezza dei cittadini, nata anche dal confronto generalizzato con altre realt\u00e0 no \noltre i confini nazionali, hanno posto al centro dell'attenzione il tema di una nuova sensibilit\u00e0 nei rapporti con la burocrazia, anche in Paesi tradizionalmente deficitari sotto questo aspetto e privi di una normalizzazione dello \"spoil system\".\nD'altro canto i progressi nella \"governance\" razionale, supportata anche dall'applicazione sistematica della Teoria dei giochi ad opera di studiosi come Robert Cooter, Douglas Baird, Robert Gertner e Randal Picker, hanno contribuito in modo fondamentale ad una migliore comprensione delle dinamiche sociali nella classe dirigente ed hanno portato vari Governi a prendere atto che i continui mutamenti dell'ambiente sociale ed economico (sviluppo tecnologico, differenziazione e frammentazione della domanda sociale, dispersione del potere politico su nuovi livelli anche transnazionali) richiedevano adeguate riforme e ridimensionamenti del \"potere degli uffici\".\nAl modello burocratico si sono quindi nel tempo apportate modifiche sia nella pratica che nella teoria, sviluppando forme di amministrazione partecipata, flessibile, contrattata, per progetti (cosiddetto \"modello telocratico\").\nAccezioni negative e critiche.\nCon il tempo, al termine \"burocrazia\" sono state associate accezioni negative; in particolare si parla di \"burocratese\" per indicare lo stile comunicativo e il linguaggio inutilmente complicato utilizzato dalle amministrazioni e istituzioni pubbliche durante le loro funzioni di comunicazione con i cittadini. Altra espressione negativa legata all'ambito della burocrazia \u00e8 quella di \"lungaggine burocratica\", utilizzata per indicare i ritardi associati alla burocrazia, che sono interpretati come \"lentezza esasperante\" e \"perdite di tempo\".\nOltre ai \"costi\" in termini di tempo, le attivit\u00e0 burocratiche vengono spesso criticate per i costi associati in termini economici. Tali costi, in Italia sono stati indicati come una delle cause della mancanza di competitivit\u00e0 delle imprese. Per questi motivi si parla in generale di \"mala burocrazia\"."}
{"id": "25246", "revid": "1288208", "url": "https://it.wikipedia.org/wiki?curid=25246", "title": "Michel Foucault", "text": "Filosofo, \"archeologo dei saperi\", saggista letterario e docente presso il \"Coll\u00e8ge de France\", fu una delle personalit\u00e0 di spicco della corrente filosofico-antropologica strutturalista e post-strutturalista tra gli anni sessanta ed i primissimi anni ottanta, assieme a pensatori del calibro di Claude L\u00e9vi-Strauss, Jacques Lacan, Louis Althusser, Roland Barthes, Pierre Klossowski e Gilles Deleuze.\nTra i grandi pensatori del XX secolo, Foucault fu l'unico che realizz\u00f2 il progetto storico-genealogico propugnato da Friedrich Nietzsche, allorch\u00e9 segnalava che, nonostante ogni storicismo, continuasse a mancare una storia della follia, del crimine e della sessualit\u00e0.\nI lavori di Foucault si concentrano su un argomento simile a quello della burocrazia e della connessa razionalizzazione trattato da Max Weber. Egli studi\u00f2 lo sviluppo delle prigioni, degli ospedali, delle scuole e di altre grandi organizzazioni sociali. Sua \u00e8 la teorizzazione che vide nell'archetipo del Panopticon, modello di carcere ideale teorizzato dal filosofo e giurista inglese Jeremy Bentham, il paradigma della moderna societ\u00e0 capitalistica.\nImportanti sono anche gli studi di Foucault sulla sessualit\u00e0, che egli crede non sia sempre esistita cos\u00ec come la conosciamo oggi e cos\u00ec come soprattutto ne discutiamo. In particolare negli ultimi due secoli la sfera del sesso \u00e8 stata oggetto di una volont\u00e0 di sapere, di una pratica confessionale che prosegue in maniera blanda ma comunque diffusa la volont\u00e0 di potere e di sapere istituita con la modernit\u00e0 dalle istituzioni prima religiose e poi secolari.\nAltro tema ampiamente trattato dal filosofo francese \u00e8 quello della \"cura di s\u00e9\", un principio filosofico rintracciabile nel periodo ellenistico greco e nell'et\u00e0 tardo imperiale romana.\nBiografia.\n1926-1953: la famiglia e la formazione.\nPaul-Michel Foucault nacque a Poitiers il 15 ottobre del 1926, secondogenito dei tre figli di una famiglia della borghesia francese. Suo padre, Paul Foucault, era un chirurgo, come i suoi nonni, originari di Fontainebleau (nell'\u00cele-de-France), mentre sua madre, Anne Malapert, anch'ella proveniente da una famiglia di chirurghi, gioc\u00f2 un ruolo attivo nell'educazione del piccolo Michel. Dopo aver frequentato una scuola cattolica alle primarie, studia la filosofia con uno studente allora al secondo anno di filosofia, Louis Girard, ed entra nel prestigioso Lyc\u00e9e Henri-IV di Parigi. Nel 1946 Foucault viene ammesso all'\u00c9cole normale sup\u00e9rieure classificandosi tra i primi quattro. Qui studia con Maurice Merleau-Ponty e Louis Althusser. Nel 1948 riceve il diploma di laurea in filosofia, nel 1950 quello in psicologia. In giovent\u00f9 Foucault tenta pi\u00f9 volte di suicidarsi, abusa di alcolici, e per un breve periodo va in analisi; vive la sua omosessualit\u00e0 in maniera complessa. Negli anni Cinquanta studia i testi di Nietzsche e di Heidegger. Nel 1950 aderisce al Partito Comunista Francese, che lascer\u00e0 due anni dopo. Nel 1952 lavora come psicologo al servizio psichiatrico del professor Jean Delay a l'hopital Sainte-Anne a Parigi.\n1954-1962: la libera docenza, l'incontro con Daniel Defert e l'esperienza tunisina.\nDal 1954 al 1958 Foucault insegna francese nelle universit\u00e0 di Uppsala (Svezia, dove ha una relazione con il compositore Jean Barraqu\u00e9), Varsavia e Amburgo. Nel 1955 diventa direttore dell'Istituto francese di Uppsala. Nel 1961 presenta \"Storia della follia nell'et\u00e0 classica\" come tesi principale diretta da Georges Canguilhem e l\"Introduzione all'\u00abAntropologia\u00bb di Kant\" sotto la direzione di Jean Hyppolite. Nel 1960 Foucault incontra Daniel Defert, uno studente di filosofia, che diventer\u00e0 il suo compagno per venticinque anni. L'attivismo politico di Defert avr\u00e0 una grande influenza sul filosofo francese. In un'intervista del 1981 Foucault dir\u00e0: \u00abHo vissuto per 18 anni in uno stato di passione verso qualcun altro. In certi momenti, questa passione ha preso la forma dell'amore. Ma in verit\u00e0, \u00e8 tutta una questione di passione tra noi due\u00bb. Quando Defert \u00e8 costretto a trasferirsi in Tunisia per gli obblighi di leva, Foucault rinuncia ad una prestigiosa posizione in un'universit\u00e0 giapponese e si trasferisce a Tunisi. Qui si espone spesso nella difesa di alcuni studenti, procurando loro avvocati dalla Francia. Dal 1966 al 1968 la Tunisia \u00e8 agitata da numerosi scontri di piazza in seguito alla Guerra dei sei giorni tra i paesi arabi e lo stato di Israele.\n1963-1971: dalla \"Nascita della clinica\" all\"Archeologia del sapere\".\nNel 1963 viene pubblicato \"Nascita della clinica: un'archeologia dello sguardo medico\" (\"Naissance de la clinique. Une arch\u00e9ologie du regard m\u00e9dical\").\nNel 1965 inizia un viaggio per alcune lezioni in Brasile, dove incontra alcuni oppositori alla giunta militare (con i quali terr\u00e0 un legame costante). Nel 1966 Foucault cura insieme a Gilles Deleuze l'edizione dell'opera omnia di Nietzsche in Francia. Sempre nel 1966 esce \"Le parole e le cose\" (\"Les Mots et les Choses\") che diventa un best seller. Ritorna in Francia durante gli sconvolgimenti del 1968 e appoggia il movimento studentesco. Gli viene chiesto di dirigere il dipartimento di filosofia della neonata universit\u00e0 sperimentale di Vincennes, nata proprio sulla spinta del movimento studentesco del '68. Esce nel 1969 \"L'archeologia del sapere\" (\"L'Arch\u00e9ologie du savoir\").\nInsieme a Daniel Defert nel febbraio del 1971, Foucault partecipa alla creazione del Gruppo di Informazione sulle prigioni (Groupe d'Information sur les Prisons), indagando pi\u00f9 da vicino la condizione del carcere e fornendo ai reclusi un mezzo di comunicazione verso l'esterno ed un'occasione per elaborare pubblicamente la condizione della carcerazione.\nNel '71 pubblica anche \"Nietzsche, la genealogia, la storia\" nel quale esamina le possibili direzioni del senso storico che pu\u00f2 accettare l'esistenza di una costante sovrastorica (una verit\u00e0 eterna, un\u2019anima che non muore, una coscienza immutabile e presente a se stessa) oppure identificarsi col genealogista nietzschiano, che nega la verit\u00e0 dell'Assoluto e della metafisica, in grado di portare alla luce la causa e fine della storia come dispiegamento nel tempo di una volont\u00e0 cosmica regolatrice e/o di un significato nascosto nell'Idea e nell'origine. \nFoucault rimuove l'interrogativo sull'origine divina del male, \u00e8 contrario all'uso platonico della storia (reminiscenza, continuit\u00e0-tradizione, conoscenza) e rifiuta il soggetto trascendentale kantiano, forma universale e necessaria dell'a priori, cui sostituisce una pratica storica, contingente e particolare: \u00abil punto in cui [la mia indagine] si separa da tutte le filosofie della conoscenza consiste nel non riferire questo fatto [dell\u2019esistenza dei discorsi] all'istanza di una donazione originaria che fondi il fatto e il diritto in un soggetto trascendentale, ma ai processi di una pratica storica\u00bb (da \"Archeologia del sapere\").\n1970: i corsi al Coll\u00e8ge de France.\nIl 12 aprile 1970 viene eletto professore al Coll\u00e8ge de France alla cattedra di Storia dei Sistemi di Pensiero. In questa posizione, presso la pi\u00f9 prestigiosa istituzione accademica francese, Foucault \u00e8 ormai considerato un filosofo di capitale importanza nel panorama internazionale. Qui terr\u00e0 i suoi corsi fino all'anno della sua morte e si dedicher\u00e0 soprattutto alla ricerca. Tutti i professori del Coll\u00e8ge de France hanno l'obbligo di impartire 26 ore di insegnamento all'anno (che possono essere svolte in forma di seminari di 13 ore al massimo). I docenti devono presentare ogni anno una ricerca originale, e ci\u00f2 li costringe a rinnovare ogni volta il contenuto del loro insegnamento. La partecipazione ai corsi e ai seminari \u00e8 del tutto libera; non richiede n\u00e9 iscrizione n\u00e9 titoli di studio, ma nemmeno gli insegnanti ne rilasciano alcuno. Nel vocabolario del Coll\u00e8ge de France si dice che i professori non hanno studenti, ma solo degli uditori. Nei corsi Foucault lavora sia con i materiali teorici che porteranno alla creazione di \"Sorvegliare e punire\", sia con quel concetto di biopolitica (a cominciare dal corso del 1976, \"Bisogna difendere la societ\u00e0\" (\"Il faut d\u00e9fendre la soci\u00e9t\u00e9\") che sar\u00e0 il lascito pi\u00f9 scottante per la teoria critica a venire.\n1975-1984: \"Sorvegliare e punire\" e \"La volont\u00e0 di sapere\".\nNel 1975, Foucault pubblica \"Sorvegliare e punire. Nascita della prigione\" (\"Surveiller et punir. Naissance de la prison\"), il suo lavoro pi\u00f9 noto e influente, che avr\u00e0 ripercussioni in un numero svariato di campi disciplinari. Nello stesso anno sperimenta l'LSD nella Valle della Morte, un'esperienza che definir\u00e0 \"la migliore della mia vita\".\nNel 1976 esce la prima parte della \u201cStoria della sessualit\u00e0\u201d, \"La volont\u00e0 di sapere\" (\"La volont\u00e9 de savoir\"). \nNel 1978 racconta sulle pagine del \"Corriere della Sera\" la rivoluzione iraniana. Il filosofo francese mantiene un atteggiamento non distaccato dagli eventi, simpatizza per gli studenti, sottolinea la potenza popolare di una ribellione \u201ca mani basse\u201d, forte di una \u201cspiritualit\u00e0 politica\u201d sconosciuta nel mondo occidentale. Alla fine della sua corrispondenza egli paventa come la costellazione islamica potesse diventare \u00abuna gigantesca polveriera, formata da centinaia di milioni di uomini\u00bb. Aggiunge inoltre che \u00abDa ieri ogni stato musulmano pu\u00f2 essere rivoluzionario dall'interno, a partire dalle sue tradizioni secolari\u00bb.\nNel 1984 Foucault pubblica gli altri due volumi della Storia della sessualit\u00e0: \"L'uso dei piaceri\" (\"L'usage des plaisirs \") e \"La cura di s\u00e9\" (\"Le souci de soi\"). A proposito dell'attenzione posta sulla questione sessuale all'interno del pensiero occidentale Foucault dir\u00e0: \u00abDobbiamo capire che con i nostri desideri, attraverso i nostri desideri, si creano nuove forme di relazione, nuove forme d'amore, nuove forme di creazione. Il sesso non \u00e8 una fatalit\u00e0; \u00e8 possibilit\u00e0 di una vita creativa\u00bb. Foucault muore a Parigi a causa di una malattia legata all'AIDS, il 25 giugno 1984.\nOpere.\nLa sua produzione viene spesso divisa in due periodi: il primo relativo alle teorie raccolte nelle opere \"Storia della follia nell'et\u00e0 classica\", \"Nascita della clinica\", \"Le parole e le cose\" e \"L'archeologia del sapere\". In queste opere Foucault propone un'analisi che egli definisce \"archeologica\", dei processi di costituzione e di formazione del 'sapere' di un certo momento, in un certo luogo, per una certa disciplina. In particolare Foucault analizza il formarsi del campo di studi delle \"scienze umane\". Per la realizzazione di quest'analisi egli introdurr\u00e0, tra gli altri, il concetto di \"episteme\", col quale indicher\u00e0 l'insieme delle formazioni discorsive performanti per i sistemi concettuali di una determinata epoca storica, in un determinato contesto geografico e sociale.\nA partire dall'episteme, secondo Foucault, diviene possibile che solo certi \"giochi di verit\u00e0\" abbiano luogo e non altri. Un esempio di disciplina che, nella nostra epoca e cultura, fornisce epistemi, \u00e8 la psicoanalisi freudiana che ricorre spesso nell'opera dell'autore oltre che come esempio di scienza in grado di produrre conoscenza, anche come fonte di esercizio di potere nel limitare la libert\u00e0 critica, sfruttando la propria autorit\u00e0 di disciplina consolidata. Il secondo periodo della sua produzione \u00e8 invece direttamente interessato all'esercizio del potere e al suo funzionamento. Visse il Sessantotto fuori dalla Francia, ma partecip\u00f2 alla temperie culturale seguente, come pensatore di prestigio oltre che accademico riconosciuto. Risente della cultura marxista, ma ribalta completamente il discorso sul soggetto della storia, non riconoscendo una classe repressa portatrice inevitabile di sviluppo, come in Marx.\nFoucault elabora piuttosto una \"microfisica del potere\", nella quale il potere \"non \u00e8 qualcosa che si divide tra coloro che lo possiedono o coloro che lo detengono esclusivamente e coloro che non lo hanno o lo subiscono. Il potere deve essere analizzato come qualcosa che circola, o meglio come qualcosa che funziona solo a catena. Non \u00e8 mai localizzato qui o l\u00ec, non \u00e8 mai nelle mani di alcuni, non \u00e8 mai appropriato come una ricchezza o un bene. Il potere funziona, si esercita attraverso un'organizzazione reticolare\". Il concetto di potere espresso da Foucault \u00e8 profondamente attuale, essendo una sorta di campo relazionale mai gestito da un soggetto in particolare (il capitalista, il prete...). \u00c8 prima di tutto un discorso (una proliferazione di discorsi) portato verso una direzione in seguito a stratificazioni di un senso piuttosto che un altro. Qualcosa che condiziona ma che lascia margini di gioco, di distorsione, di sviluppo.\nIl tema della conoscenza \u00e8 centrale nel pensiero di Foucault, che ad essa lega la storia stessa della cultura dell'Occidente con riferimenti all'esercizio del potere tramite la gestione della verit\u00e0 effettuati ad esempio dalla Chiesa o dalla scienza positiva. Una rivoluzione della conoscenza e della \"verit\u00e0\" porta inevitabilmente dei cambiamenti forti nella essenza stessa della societ\u00e0 e della sua cultura. Cosicch\u00e9 la storia si viene a delineare come costituita da momenti di grave crisi delle \"verit\u00e0\" seguiti da periodi di relativa stabilit\u00e0 in cui una serie di \"discorsi\" domina su altri. Il \"discorso\", quindi, si viene a delineare come una costruzione basata su degli epistemi tramite il quale viene esercitato un potere e rispetto al quale, per la difesa di questo discorso, esistono una serie di tecniche e procedure, tra cui l'interdetto ossia il divieto di trattare certi argomenti: la creazione dei tab\u00f9, oppure il rapporto con i discorsi dei folli, che in quanto tali non vengono presi in considerazione oppure caricati di valori misteriosi, ma mai trattati.\nAnalitica del potere: Sicurezza, Criminalit\u00e0 e Controllo dei Corpi in Sorvegliare e Punire.\nSi dice spesso che 'sapere \u00e8 potere', ed altrettanto spesso si adduce Foucault ad apostolo di questo punto di vista. Per Foucault, per\u00f2, il rapporto fra forme di sapere e forme di potere \u00e8 ben pi\u00f9 complesso. Se nella sua prima produzione, Foucault mostra la contingenza di quello che in varie epoche e di luogo in luogo viene definito 'sapere' (e quindi 'verit\u00e0'), a partire dalla met\u00e0 degli anni Settanta, nella cosiddetta 'seconda' produzione foucaultiana, il filosofo francese punta ad analizzare il rapporto\nIn Sorvegliare e Punire, Foucault comincia con uno studio dei codici penali europei, notando il fatto che dall'enfasi medievale sul controllo dei corpi (le violazioni della legge risultano in punizioni pi\u00f9 o meno severe, ma il sistema giudiziario non si preoccupa del tipo di persona si trova soggetta a procedimento) essi pian piano si spostano verso il tentativo di controllare il movimento dei corpi dei prigionieri (il famoso Panopticon detto da Jeremy Bentham). Queste moderne forme giuridiche e tecniche penitenziarie ad esse legate in ultima analisi per\u00f2 hanno l'effetto di plasmare il comportamento umano: nel Panopticon benthamiano, ad esempio, il semplice sapere di essere potenzialmente sotto osservazione modifica il comportamento dei detenuti, che si guardano bene dal commettere violazioni che potrebbero essere viste e quindi punite dal potere sorvegliante. Da questa caratteristica deriva la grande fortuna dell'analisi foucaultiana del Panopticon nella sua applicazione alla politica contemporanea della sicurezza e della sorveglianza.\nGradualmente, quindi, i sistemi giuridici europei cominciano ad interessarsi non solo del fatto che i detenuti abbiano scontato la pena, ma che non \"intendano\" commettere altri crimini. Simultaneamente, emerge la preoccupazione 'parallela' con la possibilit\u00e0 di commettere crimini, e quindi la preoccupazione che la criminalit\u00e0 sia una qualit\u00e0 'patologica' ed intrinseca ad alcuni individui o gruppi sociali di cui infatti si occuperanno discipline come la criminologia e l'antropologia (ad es. gli studi 'frenologia' di Cesare Lombroso).\n\u00c8 in questo senso che sussiste un rapporto profondo fra sapere e potere: saperi come quelli che emergono nella giurisprudenza, nella criminologia, ecc. non sono neutrali o apolitici, sono invece siti in cui si costruiscono concezioni di normalit\u00e0 e di devianza o patologia che a loro volta permettono - e vengono sostenute da - una serie di pratiche che stigmatizzano certi individui, soggettivit\u00e0, o azioni. Sapere e potere sono inscindibili in questo senso.\nAnalitica del potere: La Storia della sessualit\u00e0, potere, soggettivit\u00e0, e repressione.\nImportanti sono anche gli studi di Foucault sulla sessualit\u00e0, i quali mostrano non \u00e8 sempre esistita cos\u00ec come la conosciamo oggi e cos\u00ec come soprattutto ne discutiamo. Gli studi sono raccolti nell'opera in pi\u00f9 volumi intitolata \"Storia della sessualit\u00e0\". Nel 1976, il prestigioso editore francese Gallimard pubblica \"Histoire de la sexualit\u00e9: la volont\u00e9 de savoir\" (\"Storia della Sessualit\u00e0: La volont\u00e0 di sapere\"), un breve volume che traccia un progetto, che avrebbe dovuto annoverare sette volumi, costruito attorno a quella che Foucault chiam\u00f2 l' \"ipotesi repressiva\" cio\u00e8 l'idea di una forma di potere che operava apparentemente reprimendo ma in realt\u00e0 sollecitando pratiche - nella fattispecie, la sessualit\u00e0 - definite patologiche o 'anormali'. Questo approccio rifiutava le concezioni di potere adottati dalle ortodossie sia marxiste che freudiane del tempo.\nSolo con la modernit\u00e0, la sessualit\u00e0 \u2013 intesa come identit\u00e0 e come pratiche \u2013 ci appare come una caratteristica intrinseca al s\u00e9, a tal punto da sentire il bisogno di dichiarare una particolare \"identit\u00e0 sessuale\" e addirittura le proprie scelte sessuali. Ma questi sviluppi sono il risultato non, come si pensava precedentemente, di una sessualit\u00e0 prima repressa nei secoli e che solo ora, attraverso lotte di emancipazione, viene ad esprimersi, ma anzi, mettendo in guardia proprio da questa concezione, Foucault mostra che questa spiegazione stessa sarebbe in realt\u00e0 una pratica confessionale incentrata appunto sulla 'cura del s\u00e9', di cui parte fondamentale \u00e8 proprio manifestare ad altri (preti, psichiatri, ecc.) la verit\u00e0 nascosta riguardo alla propria sessualit\u00e0. L' \"ipotesi repressiva\" \u00e8 appunto questa: che la concezione di una repressione diffusa contro la quale lottare mascheri una realt\u00e0 in cui, invece, il potere opera prescrivendo ai soggetti i modi ed i contesti in cui si debba invece parlare e manifestare la propria 'identit\u00e0 sessuale'. Se da un lato, quindi, la storia della sessualit\u00e0 viene narrata come una lunga lotta contro la repressione di istituzioni \u2013 religiose prima e secolari poi \u2013 in cui pian piano la libert\u00e0 (di espressione) sessuale viene conquistata, a ben vedere cambiano 'solo' le tipologie di sessualit\u00e0 'accettabili' ('normali') ed i modi socialmente accettabili in cui di queste il soggetto deve parlare. Permane per\u00f2 l'imperativo di parlarne, e proprio tramite questo parlarne di legare il s\u00e9 sia ad un'identit\u00e0 sessuale particolare che ad un sistema di istituzioni sociali, economiche e politiche che queste identit\u00e0 regolano (l'evoluzione di queste forme istituzionalizzate viene dettagliato nel ciclo di lezioni al Coll\u00e8ge de France intitolate \"Les Anormaux\", o \"Gli\" \"Anormali\").\nA conclusione di questo breve volume, Foucault introduce il concetto di 'biopolitica' (neologismo composto da \"b\u00ecos\" \"\u03b2\u03af\u03bf\u03c2\", vita e da \"polis\" \"\u03c0\u03bf\u03bb\u03b9\u03c2\", citt\u00e0) che indica una forma di potere che ha come oggetto la stessa vita umana, accrescendola, moltiplicandola ed amministrandola, e che ha come particolarit\u00e0 quella di operare proprio tramite la costruzione di una soggettivit\u00e0 individuale (il s\u00e9). La costruzione della soggettivit\u00e0, in altre parole, \u00e8 inscindibile dalla gestione di popolazioni nella loro interezza \u2013 e quindi le tecniche e le procedure tramite le quali viene plasmata la soggettivit\u00e0 sono inscindibili dalle tecniche tramite le quali viene gestita una popolazione nella sua interezza. La biopolitica, quindi, \u00e8 inscindibile da una tecnologia politica che ha al suo centro la cura sia per una popolazione che per i soggetti che la compongono, e che trova la sua giustificazione nell'articolazione di ci\u00f2 che costituisce l'interesse sia della societ\u00e0 in generale che dell'individuo in particolare - e non, per esempio, negli interessi di un sovrano.\nSe il potere medievale era un potere che in prima istanza 'lasciava vivere e faceva morire', il biopotere 'fa vivere e lascia morire'.\nCritiche.\nSecondo Diedrich Diederichsen i suoi scritti nella Germania riunificata, a differenza che in America, attuarono, nei casi migliori, una depoliticizzazione e, nei peggiori, una riabilitazione delle posizioni di destra."}
{"id": "25247", "revid": "1216132", "url": "https://it.wikipedia.org/wiki?curid=25247", "title": "Panopticon", "text": "Panopticon o panottico \u00e8 un carcere ideale progettato nel 1791 dal filosofo e giurista Jeremy Bentham. \nIl concetto della progettazione \u00e8 di permettere a un unico sorvegliante di osservare (opticon) tutti (pan) i soggetti di una istituzione carceraria senza permettere a questi di capire se siano in quel momento controllati o no. Il nome si riferisce anche a Argo Panoptes della mitologia Greca: un gigante con un centinaio di occhi considerato perci\u00f2 un ottimo guardiano.\nL'idea del panopticon, come metafora di un potere invisibile, ha ispirato pensatori e filosofi come Michel Foucault, Noam Chomsky, Zygmunt Bauman e lo scrittore britannico George Orwell nel romanzo \"1984\".\nStoria.\nNel 1794 circa, quando il Panopticon Plan esisteva gi\u00e0 da circa due anni, Bentham decise di applicarlo nella sua fabbrica, in cui faceva lavorare dei carcerati; il posto dei carcerati doveva essere per\u00f2 preso dai poveri (vedi anche Gilbert's Act).\nMolte prigioni al giorno d'oggi hanno ripreso qualche spunto dall'idea del panottico e addirittura la struttura era stata proposta anche per la costruzione degli ospedali, tra tutti il Worcester state hospital, costruito alla fine del XIX secolo, considerato una struttura di riferimento all'epoca. Un solo edificio industriale utilizz\u00f2 questo tipo di struttura, ma alla fine venne demolito.\nStruttura.\nLa struttura del panottico \u00e8 composta di una torre centrale, all'interno della quale stazionerebbe l'osservatore, circondata da una costruzione circolare, dove sono disposte le celle dei prigionieri, illuminate dall'esterno e separate da spessi muri. Le celle sarebbero disposte a cerchio, con due finestre per \nognuna: l'una rivolta verso l'esterno, per prendere luce, l'altra verso l'interno, nella direzione di una colonna centrale, nella quale si sarebbe collocato il custode. I carcerati, sapendo di poter esser osservati tutti insieme in un solo momento dal custode, grazie alla particolare struttura della prigione, avrebbero assunto comportamenti disciplinati e mantenuto l'ordine in modo quasi automatico; inoltre la forma carceraria del panopticon prevedeva che ad ogni singolo detenuto fosse assegnato un lavoro, e cos\u00ec si avviava il processo di passaggio tra una formula carceraria contenitiva ad una formula produttiva.\nIn seguito \u00e8 stato attribuito al concetto di Panopticon un significato pi\u00f9 ampio, a rappresentare il rapporto tra il singolo individuo e le regole del sistema sociale in cui esso \u00e8 inserito.\nL'arte, in special modo la letteratura, la pittura ed il teatro, nonch\u00e9 la musica sono state profondamente influenzate da questo nuovo concetto.\nLe ragioni della costruzione.\nL'idea alla base del Panopticon (\u201cche fa vedere tutto\u201d) era quella che - grazie alla forma radiocentrica dell'edificio e ad opportuni accorgimenti architettonici e tecnologici - un unico guardiano potesse osservare (optikon) tutti (pan) i prigionieri in ogni momento, i quali non devono essere in grado di stabilire se sono osservati o meno, portando alla percezione da parte dei detenuti di un'invisibile onniscienza da parte del guardiano, che li avrebbe condotti ad osservare sempre la disciplina come se fossero osservati sempre.\nDopo anni di questo trattamento, secondo Bentham, il retto comportamento \"imposto\" sarebbe entrato nella mente dei prigionieri come unico modo di comportarsi possibile modificando cos\u00ec indelebilmente il loro carattere.\nLo stesso filosofo descrisse il panottico come \"un nuovo modo per ottenere potere mentale sulla mente, in maniera e quantit\u00e0 mai vista prima\".\nInverso del panopticon \u00e8 l'anopticon.\nRapporti di potere.\nNel suo saggio \"Sorvegliare e punire\", Michel Foucault prender\u00e0 il panopticon come modello e figura del potere nella societ\u00e0 contemporanea. L'architettura del panopticon sarebbe la figura di un potere che non si cala pi\u00f9 sulla societ\u00e0 dall'alto, ma la pervade da dentro e si costruisce attraverso diverse relazioni di potere.\nSotto il profilo delle relazioni di potere, attraverso l'invisibilit\u00e0 del controllo, il panopticon si ricollega anche all'Anello di Gige e alla Psicopolizia orwelliana.\nModelli simili realizzati.\nUn esempio italiano \u00e8 il \"Padiglione Conolly\" a Siena presso l'ex ospedale psichiatrico di San Niccol\u00f2. Originariamente destinato all'isolamento dei malati pi\u00f9 gravi, negli anni '90 del XX secolo \u00e8 stato utilizzato dalla facolt\u00e0 di Ingegneria dell'Universit\u00e0 di Siena.\nIn Italia esiste anche il carcere di Santo Stefano (isolotto contiguo all'Isola di Ventotene). Costruito dai Borbone nel 1795, questo carcere dalla forma semicircolare ha ospitato tra gli altri Sandro Pertini che fu poi Presidente della Repubblica. La struttura carceraria fu dismessa nel 1965. Si pu\u00f2 aggiungere il fossato del carcere borbonico di Avellino (1839), con un ponte levatoio che rafforzava l'isolamento della struttura e il carcere di Campobasso.\nDa ricordare inoltre l'esempio dell'ex carcere \"Le Nuove\" di Torino.\nIn Colombia esiste un edificio simile inizialmente adibito a carcere, il Panopticon di Ibagu\u00e8. Ce n'\u00e8 uno a Birmingham, nel Regno Unito, nella locale universit\u00e0 e porta il nome di \"Ashley Building\". A Cuba nell'Isola della Giovent\u00f9 c'\u00e8 il Presidio Modelo in cui fu detenuto Fidel Castro.\nEsiste anche l'ex ospedale psichiatrico Miguel Bombarda a Lisbona, in Portogallo, costruito nel 1896 dall'architetto Jose Maria Nepomuceno.\nNel 1805 il fratello e socio di Jeremy Samuel Bentham supervision\u00f2 la costruzione di un carcere Panopticon a San Pietroburgo."}
{"id": "25248", "revid": "125996602", "url": "https://it.wikipedia.org/wiki?curid=25248", "title": "Modernit\u00e0", "text": "Il termine modernit\u00e0 (\"modernit\u00e9\") venne utilizzato per la prima volta dal poeta decadente francese Charles Baudelaire per designare la sfuggevole ed effimera esperienza della vita condotta all'interno della metropoli e della citt\u00e0, e anche la responsabilit\u00e0 che l'arte ha di catturare quell'esperienza e di esprimerla nelle forme pi\u00f9 disparate, suggestive ed originali.\nSuccessivamente venne usato per indicare il periodo solitamente indicato dal pensiero sociologico come la crescita di centralit\u00e0 da parte dello stato-nazione (come mette in evidenza Anthony Giddens) e dall'affermarsi della razionalit\u00e0 in molti degli ambiti di vita sociale (si pensi, ad esempio, alla burocrazia di Max Weber). Da quest'ultima, consegue un importante incremento nell'innovazione tecnologica. Si pu\u00f2 associare l'inizio della modernit\u00e0 con la seconda rivoluzione industriale e la nascita del positivismo, propositore dei suoi valori materialisti e prettamente scientifici.\nA cascata il mutamento sociale si fa pi\u00f9 rapido e vede le sue origini in contesti spazio-temporali lontani dagli individui. Ne consegue una situazione di disagio e disorientamento per l'individuo, che perde i punti di riferimento ai quali \u00e8 storicamente abituato. Alcuni autori sostengono che ci\u00f2 generi un'epoca successiva alla modernit\u00e0, definita dal dibattito sociologico in molti modi, tra cui \"postmodernit\u00e0\". La sua caratteristica principale \u00e8 il venir meno dell'idea di progresso che aveva accompagnato la modernit\u00e0 e il disvelarsi dei rischi connessi a questa: si pensi, in tal senso alle implicazioni del fenomeno sociale della globalizzazione, sia sul piano sociale che ambientale.\nCritiche alla modernit\u00e0.\nFin dall'avvento della modernit\u00e0 vi sono stati alcuni gruppi che hanno espresso giudizio negativo ad alcuni suoi caratteri:"}
{"id": "25249", "revid": "122313327", "url": "https://it.wikipedia.org/wiki?curid=25249", "title": "Satyagraha", "text": "La satyagraha (in sanscrito \u0938\u0924\u094d\u092f\u093e\u0917\u094d\u0930\u0939 \"saty\u0101graha\" \u00abresistenza passiva\u00bb o pi\u00f9 letteralmente \u00abinsistenza per la verit\u00e0\u00bb) \u00e8 una teoria etica e politica elaborata e praticata da Gandhi nei primi anni del Novecento, e in seguito adottata da altri politici e attivisti, come Martin Luther King, Nelson Mandela e Aung San Suu Kyi. \u00c8 una teoria alla base della prassi della disobbedienza civile che consiste essenzialmente in una lotta nonviolenta, secondo il principio di origine indiana e buddista dell'\"ahimsa\".\nIn Italia lo stesso concetto \u00e8 identificato con il nome di Nonviolenza e resistenza nonviolenta (Non uccidere) e ha visto le sue radici ad opera di Aldo Capitini, Danilo Dolci e poi quella di Marco Pannella e del Movimento nonviolento.\nEtimologia.\n\"Satyagraha\" (in sanscrito \"saty\u0101graha\", in devanagari \u0938\u0924\u094d\u092f\u093e\u0917\u094d\u0930\u0939) deriva dal sanscrito \"satya\" (verit\u00e0), la cui radice \"sat\" significa Essere/Vero, e \"agraha\" (fermezza, forza). Le traduzioni italiane che pi\u00f9 si avvicinano al significato di \"Satyagraha\" sono \"vera forza\", \"forza dell'amore\" o \"fermezza nella verit\u00e0\". Il termine porta con s\u00e9 l'idea di \"ahimsa\", cio\u00e8 assenza di danneggiamento.\nOrigine del termine.\nDurante la prima campagna che ebbe inizio in Sudafrica l'11 settembre 1906, la stampa internazionale, ma anche lo stesso Gandhi, volevano indicare le azioni e lotte organizzate da Gandhi coi termini 'resistenza passiva' o \"disobbedienza civile\". Gandhi, nel corso del 1907, avvi\u00f2 una riflessione volta a discutere criticamente l'uso di questi termini. Solo alcuni anni dopo (attorno al 1913) Gandhi inizi\u00f2 a rifarsi al termine \"ahimsa\" = nonviolenza / innocenza (letteralmente: \"assenza della volont\u00e0 di nuocere\"). Peraltro Gandhi stesso diverr\u00e0 consapevole assai presto che l'ahimsa \u00e8 da intendersi in senso positivo, e non semplicemente negativo, come pura \"assenza di violenza\". Ahimsa significa l'appello ad una \"forza altra\", distinta dalla violenza e ad essa opposta, e la definir\u00e0 \"forza che d\u00e0 vita\".\nCos\u00ec Gandhi il 18 dicembre 1907 indisse, dalle colonne del settimanale degli indiani del Sudafrica \"Indian Opinion\", un concorso per trovare un nome pi\u00f9 appropriato e che sapesse cogliere a pieno lo spirito del metodo.\nLa proposta vincente fu suggerita da shri Maganlal Gandhi: sadagraha, cio\u00e8 \u201cfermezza in una buona causa\u201d. A Gandhi la parola piacque, ma\u00a0\u2013 dice lui stesso nella sua autobiografia \u2013 \u201caffinch\u00e9 fosse pi\u00f9 comprensibile io poi la cambiai in satyagraha, che da allora in poi \u00e8 diventata comune in lingua gujarati per definire la nostra lotta\u201d. Il 10 gennaio 1908 \"Indian Opinion\" pubblica per la prima volta la parola Satyagraha, che da allora divenne il nome ufficiale del movimento e del metodo di lotta promosso da M. K. Gandhi: la forza che nasce dalla verit\u00e0 e dall'amore.\nIn Italia il termine comunemente adottato nel linguaggio comune \u00e8 Nonviolenza, mentre Satyagraha resta quasi sconosciuto, salvo in alcuni contesti come quelli dei movimenti nonviolenti o del Radicalismo.\nLe fonti e i contenuti.\nLe fonti da cui Gandhi trasse il suo concetto di nonviolenza sono innumerevoli: le religioni induista, buddista, zoroastrista, cristiana, giainista e i rispettivi testi sacri; saggi letterari come quello di Thoreau sulla \"Disobbedienza civile\", di Tolstoj \"Il regno di Dio \u00e8 in voi\", di Ruskin \"A quest'ultimo\", e inoltre i suoi innumerevoli \"esperimenti con la Verit\u00e0\".\nIl pensiero \"satyagraha\" si basa su una concezione filosofica, religiosa, morale trascendente della realt\u00e0 che vede come pi\u00f9 alto obiettivo dell'uomo la ricerca della Verit\u00e0, che Gandhi assimila a Dio, all'amore e alla nonviolenza. Il concetto di Verit\u00e0 lo si ritrova anche nella \"Bhagavad Gita\", testo sacro ind\u00f9 che Gandhi apprezz\u00f2 per il suo valore morale, definendolo il \"Vangelo dell'India\".\nIl \"satyagrahi\" (colui che pratica il \"satyagraha\") aderisce a undici principi che osserva in spirito di umilt\u00e0: non violenza, verit\u00e0, non rubare, castit\u00e0, rinuncia ai beni materiali, lavoro manuale, moderazione nel mangiare e nel bere, impavidit\u00e0, rispetto per tutte le religioni, \"swadeshi\" (uso dei prodotti fatti a mano), sradicamento dell'intoccabilit\u00e0.\nIl \"satyagraha\" pu\u00f2 anche essere definito una forma di lotta politica e sociale (per Gandhi vi \u00e8 una forte identit\u00e0 tra i due termini), dotata della massima efficacia se utilizzata per fini nobili e degni; risulta, invece, inutile o dannosa per chi lo pratica per egoismo o brama.\nNel pensiero \"satyagraha\" vi \u00e8 identit\u00e0 tra fine e mezzo, a dispetto di ogni concezione \"machiavelliana\": per raggiungere una meta giusta l'unico modo \u00e8 quello di usare metodi pacifici e nonviolenti, con amore verso il \"nemico\" contro cui \u00e8 diretto. Il \"satyagraha\" eleva e purifica chi lo pratica e chi lo riceve. Esso distingue il peccato dal peccatore e, mentre verso il primo si scaglia con tutta la sua forza, verso il secondo si comporta fraternamente: il suo obiettivo non \u00e8 la distruzione dell'avversario, ma la sua convinzione (con-vincere, vincere con), e la pacifica convivenza di entrambi. Chi pratica il Satyagraha intende dare forza all'avversario che usando motodi violenti \u00e8 in realt\u00e0 debole e per questo necessita della forza spirituale che si sprigiona durante un'azione nonviolenta.\nNel \"satyagraha\" vi \u00e8 una forte tensione morale: i valori sono una componente fondamentale del pensiero e dell'azione, in ogni campo (sociale, politico, religioso, economico, culturale, ecc.). Vi \u00e8 inoltre un forte distacco dai desideri e dalle passioni (intese in senso negativo), in quanto un eccesso indurisce il cuore dell'uomo, lo sporca e lo stanca.\nRispetto alla morte il \"satyagrahi\" non deve provare timore, poich\u00e9 non si pu\u00f2 uccidere ci\u00f2 che non pu\u00f2 morire. La morte \u00e8 il dono estremo con cui un essere umano si offre alla propria causa e al suo avversario, conscio che anche in questo modo serve la Verit\u00e0 e il bene.\nIl \"satyagraha\" \u00e8 anche il servizio dell'altro: nella disputa \u00e8 c\u00f2mpito del \"satyagrahi\" mostrare la via giusta, aderirvi e accettare a cuor sereno tutte le conseguenze. La disobbedienza civile potrebbe rendere necessario infrangere una legge ingiusta: in tal caso il cittadino, rispettoso di tutte le altre leggi, moderato dall'auto-disciplina, obbedir\u00e0 alla superiore legge morale e trasgredir\u00e0 quella dello stato accettando senza rimorso la pena corrispondente. Il fondamento di ci\u00f2 \u00e8 la superiorit\u00e0 della purezza dello spirito (derivante dall'obbedienza alla legge morale) rispetto alla sofferenza del corpo che potrebbe essere causata dal danno economico ricevuto o dalla permanenza in prigione.\nNel concreto il satyagraha si traduce in molteplici forme, alcune delle quali storicamente sperimentate, altre sono ancora da ideare. Esse sono: la non collaborazione nonviolenta, il boicottaggio, la disobbedienza civile, l'obiezione di coscienza alle spese militari, l'azione diretta nonviolenta, il digiuno, ecc., nonch\u00e9, in termini pi\u00f9 generali, il pacifismo.\nEsempi storici gandhiani.\nNel soggiorno in Sudafrica Gandhi si accorse dei soprusi che la popolazione indiana doveva sopportare a vantaggio dell\"'\u00e9lite\" bianca dominante. Qui pratic\u00f2 alcune forme di disobbedienza civile e accett\u00f2 la pena relativa. Dopo aver constatato, mediante numerose interviste, gli abusi sub\u00ecti dalla sua gente, riconosciuto che questi dipendevano dallo \"status\" di cittadino indiano in terra del Sudafrica, inizi\u00f2 a bruciare pubblicamente i lascia-passare di ogni indiano, che sancivano ufficialmente la diversit\u00e0 tra gli uomini.\nQuando il governo eman\u00f2 una legge che proibiva ai cittadini indiani di oltrepassare il confine, organizz\u00f2 una marcia disarmata che terminasse al di l\u00e0 dei confini proibiti. Furono arrestati a migliaia, e il governo dovette arrendersi per l'incapacit\u00e0 fisica e logistica di gestire la situazione.\nSempre in Sudafrica Gandhi organizz\u00f2 numerosi scioperi a favore dei minatori sfruttati in modo disumano.\nIn India si ricorda la storica marcia del sale del 1930. Il governo inglese aveva imposto una tassa sul sale che, essendo questo una materia prima di fondamentale importanza, andava a colpire pesantemente tutta la popolazione indiana con particolare danno dei pi\u00f9 poveri. Gandhi e i suoi collaboratori (o meglio amici, compagni, familiari) partirono dalla loro fattoria che erano in 78: i loro nomi vennero pubblicati sui giornali perch\u00e9 la polizia ne fosse informata. Percorsero a piedi le duecento miglia che separano Ahmedabad da Dandi, nello stato del Gujarat, marciando per 24 giorni, e quando arrivarono alle saline erano diverse migliaia.\nAlla fine il Mahatma raccolse un pugno di sale. Disarmati, ordinatamente e col sorriso sulle labbra, i manifestanti andavano incontro alla polizia, sul luogo per sedare la rivolta. Nonostante i duri colpi di sfollagente, i numerosi feriti e la violenza delle autorit\u00e0, i cittadini continuavano ad avanzare silenziosi, a subire il trattamento senza reagire in alcun modo, senza neanche difendersi. Dopo un po' la polizia si arrese di fronte ad una fiumana di gente che continuava ad avanzare senza paura. Fu lo stesso comandante ad ammettere, a posteriori, il senso di impotenza di fronte a quella moltitudine, che coglieva impreparati gli agenti generalmente avvezzi a ben altro tipo di proteste popolari.\nIn India Gandhi e il Congresso organizzarono diversi scioperi e boicottaggi. In particolare si ricorda quello contro gli abiti inglesi, a favore del costume tradizionale indiano (\"khadi\"), che lo stesso Gandhi tesseva a mano.\nI suddetti esempi non sarebbero particolarmente graditi a Gandhi, il quale sosteneva che il satyagraha \u00e8 la regola, e non l'eccezione, nella storia dell'uomo. \u00c8 vero che nei secoli si sono succedute decine di guerre tra i popoli, ma numericamente parlando \u00e8 di gran lunga superiore il numero dei conflitti risolti con l'amore e la comprensione tra le parti in causa. Gandhi amava prendere a mo' d'esempio il comportamento in famiglia, dove la norma \u00e8 l'affetto sincero nei confronti del contendente e l'obiettivo non \u00e8 l'eliminazione fisica: con tali presupposti \u00e8 pi\u00f9 facile trovare un accordo. Ci\u00f2 che avviene tra individui pu\u00f2 avvenire anche tra stati, che sono composti da individui, e tutti appartengono alla stessa famiglia umana e degli esseri viventi (Gandhi era anche vegetariano - vedi \"vegetarismo\").\nAltri esempi storici.\nDurante la guerra statunitense del 1846 al Messico, il Governo degli Stati Uniti impose una tassa per finanziare il conflitto. Thoreau, ritenendo che la guerra fosse ingiusta, e ben sapendo che questa non poteva svolgersi se non col consenso e col contributo economico dei cittadini, decise di violare apertamente la legge e non pagare la tassa, accettando volentieri la reclusione in carcere che questo gesto comportava. Scrisse a proposito un piccolo saggio \"\"Sulla disobbedienza civile\", in cui esponeva la propria tesi facendo riferimento alla dichiarazione d'indipendenza del 1776 e rilevando le incongruenze tra questa e la politiche contemporanee del governo. La sua opera fu letta in seguito anche da Gandhi, che ne trasse ispirazione.\nUn altro esempio storico dell'utilizzo dei metodi nonviolenti \u00e8 quello di Ges\u00f9, personaggio ispiratore della dottrina satyagraha e che Gandhi chiamava 'il principe della nonviolenza'. Egli sosteneva infatti che sia Lui, sia i primi martiri abbiano svolto un ruolo determinante nella caduta dell'Impero romano d'Occidente.\nMartin Luther King pratic\u00f2 il satyagraha ispirandosi direttamente all'opera nonviolenta di Ges\u00f9 e di Gandhi. Negli Stati Uniti d'America del Sud organizz\u00f2 un boicottaggio agli autobus, poich\u00e9 vigevano delle norme che imponevano discriminazioni razziali nei posti a sedere. Altri esempi di Martin Luther King sono la marcia su Washington per la conquista dei diritti civili e i numerosi sit-in.\nUn esempio italiano poco noto \u00e8 la manifestazione nel luglio 1944 delle donne di Carrara in Piazza delle erbe per opporsi ai nazisti che volevano deportare tutta la popolazione in Emilia per riuscire cos\u00ec ad isolare i partigiani. I nazisti cedettero."}
{"id": "25259", "revid": "290948", "url": "https://it.wikipedia.org/wiki?curid=25259", "title": "Diametro", "text": "In geometria il diametro (indicato con D, d o \u2300) \u00e8 il segmento che unisce due punti della circonferenza passando per il centro; tali punti sono detti opposti. Misura il doppio del raggio rappresentando la corda massima e la sua relazione con la circonferenza \u00e8 \u03c0.\nPer analogia lo stesso concetto pu\u00f2 essere esteso alla sfera, intesa come circonferenza in rotazione su s\u00e9 stessa; per ci\u00f2 molte considerazioni fatte sulla figura bidimensionale sono valide anche per quella tridimensionale. I punti della sfera uniti dal diametro sono detti antipodali. \nIn topologia il diametro di un insieme in uno spazio metrico \u00e8 definito come la massima distanza tra due punti appartenenti al sottoinsieme stesso.\nCaratteristiche.\nConsiderando il segmento corrispondente valgono le seguenti propriet\u00e0:"}
{"id": "25261", "revid": "363629", "url": "https://it.wikipedia.org/wiki?curid=25261", "title": "Raggio", "text": "La parola raggio (dal latino \"radius\": asta, bacchetta) pu\u00f2 avere pi\u00f9 significati:"}
{"id": "25262", "revid": "286641", "url": "https://it.wikipedia.org/wiki?curid=25262", "title": "Carosello", "text": "Carosello fu un programma televisivo pubblicitario italiano andato in onda sul Programma Nazionale (poi Rete 1) della Rai dal al .\nVeniva trasmesso tutti i giorni, tranne il venerd\u00ec santo e il 2 novembre, originariamente dalle 20:50 alle 21:00. Per effetto dell\"austerity\", che spinse la Rai ad anticipare tutti i programmi della serata a partire dal Telegiornale (spostato alle 20:00), dal 2 dicembre 1973 fu trasmesso alle 20:30. In totale andarono in onda 7\u00a0261 episodi.\nFu sospeso per una settimana tra il 31 maggio e il 6 giugno 1963 per l'agonia e la morte di papa Giovanni XXIII e per tre giorni dal 12 al 15 dicembre 1969, quando il Paese fu scosso dalla strage di piazza Fontana. Altre sospensioni pi\u00f9 brevi si ebbero per la morte di papa Pio XII (9 ottobre - 11 ottobre 1958), per le uccisioni dei fratelli John (22 novembre 1963) e Robert Kennedy (5 giugno 1968) nonch\u00e9, a seguito di improrogabili collegamenti, per la prima trasmissione in Mondovisione, il 25 giugno 1967, e per l'ammaraggio della navicella spaziale Apollo 14, il 9 febbraio 1971.\nConsisteva in una serie di filmati (spesso \"sketch\" comici sullo stile del teatro leggero o intermezzi musicali) seguiti da messaggi pubblicitari. Non sub\u00ec interruzioni n\u00e9 errori per circa vent'anni: unica eccezione, gli eventi sopra menzionati e alcuni scioperi e agitazioni in seno alla RAI che alterarono (sia pure lievemente) la programmazione, ad esempio con l'avvio della sigla finale senza l'elencazione dei prodotti reclamizzati.\n\"Carosello\" non era e non poteva essere solo un contenitore di messaggi pubblicitari: erano predeterminati il numero di secondi dedicati alla pubblicit\u00e0, il numero di citazioni del nome del prodotto, il numero di secondi da dedicare allo \"spettacolo\", la cui trama doveva essere di per s\u00e9 estranea al prodotto. Per una legge allora vigente non era concesso fare della pubblicit\u00e0 all'interno di alcuno spettacolo televisivo serale e nemmeno prima di un intervallo di novanta secondi dall'inizio del medesimo.\nI \"corti\" venivano realizzati come qualsiasi film professionale, girati in pellicola impegnando set e maestranze delle normali produzioni cinematografiche, spesso ricorrendo a sceneggiatori di fama - per esempio Age &amp; Scarpelli - e a grandi registi: fra gli altri, Luciano Emmer (che ne \u00e8 considerato l'inventore), Pupi Avati, Corrado Farina, Federico Fellini, Ugo Gregoretti, Sergio Leone, Luigi Magni, Ermanno Olmi, Pier Paolo Pasolini, Gillo Pontecorvo, Valerio Zurlini e, fra gli stranieri, l'americano Richard Lester. \nStoria.\nLa nascita.\nNel 1957 la Rai decise di inserire messaggi pubblicitari nella programmazione e per aggirare il divieto di fare pubblicit\u00e0 durante gli spettacoli televisivi svilupp\u00f2 un apposito \"format\" televisivo.\nLa regola principale del Carosello era che la parte di spettacolo (il \"pezzo\", della durata di 1 minuto e 45 secondi), doveva essere rigidamente separata e distinguibile da quella puramente pubblicitaria (il \"codino\", della durata di 30 secondi). Il passaggio dal pezzo al codino avveniva con una frase-chiave pronunciata dal protagonista; solo nella parte finale poteva essere nominato il prodotto. Ogni Carosello era inserito, durante i primi sei anni, in un contesto di tipo teatrale: veniva introdotto dall'apertura del sipario con accompagnamento di una specie di fanfara.\nI quattro \"sketch\" della primissima puntata di \"Carosello\" furono i seguenti:\nDal 10 febbraio 1957 and\u00f2 in onda la serie \"Le avventure del signor Veneranda\" per il brandy Stock 84. Il regista fu Eros Macchi, lo sceneggiatore, soggettista e autore del personaggio fu Carletto Manzoni, gli attori furono Erminio Macario e Giulio Marchetti, il produttore fu Pino Peserico. \nNei primi anni andavano in onda solo quattro spettacoli per ogni puntata. La pubblicizzazione di un dato prodotto seguiva un ciclo di quattro puntate con cadenza settimanale, diversi l'uno dall'altro sebbene con soggetto comune. All'interno di una trasmissione, quindi, un pezzo andava in onda solo una volta. Nella sigla di chiusura infatti, l'annunciatrice annunciava la data della successiva messa in onda. I lettori del \"Radiocorriere TV\", propriet\u00e0 dell'ente RAI, potevano conoscere in anticipo gli spot inclusi nel palinsesto. A partire dal 1960 i pezzi salirono a cinque per ogni puntata (anche se dal 1962 al 1964 scesero di nuovo a quattro). Dall'autunno 1974, e fino all'estate 1976, i caroselli in onda ogni sera diventarono ben sei.\nSuccesso.\nLa soluzione ebbe un enorme successo; \"Carosello\" \u00e8 stato per molti anni fra le trasmissioni televisive pi\u00f9 amate, arrivando a rappresentare un tipico appuntamento della famiglia italiana, tanto che, ancora oggi, la frase \"a letto dopo Carosello\", intimata dalle madri ai figli bambini che dovevano andare al letto quasi subito dopo cena, \u00e8 rimasta parte del linguaggio parlato.\nOltre a introdurre l'innovazione della \"r\u00e9clame\", e a farlo inserendola in un contesto che aveva il pregio di renderla gradevole al pubblico, \"Carosello\" port\u00f2 anche una serie di innovazioni nel linguaggio televisivo in generale. La sua caratteristica pi\u00f9 rilevante era l'inedita \"brevit\u00e0\" (non solo degli spot ma anche degli altri \"siparietti\"); per questo, gli stacchi teatrali dovevano essere diretti, semplici, attingendo spesso a luoghi comuni e rimanendo molto vicini alla cultura popolare. Memorabile uno spot (contenitore di una sorta di mini serie a puntate) con protagonista un giovane che subiva il furto del proprio scooter di una nota marca.\nUn'attuale rilettura evidenzierebbe una centralit\u00e0 socio-culturale localizzata nelle regioni del Nord Ovest italiano (Milano, Torino), teatro allora della rinascita economica e meta preferenziale dell'emigrazione interna. Troviamo infatti lo stereotipo della massaia moderna e avveduta, da uno spiccato accento milanese, con il compito di indicare il prodotto casalingo pi\u00f9 aggiornato. In contropartita osserviamo la persona semplice e sprovveduta, sia attore sia personaggio d'animazione, come il pulcino Calimero, con spiccato accento veneto, regione allora depressa e serbatoio di emigrazione. Potrebbe indurre il sospetto di un velato razzismo l'apporre tale dialetto al personaggio di una colf di colore ma tuttavia si tendeva a evidenziare la differenza tra metropoli e provincia, l'ingresso o meno degli italiani nella cultura consumistica. Un buon esempio sono le avventure di un contadino in un negozio di casalinghi, alla ricerca di \"una cosa cittadina\". Inorridito davanti a degli elettrodomestici messi in prova da un commesso, l'uomo pu\u00f2 rassicurarsi riconoscendo il marchio del prodotto richiesto, una comune lametta da barba.\nRispetto alla pubblicit\u00e0 moderna, la pi\u00f9 lampante differenza rimase proprio il tentativo della RAI di integrare le novit\u00e0 di una nascente societ\u00e0 dei consumi in un contesto legato alla tradizione nazionale popolare. Il messaggio pretendeva essere rassicurante e a tratti con pretese persino pedagogiche. Attraverso lo slogan si elargiva una promessa delle qualit\u00e0 di un prodotto.\nSicuramente il mondo della pubblicit\u00e0, in prima fila la Sipra che gestiva la pubblicit\u00e0 RAI, vedeva in Carosello uno strumento sfuggito loro di mano e passato ai \"creativi\": il personaggio e la storiella erano pi\u00f9 importanti del messaggio pubblicitario; ad esempio, Calimero era pi\u00f9 famoso del detersivo reclamizzato.\nD'altra parte, Carosello fu definito da una certa cultura \"diseducativo\", e inoltre la trasmissione risultava di fatto poco pratica e dispendiosa per la committenza, data l'eccessiva durata degli \"sketch\".\nLa chiusura.\nIl 1\u00ba gennaio 1977 and\u00f2 in onda l'ultima puntata di Carosello.\nI cinque \"sketch\" di quest'ultima puntata furono:\nLa chiusura del programma fu causata da vari fattori: \"in primis\", il mercato pubblicitario italiano si stava trasformando in senso pi\u00f9 moderno e dinamico, e quindi i produttori cominciarono a diventare insofferenti verso i limiti di tempo imposti da questo modo di reclamizzare i propri prodotti; anche il pubblico stava cambiando, e la televisione basata su presupposti pedagogici cominciava a perdere presa. Anche le ditte pi\u00f9 piccole, che non potevano permettersi i costi di \"Carosello\", iniziarono a far sentire la loro voce. Infine, i prodotti del mercato internazionale avevano bisogno di un'immagine standard nei diversi paesi e mal sopportavano il fatto di dover costruire spot legati particolarmente al contesto italiano.\nVennero creati da allora degli annunci pi\u00f9 brevi racchiusi in spot pubblicitari, compresi tra un bumper (solitamente scene animate) d'apertura e uno di chiusura e mandati in onda in precise fasce orarie; in base a talune gli spazi venivano contraddistinti con una lettera dell'alfabeto. In particolare il Carosello venne sostituito con lo \"Spazio F\", in onda alle 20:30, quindi alla fine del telegiornale. Lo Spazio F fu poi sostituito da una nuova serie di bumper, che mostravano adesso il nome della rete, nell'ottobre 1983, periodo in cui il canale Rete 1 assunse l'attuale denominazione Rai 1.\nLa sigla.\nLe prime due sigle (i cosiddetti \"siparietti\") vennero realizzate da Luciano Emmer e Cesare Taurelli per conto della loro societ\u00e0 di produzione Recta Film. La prima, andata in onda solo per tutto il 1957, fu addirittura realizzata in casa dello stesso Emmer la notte prima della messa in onda, almeno secondo quanto raccontato dal regista romano.\nLa sigla pi\u00f9 celebre con quattro panorami di citt\u00e0 italiane, nell'ordine Venezia (vista dal mare in cui si riconosce il Ponte di Rialto), Siena (con Piazza del Campo durante il Palio), Napoli (Via Caracciolo) e Roma (Piazza del Popolo), con ai lati i musicisti (nell'ordine un chitarrista, un trombettista, un mandolinista e un flautista), disegnata a tempera da Manfredo Manfredi Gianni Canova, \"Dreams: i sogni degli italiani in 50 anni di pubblicit\u00e0 televisiva\", Milano, Bruno Mondadori, 2004 venne trasmessa a partire dal 1962. \nLa colonna sonora rimase immutata per l'intero ventennio: si tratta della versione strumentale di una tarantella napoletana risalente al 1825 circa e raccolta dal musicista Vincenzo De Meglio (1825-1883), intitolata \"Pagliaccio\" curata da Raffaele Gervasio (1910-1994) titolata di proprio-in una prima versione del compositore barese-\"Commedianti\" (1957) e poi in una seconda \"Menestrelli\" (1961). Le due versioni appaiono nel catalogo ufficiale di Gervasio come op.76/CG 418 e op./CG 433 entrambe per \"orchestra\" ma con organici strumentali diversi.\nSecondo i ricordi di Luciano Emmer il brano era stato frettolosamente reperito da un cinegiornale d'epoca e direttamente utilizzato: lo fu per un primo periodo.\nUna leggera modifica dello strumentale appare gi\u00e0 nel corso dello stesso 1957 come si avverte dall'ascolto dei materiali superstiti ed essa (sostanzialmente l'op.76/CG 418 vedi sopra) viene utilizzata sino al 1961.\nDal 1962 al 1973 viene impiegata la nuova strumentazione di cui al Catalogo di Gervasio \"433\", che prevede un organico pi\u00f9 brillante e convenzionalmente attribuita a Marcello De Martino, che ne cur\u00f2 l'edizione di fatto registrata e che successivamente-1974-ne appront\u00f2 una ulteriore accorciata rimasta sino alla chiusura definitiva del programma il 1\u00ba gennaio 1977. \nUn estremo arrangiamento strumentale del motivo \u00e8 opera di Fabio Gurian con l'Orchestra sinfonica nazionale della RAI per il \"remake\" \"Carosello Reloaded\" (2013) che si rif\u00e0 fondamentalmente a quello di Gervasio titolato \"Menestrelli\".\nGli interpreti.\nI filmati erano interpretati in prevalenza da attori e attrici, ma non solo: recitarono negli spot anche cantanti, musicisti, sportivi, presentatori, annunciatrici RAI e persone assurte a improvvisa notoriet\u00e0, come per esempio qualche campione del Rischiatutto.\nTra i tanti si ricordano Giorgio Albertazzi, Laura Antonelli, Renzo Arbore, Nicola Arigliano, Nino Benvenuti, Gianni Boncompagni, Mike Bongiorno, Giulio Bosetti, Gino Bramieri, i Brutos, Ernesto Calindri, Carlo Campanini, Renato Carosone, Mario Carotenuto, Adriano Celentano, Gino Cervi, Walter Chiari, Corrado, Carlo Dapporto, Eduardo De Filippo, Peppino De Filippo, Marisa Del Frate, Oriella Dorella, Johnny Dorelli, Maria Giovanna Elmi, Aldo Fabrizi, Sergio Fantoni, Paolo Ferrari, Anna Maria Ferrero, Dario Fo e Franca Rame, Arnoldo Fo\u00e0, Valentina Fortunato, Vittorio Gassman, Massimo Girotti, Gilberto Govi, Franco Franchi e Ciccio Ingrassia, Sylva Koscina, Ubaldo Lay, Alberto Lionello, Virna Lisi, Alberto Lupo, Erminio Macario, Nino Manfredi, Lauretta Masiero, Mina, Domenico Modugno, Sandra Mondaini e Raimondo Vianello, Rina Morelli e Paolo Stoppa, Francesco Mul\u00e8, Amedeo Nazzari, Ave Ninchi, Alighiero Noschese, Ilaria Occhini, Raffaele Pisu, Nilla Pizzi, Paolo Poli, Renato Rascel, Clay Regazzoni, i Ricchi e poveri, Nini Rosso, Giancarlo Sbragia, Tino Scotti, Alberto Sordi, Solvi Stubing, Nino Taranto, Gianrico Tedeschi, Aroldo Tieri, Ugo Tognazzi, Tot\u00f2, Franca Valeri, Bice Valori e Paolo Panelli, Enrico Viarisio, Lina Volonghi, Franco Volpi, Lia Zoppelli.\nFra gli stranieri: Carole Andr\u00e9, Fernandel, Yul Brynner, le gemelle Kessler, Philippe Leroy, Jerry Lewis, Don Lurio, Jayne Mansfield, Pel\u00e8, Frank Sinatra, Jean Sorel, Orson Welles. \nAlcuni di loro hanno legato il loro nome in modo quasi indissolubile al prodotto pubblicizzato; ecco alcuni esempi:\nMerita menzione l'ex nuotatore Fioravante Palestini, figura dal fisico scultoreo che appare di spalle divenendo icona di una linea di alimenti per bambini, conosciuto come \"L'Uomo Plasmon\".\nL'animazione.\nUn motivo di novit\u00e0 fu certamente l'introduzione dell'animazione. La presenza di Carosello ha certamente contribuito a rilanciare la scuola di animazione italiana, infatti parecchi degli spot diventati pi\u00f9 noti e apprezzati vennero realizzati da studi grafici italiani cresciuti proprio in quegli anni, come la Gamma Film di Gino e Roberto Gavioli, la modenese Paul Film di Paul Campani, lo studio Pagot (dove operavano Nino e Toni Pagot), e altri. Da menzionare anche Guido De Maria che, oltre a svariati spot, cre\u00f2, verso la fine degli anni settanta, un memorabile programma di intrattenimento di sola animazione: \"SuperGulp!\"\nI \"corti\" trasmessi da Carosello spaziavano da filmati prodotti con la classica tecnica dei cartoni animati a filmati realizzati con la tecnica del passo uno.\nI primi cartoni animati, comparsi nel 1958, furono \"Angelino\" (detersivo Supertrim della Agip) e \"l'Omino coi baffi\" (caffettiera Bialetti), entrambi inventati da Paul Campani, a cui seguirono il \"Vigile e il foresto\" (brodo Lombardi) e \"Ulisse e l'ombra\" (caff\u00e8 Hag), realizzati e ideati dai fratelli Gavioli. Nel 1965 ebbe inizio la serie di \"Salomone pirata pacioccone\" per pubblicizzare i prodotti dolciari della Fabbri. Tra i pi\u00f9 famosi, che continuarono a essere prodotti dopo la fine di Carosello, per scopi commerciali e anche in serie di puro \"entertainment\" si ricordano \"Calimero\" (Mira Lanza) e \"La Linea\" (pentole Lagostina) di Osvaldo Cavandoli.\nTra i filmati a passo uno vi sono il \"caballero e Carmencita\" (Caff\u00e8 Lavazza), \"Papalla\" (Philco), quelli realizzati con la tecnica \"claymation\" (Fernet Branca). Nel 1961 i filmati del pupazzo \"Topo Gigio\" hanno fatto la pubblicit\u00e0 ai biscotti Pavesini.\nAltri spazi pubblicitari.\nA \"Carosello\" facevano corona altri appuntamenti fissi degli anni sessanta e degli anni settanta. I veri e propri siparietti commerciali non erano ancora degli spot, erano pochi e concentrati in queste fasce: prima del telegiornale delle 13:30 andava in onda \"Break \"(dal 15 gennaio 1968, giorno in cui esord\u00ec proprio l'edizione meridiana del telegiornale), che nel 1970 venne diviso in due, con un'edizione che anticipava il telegiornale della notte; la TV dei ragazzi era anticipata da \"Girotondo\" (dal 1964), dopo la trasmissione \"Gong\" (1959); nella fascia preserale andava in onda \"Tic Tac\" (dal 1959); \"Arcobaleno\" (dal 1961) precedeva le previsioni del tempo, nel corso del TG serale e prima del notiziario; \"Carosello\" era il traino della prima serata; infine, in seconda serata, c'era \"Dorem\u00ec\" (dal 1967).\nSul secondo canale, che cominciava le trasmissioni verso sera e trasmetteva il Telegiornale alle 21:00, l'appuntamento pubblicitario successivo era con \"Intermezzo\" (dal 1962) e, verso le 22:15, \"Dorem\u00ec\". In seguito, nel 1973, furono aboliti i nomi (tranne che per \"Carosello\" e \"Intermezzo\") e gli appuntamenti si moltiplicarono.\nI primi inserzionisti furono Saab, Dreher e Perugina. Anche il sito della Sipra ha proposto una serie di vecchi caroselli, con sottotitoli in inglese."}
{"id": "25263", "revid": "78273", "url": "https://it.wikipedia.org/wiki?curid=25263", "title": "Provincia di Monza", "text": ""}
{"id": "25264", "revid": "287204", "url": "https://it.wikipedia.org/wiki?curid=25264", "title": "Soggetto", "text": ""}
{"id": "25266", "revid": "28930", "url": "https://it.wikipedia.org/wiki?curid=25266", "title": "Ordinale", "text": ""}
{"id": "25267", "revid": "125227626", "url": "https://it.wikipedia.org/wiki?curid=25267", "title": "Campionato mondiale di calcio 1998", "text": "Il Campionato mondiale di calcio FIFA 1998 o Coppa del Mondo FIFA 1998 (in francese: Coupe du Monde de football 1998, in inglese: 1998 FIFA World Cup), noto anche come Francia 1998, fu la sedicesima edizione del campionato mondiale di calcio per squadre nazionali maggiori maschili svoltasi in Francia dal 10 giugno al 12 luglio 1998.\nFu vinto dalla nazione ospitante, che divenne cos\u00ec la sesta compagine a vincere il torneo in casa, dopo l' nel 1930, l' nel 1934, l' nel 1966, la nel 1974 e l' nel 1978.\nL'edizione present\u00f2 pi\u00f9 novit\u00e0: l'allargamento a trentadue squadre, l'introduzione del \"golden goal\", l'espulsione per il fallo da tergo, la possibilit\u00e0 di effettuare tre sostituzioni e i pannelli luminosi per indicare i minuti di recupero.\nL'inno e la canzone ufficiali dell'evento sono stati rispettivamente \"La Cour des Grands\" di Youssou N'Dour e Axelle Red e \"La copa de la vida\" di Ricky Martin. Il motto del torneo era \"\u00c8 bello un mondo che gioca\" (\"C'est beau un monde qui joue\").\nAssegnazione.\nIl torneo fu assegnato alla Francia il 1\u00ba luglio 1992, durante una riunione del comitato esecutivo della FIFA a Zurigo, dove il paese transalpino ricevette dodici voti di approvazione contro i sette del Marocco, altra candidata a ospitare la rassegna iridata. Anche la Svizzera aveva avanzato la sua candidatura, ma fu costretta a ritirarla a causa di alcuni requisiti che non soddisfacevano la FIFA. Questa decisione fece s\u00ec che la Francia fosse il terzo Paese a ospitare per due volte la competizione (la prima nel 1938), dopo Italia (1934 e 1990) e Messico (1970 e 1986). Altra nazione che ritir\u00f2 la propria candidatura fu l'Inghilterra, che prefer\u00ec concentrarsi sull'organizzazione degli europei del 1996, poi a lei assegnati.\nIl 4 giugno 2015, a seguito dell'inchiesta internazionale condotta dall'FBI che aveva portato all'arresto di numerosi dirigenti FIFA per corruzione, Chuck Blazer, all'epoca dei fatti membro del comitato esecutivo della federazione, confess\u00f2 all'FBI e alle autorit\u00e0 svizzere che lui e altri membri del comitato furono corrotti durante il processo di assegnazione dei mondiali '98 e di quelli di Sudafrica 2010. I sospetti di corruzione caddero inizialmente sulla commissione francese, visto che il mondiale fu assegnato a loro, mentre in seguito si scoprir\u00e0 che fu opera della commissione marocchina, dopo la sconfitta nell'assegnazione del torneo.\nCandidate:\nStadi.\nGli stadi scelti per ospitare il campionato mondiale di calcio 1998 furono dieci, in dieci citt\u00e0.\nSquadre partecipanti.\nNota bene: \"nella sezione \"partecipazioni precedenti al torneo\", le date in grassetto indicano che la nazione ha vinto quella edizione del torneo, mentre le date in corsivo indicano la nazione ospitante.\"\nQualificazioni.\nUEFA.\nPer la seconda volta il Mondiale si \u00e8 svolto in Francia. Nell'ultima edizione ospitata da tale nazione, ovvero il Mondiale del 1938, era stata l' a vincere. Le qualificazioni dell'edizione del 1998 hanno avuto inizio nella primavera del 1996. In Europa, a completarle sono stati introdotti gli spareggi, ai quali hanno partecipato le otto peggiori seconde dei nove raggruppamenti; invece, le prime di ogni raggruppamento e la migliore seconda hanno avuto diretto accesso alla fase finale del torneo.\nNel gruppo 1 a prevalere \u00e8 la , campione d'Europa nel 1992 ma assente al mondiale statunitense. La Danimarca, grazie allo scontro diretto vinto per 3-1 a Copenaghen contro la , costringe difatti quest'ultima agli spareggi.\nIl gruppo 2 vede in competizione l'Italia di Arrigo Sacchi (poi di Cesare Maldini) e l'. All'esordio ufficiale gli azzurri di Maldini espugnano Wembley per la prima volta nelle gare ufficiali, con una l'Inghilterra, giunta prima, si qualifica direttamente ai Mondiali, mentre la Nazionale di Maldini deve attendere gli spareggi.\nIl gruppo 3, girone privo di squadre di elevato livello, si conclude con la vittoria della , mentre la esce di scena, lasciando il secondo posto all'.\nIl dominio nel gruppo 4 viene conteso da , e . Grazie anche ad Anton Polster, gli austriaci costringono al secondo posto la vecchia Scozia (qualificatasi come migliore seconda, e che in Francia schierer\u00e0 in porta il quarantenne Leighton) ed eliminano la Svezia, terza ai Mondiali di quattro anni prima.\nNel gruppo 5 si afferma la di Hristo Stoi\u010dkov, che batte la per 1-0 nello scontro diretto; la Russia, seconda, va agli spareggi.\nNel gruppo 6 vince la . Il bilancio per le \"Furie Rosse\" di Javier Clemente \u00e8, alla fine, di otto vittorie e due pareggi, grazie alla struttura portante del gruppo, composta soprattutto da giocatori del Real Madrid campione d'Europa nel 1998. La , anch'essa molto forte, arriva seconda, mentre rimane fuori dal Mondiale la valida , seconda al Campionato europeo di calcio 1996.\nNel gruppo 7 hanno la meglio i sul . Nel decisivo scontro diretto gli uomini di Guus Hiddink riescono a prevalere sui belgi, difatti, con il risultato di 3-1.\nNel gruppo 8 domina la , guadagnando 28 punti sui 30 a disposizione per via di un solo pareggio, l'1-1 in casa dell', che raggiunge gli spareggi.\nNel gruppo 9 vince la , che si trova a fronteggiare l' di Andrij \u0160ev\u010denko, arrivata poi dietro i tedeschi. A sorpresa non si qualifica il .\nNegli spareggi l'Italia affronta la Russia. Nell'andata, a Mosca, esordisce l'allora diciannovenne Gianluigi Buffon, che alla mezz'ora sostituisce Gianluca Pagliuca, gi\u00e0 supplente dell'assente Angelo Peruzzi. Christian Vieri segna un gol prezioso per gli italiani. L'1-1 permette agli azzurri, assieme all'1-0 del ritorno a Napoli (gol di Pierluigi Casiraghi), di qualificarsi per il Mondiale. La Jugoslavia travolge l'Ungheria (complessivo 12-1 in due gare), mentre la Croazia mette fine alla speranza dell'Ucraina. I veterani Lu\u00eds Oliveira e Luc Nilis mandano il Belgio al quinto Mondiale di fila, a spese dell'Irlanda.\nCONMEBOL.\nC'\u00e8 un'importante novit\u00e0 per il Sud America: le 10 squadre affiliate al CONMEBOL, da questa edizione, si contenderanno i 4 posti disponibili per il mondiale in un unico girone all'italiana, con partite di andata e ritorno ripartite in 2 anni.\nCon il Brasile gi\u00e0 qualificato di diritto, oltre ad e sono da registrare i ritorni del e del , mentre manca l', settimo e scavalcato anche da ed .\nCONCACAF.\nPer la zona CONCACAF si qualificano gli , il e, a sorpresa, la .\nAFC.\nPer la zona asiatica vengono promosse l' e la , cui si aggiunge, dopo lo spareggio con l' deciso ai supplementari, il , allo storico esordio in un'edizione del Mondiale. Gli iraniani avanzano comunque alla fase di spareggio contro la prima classificata della zona Oceania.\nCAF.\nNella zona africana vengono eliminati i campioni continentali dell', mentre si qualifica per la prima volta a un Mondiale il . Torna a disputare un'edizione della rassegna iridata la , accompagnata dalle conferme del , della e del .\nOFC.\nNella zona Oceania si distingue ancora una volta l'. Nello spareggio contro l'Iran i \"Socceroos\", per\u00f2, vengono eliminati. Dopo l'1-1 nella gara di andata a Teheran, la partita di ritorno a Melbourne, sul 2-0 per gli australiani fino al 77', viene chiusa sul 2-2 dall'Iran, che riesce a qualificarsi ai Mondiali dopo vent'anni.\nIl sorteggio della fase finale si \u00e8 svolto a Marsiglia il 4 dicembre 1997.\nRiassunto del torneo.\nSorteggio.\nIl sorteggio degli otto gironi avviene allo stadio V\u00e9lodrome di Marsiglia il 4 dicembre 1997, alla presenza delle massime autorit\u00e0 FIFA, dei delegati delle nazionali qualificate, dei membri delle confederazioni continentali e della stampa internazionale. La cerimonia \u00e8 anticipata dalla partita amichevole tra una selezione di calciatori europei e una del resto del mondo, con questi ultimi vincenti col risultato di 5-2.\nLe nazionali sono divise in quattro fasce di otto posti ciascuna: non possono essere sorteggiate nello stesso gruppo squadre della stessa fascia, o che erano nello stesso girone di qualificazione, o altres\u00ec appartenenti alla medesima confederazione (con l'eccezione delle rappresentative UEFA). Come compromesso tra le intenzioni del comitato organizzatore, che per esigenze logistico-organizzative premeva per abbinare anticipatamente ogni testa di serie a un gruppo prestabilito, e quelle della FIFA, contraria poich\u00e9 preoccupata che una simile scelta inficiasse sulla spettacolarit\u00e0 del sorteggio, alla vigilia viene deciso che solo i detentori del titolo, il Brasile, e la nazione ospitante, la Francia, avrebbero conosciuto in anticipo la loro destinazione: il gruppo A (Marsiglia, Nantes e Saint-Denis) per la \"Sele\u00e7ao\", e il gruppo C (Lione, Marsiglia e Saint-Denis) per i \"Bleus\". Tale decisione fa inoltre in modo che, in caso di vittoria dei rispettivi gruppi, le due nazionali si potranno eventualmente affrontare solo in finale.\nGruppo A.\nIl Mondiale di Francia inizia il 10 giugno, e il luogo scelto per la cerimonia di inaugurazione \u00e8 lo Stade de France, un nuovo impianto costruito a Saint-Denis, alla periferia di Parigi, e che con i suoi posti verr\u00e0 scelto anche per ospitare la finale per il 1\u00ba posto. La gara inaugurale vede scontrarsi il (detentore del titolo mondiale) e la ; bench\u00e9 i sudamericani siano forti dell'allenatore M\u00e1rio Zagallo (gi\u00e0 campione, come calciatore, nel 1958 e nel 1962 e, come commissario tecnico, nel 1970), alla fine del primo tempo il risultato \u00e8 di 1-1, grazie al gol di testa nei primi minuti di C\u00e9sar Sampaio e un rigore al 38' del fantasista scozzese John Collins, tra i migliori; dopo un secondo tempo sofferto, per\u00f2, un autogol di Tom Boyd al 73' regala loro i primi 3 punti del Mondiale. In serata, va in scena il secondo incontro della prima giornata, tra Norvegia e Marocco, che si conclude con un pari ricco di gol (2-2), e dove si mette in buona mostra il giocatore africano Mustapha Hadji, autore di una rete.\nIl 16 giugno, a Bordeaux, Scozia e Norvegia pareggiano 1-1: i norvegesi sbloccano al 46' con H\u00e5vard Flo, ma la Scozia, pur stentando a reagire, al 66' pareggia con Craig Burley. Intanto, a Nantes, il Brasile recupera il trio Ronaldo (in ombra contro la Scozia), Rivaldo e Bebeto di nuovo nella giusta condizione fisica, e batte i marocchini per 3-0, mettendo in cassaforte la qualificazione agli ottavi; tra l'altro, i nordafricani talvolta esagerano con gli interventi sugli avversari, come nel caso di un pericoloso fallo di Sa\u00efd Chiba ai danni del \"Fenomeno\".\nIl 23 giugno va in scena la terza e ultima giornata: la situazione \u00e8 difficile per le due europee, con la Norvegia costretta a battere il Brasile capolista per superare il turno e gli scozzesi, con un solo punto all'attivo, obbligati a centrare l'intera posta per accedere al turno successivo. Il Marocco batte per\u00f2 gli scozzesi per 3-0, estromettendoli dal Mondiale, mentre nella contemporanea gara di Marsiglia i norvegesi ribaltano il pronostico: i carioca passano infatti in vantaggio con Bebeto al 78', ma all'83' risponde Tore Andr\u00e9 Flo mentre cinque minuti dopo l'arbitro concede un rigore agli scandinavi, per fallo su Flo, che Rekdal trasforma mandando agli ottavi i norvegesi.\nGruppo B.\nL'11 giugno, all'esordio del Gruppo B, l'Italia, vicecampione del mondo in carica, affronta a Bordeaux il Cile: gli azzurri schierano Roberto Baggio, autore dell'errore che era costato alla Nazionale italiana il campionato del mondo precedente, in luogo dell'acciaccato Del Piero, mentre la formazione andina si presenta con la coppia d'attacco \"Sa-Za\" (composta da Salas (fresco acquisto della ) e l'interista Zamorano). Al 10', Baggio compie un assist al volo per Vieri, centravanti dell', che batte rapidamente il portiere Nelson Tapia e segna 1-0; ma alla fine del primo tempo, Salas anticipa Cannavaro su calcio da fermo e mette in rete il pallone dell'1-1. Al terzo della ripresa, Salas sferra un nuovo stacco aereo e sigla il 2-1. A 5' dalla fine l'arbitro nigerino Lucien Bouchardeau concede un rigore per l'Italia: sul dischetto si presenta Baggio in persona, ma questi evita l'errore del mondiale precedente, segna e regala all'Italia il 2-2. L'altra gara, tra Austria e Camerun a Tolosa, termina 1-1, con Polster che nei minuti di recupero replica al vantaggio iniziale del camerunese Njanka Beaka.\nIl 17 giugno, a Saint-\u00c9tienne, l'Austria replica contro il Cile, mettendo a segno un secondo pareggio in extremis, con una rete di Vastic al 90': per i ragazzi del CT Acosta, di nuovo Salas aveva sbloccato il match al 70'. In serata gli \"Azzurri\" affrontarono a Montpellier il Camerun, e passano in vantaggio al 7' con un colpo di testa di Di Biagio su cross di Baggio, di nuovo preferito a Del Piero, che entrer\u00e0 nella ripresa (Cesare Maldini aveva bocciato la proposta infatti, a lungo caldeggiata in patria, del tandem di fantasisti). Sul finire del primo tempo, il camerunese Kalla si rende protagonista di un'entrata pericolosa su Di Biagio e viene espulso; nonostante la superiorit\u00e0 numerica, l'Italia continua a soffrire fino al quarto d'ora finale, quando Vieri mette a segno una doppietta che porta il risultato finale sul 3-0.\nNel pomeriggio di marted\u00ec 23 giugno vanno in scena le ultime due gare: Austria contro Italia e Cile contro Camerun. Nel primo incontro, \u00e8 ancora Vieri a portare l'Italia in vantaggio, indirizzando di testa in rete un calcio di punizione di Del Piero. Nel finale, il tandem d'attacco Baggio-Inzaghi, subentrato nella ripresa, confeziona il raddoppio al minuto 89: Baggio viene servito proprio da Inzaghi e segna il suo 9\u00ba gol ai Mondiali; il gol finale austriaco, maturato grazie a un rigore messo a segno da Herzog, riesce solo a portare il risultato finale sul 2-1, che sancisce il primo posto degli \"Azzurri\". Il Cile pareggia invece 1-1 contro il Camerun, e passa il turno pur conseguendo tre pareggi di fila, con altrettanti punti.\nGruppo C.\nIl 12 giugno apre i battenti il Gruppo C: la gara iniziale vede la vittoria della Danimarca per 1-0 sull'Arabia Saudita, con decisivo gol di Marc Rieper al 69'. I padroni di casa esordiscono il 13 giugno a Marsiglia contro il Sudafrica, vincendo 3-0 con reti di Dugarry, un'autorete di Issa e un'ultima marcatura del giovane Thierry Henry, propiziata da un altro errore del sudafricano.\nDopo l'1-1 tra danesi e sudafricani, maturato nella seconda giornata, la ottiene la qualificazione con un turno d'anticipo battendo l'Arabia Saudita 4-0, con le reti di Trezeguet e Henry. Zidane, colpevole di un fallo di reazione a risultato gi\u00e0 fissato, viene espulso dall'arbitro e squalificato per due giornate.\nNel terzo turno, la Francia gi\u00e0 qualificata passa 2-1 con la Danimarca, vincendo il girone a punteggio pieno; gli scandinavi passano per\u00f2 anche loro il turno grazie al 2-2 tra Sudafrica e Arabia Saudita.\nGruppo D.\nUn incontro a reti bianche tra Paraguay e Bulgaria apre il sipario sul Gruppo D; in seguito, la Nigeria, dopo l'ottima figura di USA '94, rimonta due volte lo svantaggio iniziale e vince 3-2 contro la Spagna (grazie anche a un autogol del portiere iberico Zubizarreta, dopo non essere riuscito a fermare il tiro di Lawal), in una partita considerata tra le pi\u00f9 avvincenti del torneo. Gli africani completano l'opera il 19 giugno, battendo di misura una Bulgaria lontana dai fasti del 1994 e qualificandosi con un turno d'anticipo, con gol di Victor Ikpeba al 27'. Sull'altro campo di giornata, quello di Saint-\u00c9tienne, il Paraguay blocca sullo 0-0 gli iberici, complicandone la marcia verso gli ottavi e costringendoli a vincere contro la Bulgaria sperando al contempo che il Paraguay non vinca, nel terzo e decisivo turno. Ne viene fuori un largo successo (6-1), che per\u00f2 \u00e8 vanificato dalla vittoria per 3-1 dei sudamericani sulla Nigeria. Le due europee sono dunque eliminate dal Mondiale, mentre la Nigeria passa il turno da prima del girone.\nGruppo E.\nNel Gruppo E, il Messico batte per 3-1 la Corea del Sud, rimasta in 10 per l'espulsione di Ha Seok-Ju; sotto di un gol a causa della rete di Ha Seok-Ju al 28', i messicani ribaltano il risultato con Pelaez al 51' e con una doppietta di Hern\u00e1ndez, al 74' e all'84'. La partita tra Olanda e Belgio termina invece 0-0.\nIl 20 giugno si gioca la seconda giornata, iniziata con Belgio contro Messico che finisce 2-2 dopo che i belgi erano passati in doppio vantaggio. Dopo il passo falso iniziale, l'Olanda di Guus Hiddink compie invece una cinquina a spese dei sudcoreani, che abbandonano ogni speranza di accedere al turno successivo: i gol \"arancioni\" portarono la firma di Philip Cocu al 37', Marc Overmars al 41', Dennis Bergkamp al 67', Pierre van Hooijdonk al 79' e Ronald de Boer all'83'.\nCinque giorni pi\u00f9 tardi, l'Olanda prova a ripetersi contro il Messico: \u00e8 2-0 dopo venti minuti, con reti di Philip Cocu e Ronald de Boer, ma nel finale, prima Pel\u00e1ez e poi Luis Hern\u00e1ndez mettono a segno i gol della rimonta e del 2-2. Nell'altra sfida, si scontrano Belgio e Corea del Sud: i favoriti si portano subito in vantaggio con Nilis al 7', ma gli asiatici, seppur gi\u00e0 eliminati, si impegnano fino alla fine e pareggiano con Yoo Sang-Chul al 75'. I risultati di quest'ultima giornata confermano dunque la classifica finale: Olanda e Messico passano il turno, a scapito del Belgio e appunto della Corea del Sud.\nGruppo F.\nIl 14 giugno, nella gara d'esordio del gruppo F, l'Iran torna ai mondiali dopo 20 anni, ma la Jugoslavia lo batte per 1-0, con un gol di Mihajlovi\u0107 al 73'. Nel secondo incontro di giornata, la Germania di Berti Vogts campione d'Europa in carica fa fuori 2-0 gli Stati Uniti: segnano M\u00f6ller al 9' e Klinsmann al 65'.\nNella seconda giornata, le favorite Germania e Jugoslavia si spartiscono equamente la posta: dopo le due reti slave di Predrag Mijatovi\u0107 al 13' e Dragan Stojkovi\u0107 al 54', i tedeschi pareggiano con un autogol proprio di Mihajlovi\u0107 al 73' e rete di Bierhoff all'80'.\nL'altro incontro vede frapposti Stati Uniti e Iran, in un match carico di tensioni geopolitiche (dato che i due Stati non avevano relazioni diplomatiche ufficiali da vent'anni): l'Iran conferma l'ottima impressione con un 2-1 a spese degli statunitensi con i gol di Estili al 40', Mehdi Mahdavikia al 79' e Brian McBride all'87'.\nNell'ultimo turno, il 25 giugno, tedeschi e jugoslavi, senz'affanni eccessivi, battono le rispettive avversarie di giornata (1-0 per gli jugoslavi con Komljenovi\u0107 e 2-0 per i tedeschi con Bierhoff e Klinsmann) e ottengono la qualificazione agli ottavi a pari punti, con la Germania prima per differenza reti superiore.\nGruppo G.\nNel gruppo G, l'Inghilterra (vincitrice del suo girone di qualificazione e tra le favorite del torneo) si trova dinanzi Romania, Tunisia e Colombia. Nella gara d'esordio, i britannici sconfiggono 2-0 gli africani, grazie alle marcature di Shearer e Scholes. Nella seconda gara di giornata, Ilie risolve l'incontro tra Romania e Colombia.\nNella seconda giornata, dopo la vittoria della Colombia sulla Tunisia per 1-0, la Romania batte a sorpresa l'Inghilterra 2-1, con gol partita di Dan Petrescu al 90', che permette ai romeni di qualificarsi con una giornata d'anticipo; in questa partita inizia tra l'altro a mettersi in luce un giovane calciatore inglese chiamato Michael Owen, che sigla il gol per i Tre Leoni pur se inutile ai fini del risultato.\nNell'ultima giornata, l'Inghilterra sconfigge la Colombia per 2-0. La Romania controlla invece il match con la Tunisia e chiude 1-1, cosicch\u00e9 i britannici si accontentano del secondo posto, sufficiente per passare il turno.\nGruppo H.\nIl Gruppo H \u00e8 il girone meno equilibrato, con la fortissima Argentina e la pi\u00f9 che modesta Croazia accoppiate con Giamaica e Giappone che si limitano al ruolo di debuttanti. L'Argentina conclude prima a punteggio pieno (pari solo alla Francia), con 7 gol all'attivo, tra cui l'unica tripletta del torneo, quella realizzata da Gabriel Batistuta contro i caraibici, e difesa inviolata, mentre i croati confermano la buona impressione di Euro '96 e arriva seconda con 6 punti. La vittoria dei giamaicani contro il Giappone regala infine il terzo posto nel girone ai \"Reggae Boys\".\nOttavi di finale.\nApre la fase a eliminazione la sfida tra Italia e Norvegia: gli \"azzurri\" risolvono una gara abbastanza sofferta con un gol al 18' di Christian Vieri, al quinto centro, e grazie alla parata sulla linea di Pagliuca sul colpo di testa di Flo, la partita termina 1-0. In serata, nel derby sudamericano tra Brasile e Cile, i verdeoro dilagano 4-1 con doppiette di Ronaldo e C\u00e9sar Sampaio e la rete della bandiera cilena con il solito Salas.\nIl 28 giugno, nel pomeriggio, la Francia affronta a Lens il Paraguay che, galvanizzato dalle prestazioni precedenti che erano costate la qualificazione alla Spagna, costringe anche i \"Bleus\" ai tempi supplementari. Al 113' Laurent Blanc mette a segno il primo \"golden goal\" della storia dei mondiali di calcio, che qualifica i padroni di casa ai quarti. In serata, la Nigeria viene eliminata per la seconda volta di fila agli ottavi, stavolta per mano di un 4-1 per la Danimarca.\nIl giorno successivo, la Germania affronta il Messico con molte difficolt\u00e0: i messicani passano in vantaggio a inizio ripresa con un Hernandez in gran forma, ma Arellano spreca la palla del raddoppio tirando sul palo, e le successive reti di Klinsmann e Bierhoff saranno decisive per la vittoria finale. Nell'altro incontro di giornata, tra Olanda e Jugoslavia, \u00e8 Edgar Davids a estromettere la compagine balcanica dal torneo, con un gol allo scadere.\nNelle ultime due gare degli ottavi, giocate il 30 giugno, Croazia e Romania disputano un incontro in sostanziale equilibrio. A spuntarla sono per\u00f2 gli adriatici, che vincono 1-0 grazie al rigore trasformato da Davor \u0160uker al 45' e iniziando a candidarsi come rivelazione del torneo. In quello che si preannuncia l'incontro pi\u00f9 interessante degli ottavi, Argentina e Inghilterra si affrontano 12 anni dopo il gol di mano di Maradona a Messico '86 e 16 anni dopo la guerra delle Falkland. Nelle fasi iniziali \u00e8 per\u00f2 il nervosismo a dominare in campo: dopo sei minuti gli albicelesti ottengono infatti un rigore che Batistuta realizza portando in vantaggio la sua Nazionale. Al 10' il favore viene per\u00f2 ricambiato da Shearer che pareggia i conti anch'egli dal dischetto. Al 16' Owen realizza quello che sar\u00e0 considerato il pi\u00f9 bel gol del torneo, ma sullo scadere del primo tempo l'Argentina concretizza uno schema su punizione con Zanetti che riporta il punteggio in parit\u00e0. Nella ripresa Beckham viene espulso per un fallo su Simeone e l'Inghilterra \u00e8 costretta a difendersi. Dopo il 2-2 dei 120 minuti di gioco, ed evitato il \"golden goal\", le due squadre vanno ai rigori: vince l'Argentina, grazie al decisivo errore di David Batty.\nQuarti di finale.\nI quarti di finale cominciano il 3 luglio: \u00e8 l'Italia ad aprire, contro i padroni di casa della Francia. Cesare Maldini non rischia, lasciando cos\u00ec Roberto Baggio in panchina e predisponendo una marcatura ferrea per il rientrante Zin\u00e9dine Zidane, che Gianluca Pessotto viene incaricato di marcare a uomo. Pi\u00f9 volte il portiere Pagliuca deve salvare la porta azzurra dai tentativi degli avversari; poi \u00e8 Christian Vieri a mancare il gol con la testa. Baggio sostituisce Alessandro Del Piero al 67' e, nei supplementari, sfiora il \"golden goal\". Al 120' Pagliuca salva nuovamente il risultato su un tiro di Djorkaeff. Si va cos\u00ec ai rigori: nonostante sia la Francia a sbagliare per prima, gli errori decisivi sono quelli di Albertini e Di Biagio, che colpisce la traversa: dopo 12 anni, la Francia, si qualifica per le semifinali della Coppa del mondo, mentre l'Italia viene eliminata ai rigori per la terza edizione consecutiva.\nIn serata, il Brasile affronta la Danimarca: al 2' i danesi si portano in vantaggio con Martin J\u00f8rgensen, ma i brasiliani pareggiano con Bebeto, poi Ronaldo serve l'assist per il gol di Rivaldo del 2-1; nella ripresa, un errore di Roberto Carlos consente a Brian Laudrup di pareggiare, ma Rivaldo trova la definitiva rete del 3-2.\nIl 4 luglio l'Olanda sfida l'Argentina: al 12' Kluivert porta in vantaggio gli \"Orange\", ma al 17' Claudio L\u00f3pez riequilibra il risultato sull'1-1; nel secondo tempo Batistuta colpisce il palo e tra il 76' e l'87' vengono espulsi Numan e il \"Burrito\" Ortega. All'89' Bergkamp riesce a realizzare il gol che qualifica l'Olanda ed elimina i sudamericani.\nAlle ore 21 dello stesso giorno, la Croazia affronta la Germania, e sfrutta magnificamente la sua occasione di rivincita sui tedeschi dopo la sconfitta a Euro 1996: approfittando dell'espulsione di W\u00f6rns al 40', i croati compiono uno straordinario 3-0 grazie a Jarni, Vlaovi\u0107 e \u0160uker (gi\u00e0 in gol nel 1996), e raggiungono la semifinale al loro esordio al mondiale.\nSemifinali.\nIl 7 luglio Brasile e Olanda si fronteggiano a Marsiglia, nella prima semifinale. A un primo tempo tattico risponde una seconda frazione di gioco pi\u00f9 vivace: dopo il gol di Ronaldo al 46', Kluivert riequilibra il risultato di testa all'87'; non bastano i supplementari a dare un vincitore alla gara e si va dunque alla lotteria dei rigori. I brasiliani segnano quattro tiri su quattro, mentre il loro estremo difensore Taffarel si rivela decisivo su Phillip Cocu e Ronald de Boer: tornano cos\u00ec a giocarsi la vittoria finale per la seconda volta di fila, alla ricerca della \"quinta stella\".\nIl giorno dopo la Francia si trova dinanzi alla sorprendente Croazia: sono proprio gli ospiti a passare con \u0160uker, al 47', che sorprende la difesa transalpina e sblocca il risultato, ma i francesi reagiscono subito e, due minuti pi\u00f9 tardi, sfruttano un errore di Boban e portano in rete Thuram. Il centrale del torna a segnare poco pi\u00f9 tardi, con un tiro da fuori area trasformato nel gol del 2-1. Pur in affanno nel finale per il forcing slavo e l'espulsione di Blanc, i transalpini riescono a mantenere le redini della partita e a raggiungere la finale.\nFinali.\nLa finale dell' per il terzo posto fu vinta dalla 2-1 sui con marcature di Prosine\u010dki, Zenden e \u0160uker, capocannoniere con 6 gol.\nIl 12 luglio, poche ore prima della finale, Ronaldo accusa un malore mentre si trova nella sua stanza d'albergo: allarmato, il suo compagno di stanza Roberto Carlos chiama i soccorsi e il \"Fenomeno\" viene trasportato in un ospedale vicino per accertamenti. Nell'occasione i medici, gli prescrivono dei farmaci, ritenendo che egli fosse stato in preda a una crisi epilettica: ma in realt\u00e0, come sveler\u00e0 in un'intervista del 2012 il cardiologo Bruno Car\u00f9, Ronaldo ha sofferto nell'occasione di un problema cardiaco e i farmaci a lui somministrati hanno rischiato di ucciderlo.\nRonaldo scende in campo lo stesso e in uno Stade de France tutto esaurito la Francia domina, segnando due gol quasi identici con Zidane: calcio d'angolo, colpo di testa del fantasista, palla in rete. La Francia rimane in 10 per l'espulsione di Desailly a met\u00e0 ripresa, ma continua a controllare la partita e al 90' un contropiede di Emmanuel Petit porta al gol del 3-0 definitivo. La Nazionale francese vince cos\u00ec il suo primo titolo mondiale, e due giorni dopo verr\u00e0 fatta sfilare agli Champs-Elys\u00e9es, in occasione della festa nazionale."}
{"id": "25268", "revid": "1846281", "url": "https://it.wikipedia.org/wiki?curid=25268", "title": "Campionato mondiale di calcio 1994", "text": "Il Campionato mondiale di calcio FIFA 1994 o Coppa del Mondo FIFA 1994 (in inglese: 1994 FIFA World Cup), noto anche come USA 1994, \u00e8 stata la quindicesima edizione del campionato mondiale di calcio per squadre nazionali maggiori maschili organizzato dalla FIFA ogni quattro anni.\nSi svolse negli Stati Uniti d'America dal 17 giugno al 17 luglio 1994 e fu vinto dal , dopo aver sconfitto l' in finale ai rigori per 3-2. Il Brasile vinse il suo quarto mondiale di calcio e fu la prima nazionale a raggiungere questo storico traguardo. Per la prima volta nella storia il titolo mondiale veniva assegnato dopo i tiri di rigore, dopo che i tempi regolamentari e supplementari della finale si erano conclusi col risultato di parit\u00e0 (0-0).\nL'inno ufficiale del torneo era \"Gloryland\" di Daryl Hall. Fu il primo Mondiale di calcio della storia in cui vennero assegnati i tre punti per la vittoria durante la fase a gironi.\nAssegnazione.\nAnnunciata il 4 luglio 1988 da Henry Kissinger, l'edizione 1994 dei Mondiali di calcio si tenne negli Stati Uniti, per la prima volta al di fuori di Europa occidentale ed America latina, e per la prima volta con l'assegnazione di tre punti a vittoria nella fase a gironi. Questa fu anche l'ultima edizione a ventiquattro squadre, ampliata a trentadue dal mondiale successivo.\nTra le condizioni richieste dalla FIFA per l'assegnazione, vi era anche la creazione di un campionato nazionale professionistico: nel 1996 nacque la Major League Soccer.\nA causa del fuso orario, per permettere ai telespettatori europei di assistere alle partite, si gioc\u00f2 fra la mattina ed il primo pomeriggio, penalizzando la forma fisica dei calciatori a causa degli alti valori di temperatura ed umidit\u00e0. Il sorteggio dei sei gironi della prima fase viene svolto il 19 dicembre 1993.\nA seguito del sorteggio della fase a gironi, gli padroni di casa furono inseriti nel girone con , e ; il ritrov\u00f2 la , gi\u00e0 affrontata quattro anni prima, il e la (in quello che venne definito il \"girone di ferro\", che non tradir\u00e0 le aspettative, avendo al suo interno due future semifinaliste); la campione in carica arriv\u00f2 negli Stati Uniti con numerosi campioni di Italia '90, nonostante questo rendesse l'et\u00e0 media della squadra molto avanzata. Il sorteggio le riserv\u00f2 la , la e la ; gruppo apparentemente facile, ma che non si riveler\u00e0 tale. L', che incontrava , e , riponeva le speranze nel ritorno di Maradona; l', prima classificata nel girone A di qualificazione della zona UEFA, venne sorteggiata al mondiale nel girone E insieme a , e ; i , infine, dovettero affrontare i confinanti del (teste di serie del gruppo F), l' ed il .\nStadi.\nGli stadi scelti per ospitare il Campionato mondiale di calcio 1994 furono nove in altrettante citt\u00e0:\nSquadre partecipanti.\nNota bene: \"nella sezione \"partecipazioni precedenti al torneo\", le date in grassetto indicano che la nazione ha vinto quella edizione del torneo, mentre le date in corsivo indicano la nazione ospitante.\"\nQualificazioni.\nEuropa.\nLa frammentazione dell'Unione Sovietica (e della sua rappresentativa nazionale) ha comportato un aumento del numero di partecipanti alle qualificazioni (147). La viene esclusa per motivi bellici, mentre dell'ex URSS si iscrivono le tre repubbliche baltiche e la . Grandi assenti furono la campione d'Europa, giunta terza nel suo girone, superata dall'Irlanda solo in virt\u00f9 di un minor numero di gol segnati, l' e la .\nVi sono 5 gruppi da 6 squadre, e uno da 7: alla fase finale accedono le prime due. La Germania \u00e8 qualificata di diritto poich\u00e9 campione uscente.\nRiassunto del torneo.\nFase a gironi.\nGruppo A.\nIl gruppo A comprende gli , la , la e la . \nLa prima giornata si apre con il pareggio 1-1 tra gli Stati Uniti padroni di casa e la Svizzera. Intanto la Romania di Gheorghe Hagi e Florin R\u0103ducioiu, forte della presenza di numerosi giocatori che, a differenza del passato, militano in diversi campionati europei, esprime un bel calcio e frena le ambizioni dei colombiani, che, dopo la vittoria per 5-0 a Buenos Aires contro l'Argentina nelle qualificazioni, nutrivano grandi ambizioni per la fase finale del torneo. Il risultato \u00e8 di 3-1 a favore della Romania. \nNella seconda giornata, oltre alla vittoria per 4-1 della Svizzera sulla Romania, si assiste alla sconfitta della Colombia, battuta anche dagli statunitensi (reti di Earnie Stewart e autogol di Andr\u00e9s Escobar). Escobar, ritenuto \"colpevole\" in qualche modo dell'eliminazione della propria nazionale, sar\u00e0 ucciso: i narcotrafficanti del cartello di Medell\u00edn lo assassinarono il 2 luglio, all'uscita da un ristorante dove aveva appena cenato con la moglie, con dodici colpi di mitraglietta, probabilmente per le grandi perdite nel Totonero subite a causa di quell'autorete, sebbene la sua uccisione rimanga ancora oggi avvolta nel mistero. Nell'altra partita del girone la Svizzera sconfigge per 4-1 la Romania ottenendo l'accesso agli ottavi.\nNell'ultima giornata la Romania batte 1-0 gli Stati Uniti con gol di Petrescu e si qualifica agli ottavi come prima del girone grazie anche all'ormai inutile vittoria per 2-0 della Colombia sulla Svizzera che terminer\u00e0 seconda. Tra Svizzera e Stati Uniti, entrambe a quattro punti, furono decisive le reti segnate: cinque per gli svizzeri che si classificano secondi e tre per gli statunitensi che verranno ripescati tra le migliori terze. \nGruppo B.\nIl gruppo B \u00e8 composto da , , e .\nLuned\u00ec 20 giugno debutta il Brasile, impostato su canoni europei (e per questo criticato in patria) dal ct Carlos Alberto Parreira. Guidata da Carlos Dunga, la \"Sele\u00e7\u00e3o\" supera per 2-0 la Russia, che dopo la divisione dell'Unione Sovietica aveva perso gran parte della sua pericolosit\u00e0. Le reti segnate dal Brasile sono di Rom\u00e1rio e Ra\u00ed su rigore. Il Camerun, che quattro anni prima in Italia era stata la rivelazione del torneo, giungendo ai quarti di finale (prima volta per una squadra africana), pareggia per 2-2 contro la Svezia di Thomas Ravelli ed Henrik Larsson.\nIl Brasile si assicura il passaggio del turno alla seconda giornata battendo il Camerun, mentre la Svezia vince per 3-1 ed elimina la Russia.\nAll'ultima giornata, mentre Brasile e Svezia chiudono sull'1-1, la Russia, trascinata da Oleg Salenko che segna cinque gol, batte il Camerun, che deve accontentarsi di un solo gol del quarantaduenne Roger Milla. Due sono i record stabiliti in questa gara: quello del maggior numero di marcature in una sola partita da parte di un singolo calciatore e quello del pi\u00f9 anziano goleador in una fase finale dei mondiali (42 anni, 1 mese e 8 giorni). Permangono, invece, dubbi sui marcatori di Brasile-Polonia 6-5 d.t.s. del 1938, anche se al giocatore polacco Ernest Wilimowski vengono di norma attribuite solo quattro delle reti realizzate dalla sua squadra. Grazie alla goleada russa, supera quindi il turno l'Italia, che approda con quattro punti agli ottavi di finale in qualit\u00e0 di terza classificata nel girone E, mentre la vittoria della Russia, la cui qualificazione era gi\u00e0 compromessa, elimina di fatto il Camerun.\nGruppo C.\nIl girone C include la , la , la e la . \nIl 17 giugno, a Chicago, Diana Ross canta l'inno statunitense e una variopinta cerimonia d'apertura d\u00e0 il via alla quindicesima edizione del campionato del mondo. Germania e Bolivia aprono la manifestazione: per la prima volta dal 1974 i campioni in carica debuttano con una vittoria (1-0). In serata la Spagna si fa rimontare due reti in cinque minuti dai sudcoreani: in dieci uomini per l'espulsione di Miguel \u00c1ngel Nadal, gli iberici segnano con Julio Salinas e Jon Andoni Goikoetxea, restano in nove per l'infortunio di Fernando Hierro e si fanno raggiungere al 90\u00ba minuto.\nNella seconda giornata Germania e Spagna si accontentano di un 1-1 che consente il passaggio del turno ad entrambe, mentre si annullano a vicenda, sullo 0-0, Bolivia e Corea del Sud.\nAll'ultima giornata, come previsto, supera il turno la Germania, i cui giocatori nell'ultima partita contro la Corea del Sud non fanno i conti con il caldo. In vantaggio di tre gol nel primo tempo, infatti, i tedeschi subiscono la miglior prestanza fisica degli asiatici nella ripresa e rischiano una rimonta (da 3-0 a 3-2). La Spagna, invece, ottiene una facile vittoria (3-1 alla Bolivia) e la conseguente qualificazione. Tali risultati spengono le speranze di qualificazione agli ottavi di Corea del Sud e Bolivia.\nGruppo D.\nIl gruppo D comprende , , e .\nLa prima giornata del girone parte con la vittoria dell'Argentina del ct Alfio Basile che schiera una squadra sbilanciata in attacco: giocano contemporaneamente Balbo, Caniggia, Batistuta e Maradona. La \"Selecci\u00f3n\" non corre alcun pericolo contro la Grecia, tra le compagini pi\u00f9 deboli del campionato mondiale. Finisce 4-0, con una tripletta di Batistuta e una bella rete di Maradona, che supera la difesa ellenica e segna di sinistro, esultando poi con una corsa verso la telecamera. Nell'altra gara del girone si impone la Nigeria, che batte per 3-0 la Bulgaria di Hristo Stoi\u010dkov.\nNella seconda giornata l'Argentina batte di misura (2-1) la Nigeria. Gli africani, passati in vantaggio dopo otto minuti con Siasia, vengono raggiunti e superati nel giro di sette minuti da due reti di Caniggia, assistito in entrambe le occasioni da Maradona. Il nome del \"pibe de oro\", come tre anni prima (cio\u00e8 nel 1991) durante la sua permanenza a Napoli, viene sorteggiato per i controlli antidoping. Qualche giorno dopo si scoprono tracce di efedrina nelle urine del campione. Maradona protesta, ma il giorno dopo le controanalisi confermano il risultato. \"La FIFA pensava che un Maradona ingrassato avrebbe fatto ridere la gente, ma, dopo quello che ho fatto, ha iniziato ad avere paura\", aveva detto Maradona ai giornali. Intanto la Bulgaria elimina la Grecia, battendola per 4-0.\nAll'ultima giornata l'Argentina, gi\u00e0 qualificata, cede 2-0 alla Bulgaria, che passa il turno insieme alla Nigeria, la quale batte per 2-0 la Grecia. Il girone termin\u00f2 con tutte le nazionali, eccetto la Grecia, con sei punti rendendo decisiva la differenza reti. La Nigeria vince il girone grazia ad una differenza reti di +4, mente Bulgaria e Argentina si classificano rispettivamente seconda e terza entrambe con un +3 ma con lo sconto diretto a favore dei bulgari. L'Argenti a verr\u00e0 successivamente ripescata tra le migliori terze \nGruppo E.\nIl gruppo E \u00e8 composto da , , e . \nLa prima prima partita della prima giornata vede l'Italia, opposta all'Irlanda di Jack Charlton, a New York. Arrigo Sacchi manda in campo la coppia d'attacco formata da Roberto Baggio e Giuseppe Signori. Dopo 11 minuti di gioco Houghton tenta un tiro dalla lunga distanza, approfittando di un errore di Baresi: Pagliuca viene battuto. L'Italia non reagisce e la traversa nega il raddoppio a Sheridan, poi Pagliuca compie una parata importante sul colpo di testa di Staunton. Gli azzurri perdono per 1-0. Nell'altra gara del girone italiano, tra Norvegia e Messico, la spuntano gli scandinavi, con un gol di Rekdal all'84\u00b0, dopo che Hugo S\u00e1nchez aveva sfiorato ripetutamente il gol e prima che Alves colpisse palo e traversa con due colpi di testa consecutivi.\nNella seconda giornata l'Italia torna in campo ancora a New York, con l'obbligo di vittoria contro la Norvegia. Sacchi dirotta sulla fascia Signori e mette Casiraghi al fianco di Roberto Baggio. Benarrivo sostituisce sulla fascia sinistra Tassotti. L'Italia sfiora la rete del vantaggio pi\u00f9 volte in avvio di partita: al 13\u00b0 il portiere norvegese Thorstvedt salva la sua porta sul colpo di testa ravvicinato di Berti deviando il pallone sul palo. Al 21\u00ba Leonhardsen punta verso la porta avversaria, Pagliuca esce dalla porta in direzione del centrocampista e tocca la palla con la mano fuori dalla propria area. In osservanza alle nuove regole viene espulso. Al 69\u00b0 Dino Baggio, subito dopo l'ingresso in campo in attacco di Massaro al posto di Pier Luigi Casiraghi, segna il gol del successo per 1-0 degli azzurri con un colpo di testa in area di rigore, sulla precisa punizione battuta da Signori da fuori area. Il secondo portiere azzurro Marchegiani, che era entrato al posto di Roberto Baggio dopo l'espulsione del portiere titolare Pagliuca, salva il risultato parando il potente tiro di Jakobsen. L'Italia tiene molto bene il campo malgrado l'inferiorit\u00e0 numerica e ottiene una vittoria fondamentale. Ad un turno dalla fine tutte le squadre del girone sono a quota tre punti, dopo che il Messico ha battuto l'Irlanda per 2-1 con una doppietta di Luis Garc\u00eda.\nAll'ultima giornata, a Washington, l'Italia affronta il Messico. Nel primo tempo Campos para il tiro di Berti e Marchegiani salva il risultato sul tiro potente di Aspe. Al gol del vantaggio degli azzurri firmato da Massaro, che segna al 48' su un preciso assist di Albertini, risponde il Messico con il pareggio di Bernal al 58', dopo che l'Italia, sempre con Massaro, aveva sfiorato il raddoppio qualche minuto prima. L'incontro termina 1-1. Dall'altra parte del tabellone Irlanda-Norvegia finisce 0-0. Tutte le squadre pertanto terminano il primo turno con quattro punti in classifica. Con la differenza reti uguale (0) per tutte e quattro le squadre, diventano decisivi i gol segnati. Il Messico con tre gol segnati vince il girone mente l'Irlanda e l'Italia si classificano rispettivamente seconda e terza entrambe con due reti segnate ma con lo scontro diretto a favore degli irlandesi. L'Italia venne ripescata tra le migliori terze anche grazie alla vittoria per 6-1 della Russia sul Camerun. Ultima, e dunque eliminata, la Norvegia con una sola rete segnata.\nGruppo F.\nLe squadre del gruppo F sono , , e .\nNella prima giornata vincono i Paesi Bassi (2-1 in rimonta contro la sorprendente Arabia Saudita) e il Belgio (1-0 al Marocco, con due traverse dei nordafricani).\nAlla seconda giornata il Belgio batte di misura (1-0) i Paesi Bassi in una partita combattuta e si assicura il passaggio del turno, mentre gli \"oranje\" sono raggiunti dall'Arabia Saudita, che batte per 2-1 il Marocco ed estromette gli africani dagli ottavi. \nAll'ultima giornata vincono i Paesi Bassi 2-1 sul Marocco e l'Arabia Saudita, che batte i \"diavoli rossi\" con un gol di Owairan, che corre per 70 metri scartando tutti gli avversari che incontra e segnando nella porta vuota, regalando cos\u00ec ai sauditi una storica qualificazione al turno successivo. Tutte le squadre, ad eccezione del Marocco, terminano il girone con sei punti e, con la differenza reti uguale (+1) per tutte e tre le squadre, diventano decisivi i gol segnati che determinano il Belgio ripescato tra le migliori terze con solo due reti. Paesi Bassi e Arabia Saudita si classificano rispettivamente seconda e terza entrambe con quattro reti segnate ma con lo scontro diretto a favore degli olandesi. I sauditi verranno poi ripescati tra le migliori terze \nFase a eliminazione diretta.\nOttavi di finale.\nil 2 luglio, nella fresca Chicago, la Germania supera a fatica il Belgio. Subito sotto 2-1 (V\u00f6ller, Grun e Klinsmann), i belgi di Vincenzo Scifo si disuniscono e incassano il terzo gol, di V\u00f6ller.\nLa Spagna batte la Svizzera con un rotondo 3-0 (Hierro, Luis Enrique, rigore di Aitor Begiristain) che mette in mostra la solidit\u00e0 degli iberici e la fragilit\u00e0 difensiva degli elvetici, comunque pericolosi in avanti (molte le parate di Andoni Zubizarreta).\nIl 3 luglio la Svezia pone fine all'avventura dell'Arabia Saudita, battendo gli asiatici per 3-1 con due reti della torre svedese Kennet Andersson.\nMolti gol a Los Angeles tra Romania e Argentina. I biancocelesti, orfani di Diego Armando Maradona (rimpiazzato dal giovane Ariel Ortega), soffrono la prestazione di Gheorghe Hagi, che guida la squadra ai quarti di finale. Per i rumeni segnano un gol Hagi e due Dumitrescu, per l'Argentina segnano Batistuta e Balbo; per la squadra di Basile arriva l'eliminazione.\nIl 4 luglio, giorno della festa nazionale statunitense, la nazionale a stelle e strisce, allenata da Bora Milutinovi\u0107, affronta il Brasile. Lo Stanford Stadium \u00e8 tutto esaurito. Nella nazionale di casa i giocatori pi\u00f9 popolari sono il portiere Tony Meola e il difensore Alexi Lalas. A fine primo tempo il brasiliano Leonardo spacca il naso con una gomitata a Ramos e viene espulso. Gli americani tengono in difesa fino a un quarto d'ora dalla fine, quando Rom\u00e1rio passa la palla a Bebeto, che supera con un rasoterra Meola. Passano agevolmente il turno i Paesi Bassi, che battono l'Irlanda con due gol di Wim Jonk e Dennis Bergkamp.\nIl 5 luglio, a Boston, l'Italia, che si \u00e8 qualificata agli ottavi fra le quattro migliori terze, affronta la Nigeria. Dopo la prima met\u00e0 del primo tempo, priva di emozioni nonostante un promettente avvio di partita dell'Italia, al 26\u00ba Maldini tocca accidentalmente un pallone proveniente da un corner. La sfera finisce ad Amunike, che batte Marchegiani in uscita. In avvio di secondo tempo Dino Baggio al 47\u00b0 colpisce il palo per l'Italia sugli sviluppi di uno schema nato da calcio d'angolo. Al 63\u00ba debutta Zola al posto di Signori. Dopo appena 12 minuti l'arbitro messicano Arturo Brizio Carter lo espelle valutando erroneamente un intervento sul pallone per un fallo di reazione, appena dopo avergli negato un rigore per fallo di Eguavoen. La Nigeria continua a difendersi aspettando il 90\u00ba, ma quando mancano 100 secondi al termine Roberto Baggio, dopo aver ricevuto il pallone dal terzino azzurro Mussi, supera Rufai con un preciso piatto destro rasoterra molto angolato che la difesa della Nigeria non riesce ad intercettare per un soffio e l'Italia pareggia portandosi sull'1-1. Nei supplementari la Nigeria, comprensibilmente frustrata e incapace di sfruttare anche la superiorit\u00e0 numerica, viene estromessa da un rigore del 'Divin Codino' realizzato con un tiro molto angolato, che si insacca dopo aver colpito il palo interno, e concesso dall'arbitro Carter al minuto 101 per un fallo di Eguavoen su Benarrivo. Ridotta in 9 per i crampi di Mussi, l'Italia resiste fino al 120\u00ba, dopo un salvataggio decisivo quasi sulla linea di porta di Dino Baggio, e vince con il punteggio finale di 2-1. Dopo aver anche sfiorato il 3-1 con Massaro, gli azzurri si qualificano ai quarti di finale.\nNell'ultimo ottavo la Bulgaria la spunta ai rigori sul Messico, in una gara ricca di imprevisti (anche una porta che cade, dopo che Bernal travolge il sostegno del palo) in cui si segnala un apprezzabile gol su tiro in corsa di Stoi\u010dkov. Ai rigori Mihajlov neutralizza su Bernal e Rodriguez, Campos para solo su Bal\u0103kov: balcanici ai quarti.\nQuarti di finale.\nAi quarti di finale ci sono quasi esclusivamente squadre europee: c'\u00e8 solo il Brasile a rappresentare il Sudamerica.\nAll'Italia tocca la Spagna, che ha tre giorni di riposo in pi\u00f9 degli azzurri. Gli iberici, disposti con uno schieramento molto prudente dal CT Javier Clemente, affrontano un'Italia ancora cambiata nella formazione: in porta torna Pagliuca dopo l'espulsione, Conte sostituisce Signori e in difesa Tassotti sostituisce Mussi. Al 25\u00ba Dino Baggio, con un gran tiro ben angolato, calcia da posizione centrale il pallone da fuori area dopo il preciso assist di Donadoni, portando meritatamente in vantaggio l'Italia dopo un ottimo avvio di partita degli azzurri. Il primo tempo si chiude col punteggio di 1-0. Nella ripresa al 13\u00ba la Spagna ottiene il pareggio grazie ad un tiro di Caminero deviato da Benarrivo. Pagliuca salva il risultato sul tiro a botta sicura di Salinas e poco dopo avviene un altro salvataggio sulla linea di porta con Costacurta. All'82\u00b0 il portiere spagnolo salva la sua porta sul potente e preciso tiro del centrocampista azzurro Nicola Berti. Al 42\u00ba del secondo tempo il trequartista azzurro Giuseppe Signori, dopo aver ricevuto il pallone da Berti, serve in profondit\u00e0 Roberto Baggio, che dribbla Zubizarreta e in prossimit\u00e0 della linea di fondo campo mette la palla in rete, riportando in vantaggio gli azzurri con il punteggio di 2-1. Nei minuti di recupero Tassotti colpisce dentro l'area di rigore azzurra lo spagnolo Luis Enrique con una gomitata in faccia: sarebbe calcio di rigore ed espulsione, ma l'arbitro ungherese S\u00e1ndor Puhl non assume alcun provvedimento. Successivamente, grazie alla prova tv, Tassotti viene squalificato per otto turni, decretando per lui la fine della carriera in azzurro. Il risultato del quarto di finale rimane fermo sul 2-1 fino alla fine della partita e l'Italia approda con merito in semifinale.\nIl Brasile incontra, in quella che poi verr\u00e0 considerata la pi\u00f9 bella partita di questa edizione dei mondiali, i Paesi Bassi. Al 52\u00b0 segna Rom\u00e1rio, ma la rete sarebbe stata da annullare per un fuorigioco di partenza dello stesso attaccante. In compenso al 56\u00b0 il guardalinee sbaglia un fuorigioco dove Bebeto si sarebbe trovato solo davanti al portiere; lo stesso attaccante del Deportivo La Coru\u00f1a si rif\u00e0 colpendo al 62\u00b0, portando i verdeoro sul 2-0. Il Brasile gioca meglio e sembra avere ottenuto la qualificazione, ma gli avversari pareggiano con Bergkamp e Winter. Intorno al minuto 80, Branco, in campo in sostituzione dello squalificato Leonardo, riceve palla sulla tre quarti sinistra d'attacco da Mazinho e avanza, nel tentativo di tenere lontano Marc Overmars gli rifila una manata in faccia e successivamente spinge Wim Jonk che poi lo atterra con la complicit\u00e0 di Winter; l'arbitro per\u00f2 assegna una punizione ai verdeoro da oltre 25 metri, \u00e8 lo stesso Branco a battere e trafiggere gli \"orange\" con un tiro formidabile a fil di palo sul quale nulla pu\u00f2 il portiere olandese Ed de Goeij.Al 90\u00b0 Rom\u00e1rio viene fermato fallosamente in area da Jan Wouters, ma l'arbitro sorvola. Dopo 6 minuti di recupero il Brasile pu\u00f2 festeggiare l'accesso in semifinale. \nFinisce, dopo tre finali consecutive, l'avventura della Germania di Berti Vogts. I tedeschi, senza centrocampisti (con Klinsmann, H\u00e4\u00dfler, V\u00f6ller e M\u00f6ller contemporaneamente in campo), soffrono in avvio (palo di Bal\u0103kov), ma poi prendono le misure ai bulgari. Al 47\u00ba Matth\u00e4us porta in vantaggio su rigore la sua squadra. Verso il finale di partita la Germania si vede annullare un gol per fuorigioco, ed in pochi minuti le sorti della partita si ribaltano. Hristo Stoi\u010dkov segna su punizione; tre minuti dopo, cross di Jankov e avvitamento di Le\u010dkov, che porta la Bulgaria in vantaggio. La partita termina 2-1 per la Bulgaria, che ottiene la qualificazione alla semifinale, e si deve risalire al 1978 per vedere i tedeschi, protagonisti di tre finali nelle ultime quattro edizioni, fuori dalle semifinali.\nI quarti finale si concludono con l'incontro tra Svezia e Romania, questi ultimi per la prima volta ai quarti di finale. Palo di Ingesson in avvio, poi quasi pi\u00f9 nulla fino al 78\u00b0, quando Brolin batte il portiere rumeno Prunea. Hagi impegna Ravelli su calcio di punizione e all'88\u00b0 R\u0103ducioiu gira in rete un'altra punizione di Hagi deviata dalla barriera. Ai supplementari ancora R\u0103ducioiu realizza il 2-1 per la Romania. La Svezia pareggia al 115\u00b0, complice un errore di Prunea, con Kennet Andersson. Ai tiri di rigore Ravelli para su Dan Petrescu e Miodrag Belodedici, portando gli scandinavi in semifinale dopo 36 anni.\nSemifinali.\nIn semifinale l'Italia affronta la Bulgaria. \nPer la nazionale azzurra, torna titolare Berti per Conte, Casiraghi toglie il posto a Massaro. Albertini guida l'Italia all'assalto nella prima mezz'ora: al 20\u00b0 rimessa di Donadoni, palla a Roberto Baggio che salta Jankov e Hub\u010dev e spedisce la palla nell'angolo basso alla sinistra di Mikhailov con un tocco raffinato di destro che disegna una parabola precisa e imprendibile per la rete dell'1-0. Questa \u00e8 una delle reti pi\u00f9 belle del mondiale americano in quanto realizzata con una giocata di qualit\u00e0 e di fantasia. L'Italia gioca molto bene nel primo tempo: Albertini prima colpisce un palo in pieno da 25 metri dopo l'assist di Roberto Baggio, poi impegna in angolo Mikhailov con un elegante pallonetto, quindi fornisce un preciso assist a Roberto Baggio, che sembra chiudere i conti con gli avversari portando con una doppietta l'Italia sul 2-0. Il secondo gol Roberto Baggio lo realizza con il destro, di interno pieno, che diventa un tiro in diagonale che si insacca nell'angolo alla destra del portiere Mikhailov. Donadoni e Maldini sprecano alcune nitide occasioni da gol per mettere il terzo sigillo alla vittoria e al 44\u00b0 Sirakov, atterrato in area da Pagliuca, provoca il rigore che riapre la partita, trasformato da Stoi\u010dkov. \u00c8 2-1. Nel secondo tempo gli azzurri si difendono con ordine, il risultato di 2-1 non cambia e la partita si conclude cos\u00ec con l'Italia vittoriosa e qualificata alla finale, nonostante l'infortunio di Roberto Baggio, sostituito nella ripresa da Signori. Il difensore centrale azzurro Costacurta viene ammonito durante la partita ed essendo diffidato salter\u00e0 per squalifica la finale.\nA contendere il titolo all'Italia, a Pasadena, sar\u00e0 il Brasile, che a sua volta in semifinale supera di misura la Svezia per 1-0: Rom\u00e1rio spreca due palle-gol nel primo tempo, Zinho viene fermato da Ravelli nella ripresa e, dopo l'espulsione di Thern al 63\u00ba, a dieci minuti dalla fine, Rom\u00e1rio mette di testa in rete il pallone del successo su un cross di Jorginho.\nItalia e Brasile si affrontano nuovamente in finale ai Mondiali 24 anni dopo la gara di Citt\u00e0 del Messico vinta dai \"verdeoro\" per 4-1.\nFinale per il terzo posto.\nA Pasadena la si aggiudica il terzo posto nel torneo sconfiggendo la per 4-0 e impedendo a Stoi\u010dkov di conquistare in solitaria il titolo di capocannoniere, che condivider\u00e0 con il russo Salenko. Si tratta del miglior piazzamento nella storia degli scandinavi dopo il secondo posto casalingo del 1958\nFinale per il primo posto.\nTutta l'Italia \u00e8 in ansia per le condizioni di Roberto Baggio, determinante per portare la squadra in finale, ma uscito anzitempo contro la Bulgaria per uno stiramento. Sacchi decide di lasciare in panchina uno Zola in grande forma e rischia l'infortunato Baggio per i meriti che quest'ultimo aveva avuto fino a quel momento, nonostante la seriet\u00e0 dell'infortunio; rilancia anche Baresi, recuperato a tempo di record a 25 giorni dall'infortunio al menisco.\nLa partita della finalissima a Pasadena si gioca alle ore 12:30 in un caldo torrido e in un sostanziale equilibrio, con le due nazionali tatticamente molto ben disposte sul campo. Al 18\u00b0 del primo tempo sfuma una grande occasione da rete degli azzurri: il centravanti Daniele Massaro cerca di portare in vantaggio la nazionale azzurra, ma il portiere brasiliano Taffarel compie una parata determinante; in seguito Branco mette in difficolt\u00e0 Pagliuca con una punizione. Il caldo del Rose Bowl di Pasadena (36 gradi, 70% di umidit\u00e0) rende le squadre fiacche e stremate. Sei minuti dopo Donadoni serve Baggio, che, solo davanti a Taffarel, conclude alto. Mussi deve uscire per infortunio e il ct Sacchi inserisce al suo posto il difensore centrale Apolloni, con Paolo Maldini che ritorna a giocare da terzino. Il primo tempo si chiude sullo 0-0. Nel secondo tempo, dopo una mezz'ora di grande equilibrio, il portiere azzurro Pagliuca para ma non trattiene un insidioso pallone, calciato da fuori area dal brasiliano Mauro Silva. Il pallone si stampa sul palo e il risultato resta sullo 0-0 fino al 90\u00b0, cos\u00ec si va avanti a oltranza. I due tempi supplementari riservano poche emozioni: Sacchi non toglie Roberto Baggio, ma mette Evani per Dino Baggio. Il brasiliano Rom\u00e1rio sciupa una nitida palla goal per il Brasile calciando fuori il pallone nel secondo tempo supplementare. Il risultato di 0-0 non cambia nemmeno nei tempi supplementari e, per la prima volta nella storia, l'assegnazione della Coppa del Mondo viene decisa ai rigori.\nIl primo a tirare \u00e8 Franco Baresi: il tiro finisce alto. Pagliuca respinge il tiro di M\u00e1rcio Santos, mantenendo la parit\u00e0. Albertini segna, Rom\u00e1rio colpisce il palo interno e la palla entra, tra la disperazione di Pagliuca; Evani non sbaglia, calciando centralmente sotto la traversa, e Branco calcia nell'angolino spiazzando Pagliuca. Al quarto rigore Massaro tira male e il portiere brasiliano Taffarel respinge il tiro centrale leggermente angolato sulla destra; il capitano brasiliano Dunga non sbaglia, spiazzando Pagliuca. A questo punto il Brasile, a un tiro dalla fine, si trova in vantaggio per 3 a 2 e per vincere basta che il suo ultimo rigorista faccia gol. Non si arriva, per\u00f2, all'ultimo rigore dei brasiliani, perch\u00e9 Roberto Baggio tira alto il quinto e ultimo rigore degli azzurri. I rigori si chiudono sul 3-2 per i verdeoro. Il Brasile vince il Mondiale, diventa \"tetracampe\u00e3o\" (quattro volte campione) e dedica la vittoria al campione automobilistico di Formula Uno Ayrton Senna, morto a Imola il 1\u00ba maggio di quello stesso anno, esponendo uno striscione con scritto: \"Senna... aceleramos juntos, o tetra \u00e9 nosso!\" (\"Senna... corriamo insieme, il tetra \u00e8 nostro!\")."}
{"id": "25269", "revid": "285333", "url": "https://it.wikipedia.org/wiki?curid=25269", "title": "Rick Law", "text": "Tra i suoi committenti cinematografici figurano, tra gli altri, la Paramount Pictures, MTV e i Walt Disney Studios con questi ultimi ha lavorato, tra gli altri progetti, per \"Il re leone II\" e \"Trilli\".\nNel 1995 Law cre\u00f2 la serie a fumetti in bianco e nero, a tema fantastico, \"Beyond the Veil\", di cui \u00e8 autore dei testi e dei disegni.\nNel 2013, Law aiutato a creare il successo I Classici Disney set di carte collezionabili per il licenziatario Conad. La collezione distribuiva oltre 200 milioni di carte.\nLaw ha anche collaborato con l'Activision per il videogioco Prototype come concept artist."}
{"id": "25270", "revid": "198277", "url": "https://it.wikipedia.org/wiki?curid=25270", "title": "Campionato mondiale di calcio 1990", "text": "Il campionato mondiale di calcio FIFA 1990 o Coppa del Mondo FIFA 1990 (in inglese: 1990 FIFA World Cup), noto anche come Italia '90, \u00e8 stata la quattordicesima edizione del campionato mondiale di calcio per squadre nazionali maggiori maschili organizzato dalla FIFA ogni quattro anni. Si svolse in Italia dall'8 giugno all'8 luglio 1990 e si concluse con la vittoria della che batt\u00e9 in finale l' per 1-0.\nTra i campionati mondiali a 24 squadre (compresi, quindi, il precedente e il successivo) questo ha fatto registrare la pi\u00f9 bassa media-gol: 115 gol in 52 incontri, per una media di 2,21 a partita. Tale media risulta anche la pi\u00f9 bassa fra tutte le edizioni del campionato del mondo disputate a tutto il 2018.\nAssegnazione e preludio.\nIl 19 maggio 1984, ancor prima che si disputassero gli europei in Francia, la FIFA commission\u00f2 all'Italia l'organizzazione del mondiale del 1990. Il \"Bel Paese\", che vinse la concorrenza dell'Unione Sovietica, aveva gi\u00e0 ospitato la manifestazione nel 1934, edizione la quale si era peraltro conclusa con la vittoria della rappresentativa locale. In vista dell'evento il Comitato Organizzatore Locale (COL) guidato da Luca Cordero di Montezemolo, manager del Gruppo Fiat, si mosse gi\u00e0 agli inizi del 1986, per poi partire ufficialmente coi preparativi nel novembre successivo.\nQuesta edizione del Mondiale fu per il tempo una delle pi\u00f9 avanzate dal punto di vista tecnologico: presso tutte le sedi operative dedicate agli operatori della stampa e dei mass media (la cittadella televisiva di Saxa Rubra, i centri e le sale stampa delle 12 citt\u00e0 ospitanti, le tribune stampa degli stadi, la carrozza stampa e conferenze delle Ferrovie dello Stato) furono messe a disposizione tecnologie informatiche e della comunicazione all'avanguardia, di cui fruirono oltre operatori accreditati. Le dirette televisive generarono 28 miliardi di contatti.\nLa FIGC dovette per\u00f2 affrontare la questione degli stadi, la maggior parte dei quali era giudicata inadeguata ad accogliere un simile evento: alcuni di essi vennero quindi riammodernati, mentre altri furono costruiti appositamente, in molti casi con interventi non strettamente necessari o scarsamente lungimiranti, che spesso produssero impianti destinati a rapida obsolescenza, poca flessibilit\u00e0 e funzionalit\u00e0 ed esorbitanti costi di gestione. Ci\u00f2, unitamente agli abnormi costi complessivi, alle molte infrastrutture incompiute o destinate a precoce abbandono a manifestazione finita, non manc\u00f2 di dar luogo a polemiche e inchieste, dovendosi inoltre registrare ben 24 morti sul lavoro. Si segnalarono anche 678 infortuni.\nInno ufficiale dell'evento fu \"To Be Number One\" di Giorgio Moroder Project, musicata da Giorgio Moroder con testo di Tom Whitlock, la cui versione italiana \"Un'estate italiana\" (divenuta nota anche come \"Notti magiche\") fu interpretata da Gianna Nannini e Edoardo Bennato che ne scrissero anche il testo. Un altro brano diffuso sull'onda del mondiale, soprattutto in Germania era la canzone \"Go get the Cup\" interpretata da David Hanselmann, usata dall'ARD nei programmi calcistici durante i mondiali. Mascotte ufficiale della manifestazione fu \"Ciao\", ideata dal grafico Lucio Boscardin: la stilizzazione di un calciatore, composto da elementi cubici di colore verde, bianco e rosso, che abbozzava un palleggio e che, scomposto e ricomposto, formava la parola \"Italia\". Il nome della mascotte fu deciso, in una sorta di referendum settimanale, direttamente dagli scommettitori del Totocalcio tra una rosa di cinque nomi (Amico, Beniamino, Bimbo, Ciao, Dribbly).\nDurante la cerimonia di apertura, modelli da tutti i continenti presenti al Mondiale sfilarono con capi disegnati da alcuni grandi stilisti italiani: l'America con Valentino in rosso (il colore preferito dello stilista), l'Africa con Missoni in nero, l'Asia con Mila Sch\u00f6n in giallo, e l'Europa con Gianfranco Ferr\u00e9 in verde. Come musiche, all'inizio della cerimonia Bennato e la Nannini cantarono \"Un'estate italiana\", poi il gruppo Giorgio Moroder Project reinterpret\u00f2 cinque brani sempre abbinati ai continenti (\"We Are the World\" di USA for Africa, \"Pata Pata\" di Miriam Makeba, \"Hand in Hand\" dei Koreana (gi\u00e0 canzone ufficiale dei Giochi Olimpici di Seul 1988), \"Forbidden Colours\" di Ry\u016bichi Sakamoto, e \"All You Need Is Love\" dei Beatles) per concludere con \"To Be Number One\". Alla fine della cerimonia, fu mostrato un concerto di un'orchestra diretta da Riccardo Muti.\nStadi.\nGli stadi scelti per ospitare il campionato mondiale di calcio 1990 furono 12 in 12 citt\u00e0:\nSquadre partecipanti.\nNota bene: \"nella sezione \"partecipazioni precedenti al torneo\", le date in grassetto indicano che la nazione ha vinto quella edizione del torneo, mentre le date in corsivo indicano la nazione ospitante.\"\nQualificazioni.\nIl sorteggio per determinare la composizione dei gruppi eliminatori si svolse a Zurigo (Svizzera) il 12 dicembre 1987, alla presenza di vari personaggi sportivi e dello spettacolo: Pel\u00e9, Michel Platini, Luciano Pavarotti, Adriano Celentano e Gianna Nannini. Alla fase di qualificazione furono ammesse 112 Nazionali. Gli incontri si svolsero dall'inizio del 1988 all'autunno 1989, terminando con i vari spareggi.\nLa fase eliminatoria riserv\u00f2 delle sorprese, tra cui l'eliminazione della Francia reduce da due semifinali mondiali consecutive. L'Inghilterra si qualific\u00f2 da imbattuta e senza subire alcun gol, al pari delle altre potenze europee. L'Italia e l'Argentina, esentate dagli impegni eliminatori, si prepararono tramite le amichevoli e i rispettivi tornei continentali.\nIn Sudamerica superarono il turno l' e il Brasile, vittima di un episodio che ebbe discreta eco: durante la gara contro il il portiere andino Rojas finse di essere stato colpito da un petardo e si accasci\u00f2 a terra, provvedendo di nascosto a incidersi il sopracciglio con un minuscolo bisturi. Il sangue fece sospendere la partita, ma la truffa venne scoperta e il Cile fu squalificato dai mondiali in Italia e anche da quelli di . Successivamente il trentaduenne Rojas venne squalificato a vita dalla FIFA. La dovette aspettare lo spareggio con per la certezza della qualificazione.\nIn Africa e la spuntarono nelle due finali su e ; in Nord e Centro America la approfitt\u00f2 dell'esclusione del \u2013 colpito da una squalifica biennale, in origine applicata alla sola nazionale giovanile (che nel 1988 schier\u00f2 giocatori oltre il limite di et\u00e0 consentito nelle qualificazioni al mondiale Under-20 del 1989 in Arabia Saudita), ma in seguito estesa dalla FIFA a tutte le competizioni internazionali \u2013 per accedere al girone finale, dove, insieme agli , super\u00f2 il turno eliminando , ed . In Asia uscirono vincitori ed , ai danni di , , e .\nIl sorteggio della fase finale ebbe luogo al PalaLottomatica di Roma sabato 9 dicembre 1989. L'evento fu trasmesso in diretta televisiva, con Pippo Baudo e Sophia Loren a condurre la serata: tra i vari ospiti, oltre a ex calciatori, figur\u00f2 Luciano Pavarotti. All' testa di serie a Roma (le cui avversarie furono estratte da Bruno Conti) capitarono , e (oltre alla capitale, fu Firenze a ospitare gli incontri); all' (a Napoli, altre gare a Bari) toccarono in sorte l', finalista dell'europeo 1988 e campione olimpico a , la e il ; il , campione della Copa Am\u00e9rica 1989 (Torino e Genova), trov\u00f2 , e ; la (Milano e Bologna) fu estratta con , e ; il gruppo E (testa di serie a Verona, altre gare a Udine) presentava , , e . Infine, il gruppo di Palermo e Cagliari mise l' di fronte a , (campione d'Europa in carica) ed .\nRiassunto del torneo.\nStruttura del torneo.\nCome nella precedente edizione, le 24 squadre nazionali vennero suddivise in 6 gironi da 4 squadre ciascuna. Le 2 migliori squadre per girone e le 4 migliori terze accedevano poi alla fase a eliminazione diretta, che constava di ottavi di finale, quarti, semifinali, e finali per il primo e per il terzo posto.\nGli stadi selezionati per ospitare il mondiale italiano furono 12 e vennero sistemati per ospitare le partite, in ambito geografico a gruppi di 2. Cos\u00ec, per esempio, le 6 partite del gruppo A dell' si giocarono fra gli stadi di Roma e Firenze; il gruppo C, col testa di serie, gioc\u00f2 le partite negli stadi di Torino e di Genova; il gruppo D, con la testa di serie, negli stadi di Milano e Bologna. In questo contesto \u00e8 utile ricordare anche che la testa di serie di ogni girone gioc\u00f2 le sue 3 partite nello stadio principale e pi\u00f9 capiente, mentre le altre 3 nazionali disputarono 2 partite nel secondo stadio, e la terza partita in \"casa\" della testa di serie, secondo un sistema gi\u00e0 sperimentato nell'edizione di ; la vincente del raggruppamento, inoltre, aveva poi diritto a giocare il primo incontro a eliminazione diretta (ottavo di finale) nello stadio principale del suo girone.\nFurono applicate 2 deroghe a questo sistema geografico. La prima fu relativa alla partita d'esordio dei mondiali che come di consueto, vedeva sfidarsi i campioni del mondo in carica contro un'altra formazione del proprio girone: in questo caso l' affront\u00f2 il a Milano, sede della cerimonia di apertura dei campionati, invece che a Napoli dove avrebbe poi giocato le successive 2 partite e che era sede, insieme a Bari, delle partite del gruppo B. La seconda deroga riguard\u00f2 invece un ottavo di finale: l', che aveva giocato le sue partite del girone F a Cagliari, e nonostante avesse anche vinto lo stesso, per il primo incontro della fase a eliminazione diretta fu dirottata a Bologna, in quanto entrambi gli stadi sedi delle partite del succitato girone (Cagliari e Palermo) erano troppo piccoli per ospitare incontri della seconda fase.\nFase a gironi.\nL'Argentina, al debutto a San Siro, era opposta al Camerun, tornato al Mondiale dopo quello spagnolo. Di quella squadra facevano parte il trentottenne Milla (che per\u00f2 part\u00ec come riserva), il portiere N'Kono, il libero Kund\u00e9 (tutti gi\u00e0 presenti in Spagna nel 1982) e altri giocatori poco conosciuti al grande pubblico.\nL'Argentina del contestato Maradona appar\u00ec nervosa; gli africani restarono in 10 per l'espulsione di Andr\u00e9 Kana-Biyik. Al 66' di gioco, su un cross in area, Fran\u00e7ois Omam-Biyik colp\u00ec di testa il pallone: la conclusione non fu potente, ma l'estremo difensore argentino Pumpido si fece sfuggire il pallone, che termin\u00f2 in rete. Il Camerun resistette anche in nove (espulso nel finale Massing per un fallo su Caniggia lanciato a rete) e colse la vittoria.\nIl giorno dopo tocc\u00f2 all'Italia, opposta, in un Olimpico gremito, all'Austria. Nel primo tempo gli azzurri colsero solo un palo esterno dalla distanza con Ancelotti; nella ripresa la nazionale azzurra intensific\u00f2 gli attacchi, impegnando il portiere Lindenberger in almeno due occasioni, con Donadoni e De Agostini. Al 75' Azeglio Vicini sostitu\u00ec Carnevale con lo juventino Schillaci: passarono appena quattro minuti e su un cross di Gianluca Vialli fu proprio il nuovo entrato a realizzare di testa il decisivo 1-0.\nIl giorno dopo i cecoslovacchi risposero con un secco 5-1 agli Stati Uniti. Anche la Germania Ovest si mise particolarmente in mostra vincendo 4-1 sulla quotata Jugoslavia con una rete di V\u00f6ller, due di Matth\u00e4us e una di Klinsmann; il Brasile di Lazaroni batt\u00e9 invece la Svezia per 2-1 con due reti di Careca. I Paesi Bassi pareggiarono con l'Egitto: dopo essere passati in vantaggio con Kieft, vennero raggiunti a sette minuti dalla fine da un rigore trasformato da Abdelghani. Anche l'Eire, al debutto ai Mondiali, ferm\u00f2 sul pari gli inglesi: al gol di Lineker rispose nella ripresa Sheedy. La Spagna di Luis Su\u00e1rez chiuse a reti inviolate con l'Uruguay, e Rub\u00e9n Sosa sbagli\u00f2 un rigore per i sudamericani.\nIl 13 giugno l'Argentina, chiamata a riscattarsi dopo la sconfitta inaugurale, batt\u00e9 al San Paolo l'URSS. Prima del vantaggio argentino, fu negato un rigore ai sovietici per un fallo di mano di Maradona in area, e subito dopo il portiere biancoceleste Pumpido si scontr\u00f2 accidentalmente con Serrizuela fratturandosi tibia e perone, venendo quindi sostituito da Sergio Goycochea: per l'Argentina sar\u00e0 la svolta del Mondiale. L'Argentina vinse 2-0, con reti di Troglio e Burruchaga e i sovietici di Valeri Lobanovski, vicecampioni all'Europeo 1988, gi\u00e0 sconfitti dai rumeni, finirono al quarto posto del girone, nonostante l'ultima vittoria contro il gi\u00e0 qualificato Camerun.\nIl giorno dopo, sempre a Roma, torn\u00f2 in campo l'Italia, opposta agli statunitensi gi\u00e0 battuti dalla Cecoslovacchia. Dopo 11 minuti di gioco l'Italia pass\u00f2 in vantaggio: su assist di Donadoni, Giannini entr\u00f2 in area e super\u00f2 Meola. Al 32' Vialli calci\u00f2 sul palo un rigore, mentre al 68' furono i nordamericani ad andare vicini al gol su una punizione di Murray deviata da Zenga, il quale si super\u00f2 anche sul tap-in successivo di Vermes. Fin\u00ec 1-0 e la Nazionale azzurra pot\u00e9 considerare archiviato il primo turno, cos\u00ec come la Cecoslovacchia che batt\u00e9 l'Austria. Tuttavia, sarebbe dovuto risultare decisivo battere la Cecoslovacchia, la quale poteva contare su una migliore differenza reti, per concludere il girone al primo posto, piazzamento prezioso per continuare a giocare all'Olimpico ed evitare incroci rischiosi (come un eventuale quarto di finale contro i tedeschi).\nContinu\u00f2 la sua corsa la Germania Ovest: con cinque gol agli Emirati Arabi, la qualificazione fu assicurata. Nel gruppo F si chiusero sullo 0-0 gli incontri tra Inghilterra e Paesi Bassi e tra Irlanda ed Egitto, con tutte le squadre ancora a 2 punti con una partita ancora da giocare e in corsa per la qualificazione. Il Brasile, che vinse 1-0 sulla Costa Rica*, e il Camerun, che batt\u00e9, con una doppietta di Milla, la Romania, vincendo anche il gruppo, ottennero il passaggio agli ottavi; e cos\u00ec anche il Belgio, che super\u00f2 3-1 i sudcoreani.\nL'Italia batt\u00e9 quindi la Cecoslovacchia nel terzo incontro. All'Olimpico apr\u00ec le marcature Schillaci, che devi\u00f2 in porta un tiro da fuori area di Giannini, e raddoppi\u00f2 nella ripresa Roberto Baggio dopo una serie di dribbling. Nel gruppo B, oltre al Camerun (primo nonostante la sconfitta subita contro l'URSS), andarono avanti anche Argentina e Romania, che chiusero l'ultima gara con un utile 1-1. Nel gruppo C, a sorpresa, emerse la Costa Rica di Milutinovi\u0107, che batt\u00e9 in rimonta 2-1 la Svezia a Genova, con reti di Flores e Medford, e decisive parate di Conejo.\nNel gruppo D, insieme ai tedeschi, passarono la Jugoslavia e la Colombia, che agguant\u00f2 la qualificazione con un gol allo scadere di Rincon contro i tedeschi. Anche la situazione del gruppo E si risolse al 90': un colpo di testa di Daniel Fonseca elimin\u00f2 i sudcoreani, consentendo all'Uruguay di passare al turno insieme a Spagna e Belgio. Nell'equilibrato gruppo F, infine, la spunt\u00f2 l'Inghilterra, che batt\u00e9 1-0 l'Egitto con un gol di Wright e pass\u00f2 insieme a Irlanda e Paesi Bassi, le cui posizioni in classifica furono stabilite mediante sorteggio, a favore degli irlandesi.\nOttavi di finale.\nGli ottavi iniziarono sabato 23 giugno con la vittoria del Camerun per 2-1 sulla Colombia. Dopo 105 minuti di parit\u00e0, la gara si accese nel secondo tempo supplementare. A Napoli fu ancora Roger Milla a timbrare lo storico accesso di una squadra africana ai quarti, con una doppietta in quattro minuti ai danni del portiere colombiano Higuita; il gol della bandiera per i sudamericani lo firm\u00f2 Red\u00edn. In serata, una tripletta di Tom\u00e1\u0161 Skuhrav\u00fd e un gol di Lubo\u0161 Kub\u00edk consentirono alla Cecoslovacchia di battere 4-1 la Costa Rica.\nDomenica 24 giugno si disputarono due gare molto attese: Brasile-Argentina nel pomeriggio, Germania Ovest-Paesi Bassi in serata. Buona parte della sfida fra le due squadre sudamericane fu caratterizzata da un assedio brasiliano: Careca, dopo due minuti, semin\u00f2 mezza difesa argentina, ma fu bloccato da Goycochea; al 18' Dunga colp\u00ec il palo, al 52' fu Alem\u00e3o a cogliere il montante, al 64' ancora Careca manc\u00f2 il vantaggio di testa. Maradona, pi\u00f9 volte colpito dalla difesa brasiliana, a dieci minuti dalla fine, seminando gli avversari, allarg\u00f2 al limite dell'area per Caniggia, che dribbl\u00f2 anche Taffarel per segnare a porta vuota. Vinse l'Argentina per una rete a zero.\nA Milano la Germania Ovest super\u00f2 i Paesi Bassi. Dopo 21 minuti V\u00f6ller falci\u00f2 il portiere Hans van Breukelen: dall'episodio nacque un violento battibecco tra l'attaccante tedesco allora in forza alla Roma e il milanista Rijkaard: l'arbitro espulse entrambi, e all'uscita dal campo l'olandese fu colto dalle tv nell'atto di sputare addosso a V\u00f6ller. Al 52', su cross di Buchwald, Klinsmann segn\u00f2, centrando poi un palo alla mezz'ora della ripresa; all'82' Brehme firm\u00f2 il raddoppio da fuori area. Un rigore di Koeman all'88' serv\u00ec solo ad accorciare le distanze.\nIl giorno seguente, affermazione ai rigori dell'Irlanda sulla Romania (decisiva la parata di Bonner sul tiro di Timofte); gli irlandesi raggiunsero i quarti di finale senza mai n\u00e9 vincere n\u00e9 perdere entro i tempi regolamentari. In serata tocc\u00f2 all'Italia, impegnata all'Olimpico contro l'Uruguay: la gara si risolse nella ripresa a favore dei padroni di casa, grazie a un tiro di Schillaci e a un colpo di testa di Serena su punizione di Giannini.\nGli ottavi terminarono il giorno dopo. A Verona, la Jugoslavia e la Spagna si annullarono fino a un quarto d'ora dalla fine. Poi Stojkovi\u0107 port\u00f2 in vantaggio gli slavi dopo la torre di Katane\u0107; gli spagnoli pareggiarono immediatamente con l'attaccante Salinas, ma nei supplementari ancora Stojkovi\u0107 fu decisivo su punizione per il 2-1 finale. A Bologna, l'Inghilterra soffr\u00ec contro il Belgio. Ma a un minuto dai rigori, fu Platt, in semirovesciata, a mandare avanti i \"Leoni\".\nQuarti di finale.\nI quarti di finale presentarono sei squadre europee, una sudamericana e un'africana. A Firenze, l'Argentina fu opposta alla Jugoslavia. Gli slavi restarono in dieci alla mezz'ora, a causa dell'espulsione di \u0160abanad\u017eovi\u0107; il risultato rimase per\u00f2 sullo 0-0 per 120 minuti e si procedette ai rigori. Stojkovi\u0107 colp\u00ec la traversa; Maradona si vide respingere il tiro da Tomislav Ivkovi\u0107. Troglio sembr\u00f2 condannare la sua squadra, cogliendo il palo. Ma Goycochea, parando i rigori di Brnovi\u0107 e Had\u017eibegi\u0107, guid\u00f2 i sudamericani in semifinale.\nL'Italia, la stessa sera, fu opposta al sorprendente Eire di Jackie Charlton. Vicini riconferm\u00f2 Baggio e Schillaci in attacco. Dopo trentasette minuti ancora Schillaci, su una respinta successiva a un tiro di Donadoni, appoggi\u00f2 in rete il pallone dell'uno a zero. Il risultato non cambi\u00f2 pi\u00f9, nonostante una traversa su punizione ancora di Schillaci. L'Italia pass\u00f2 alle semifinali. Il giorno dopo, la Germania Ovest elimin\u00f2 la Cecoslovacchia. Lothar Matth\u00e4us trasform\u00f2 al 25' il calcio di rigore che decise la partita, poi fu il difensore Ivan Ha\u0161ek a salvare per tre volte la propria porta; l'unico pericolo per i tedeschi arriv\u00f2 da una punizione di Michal B\u00edlek e i cecoslovacchi, in dieci nel finale per l'espulsione di \u013dubom\u00edr Morav\u010d\u00edk, fecero ritorno in patria.\nA Napoli fu quindi il turno del Camerun, opposto agli inglesi. Al 25' Platt schiacci\u00f2 in rete un cross di Stuart Pearce; la reazione degli africani arriv\u00f2 con l'ingresso di Milla, tenuto in panchina nel primo tempo, e dopo un fallo in area su di lui al 63' Kunde pareggi\u00f2 su rigore; cinque minuti dopo fu Eug\u00e8ne Ek\u00e9k\u00e9 a portare in vantaggio i suoi grazie a un assist dello stesso Milla. A nove minuti dalla fine Lineker trasform\u00f2 per\u00f2 il rigore del pari dopo il fallo di Massing; ai supplementari fece il bis dagli undici metri con il fallo di N'Kono, fissando il risultato sul 3-2.\nSemifinali.\nSi giunse cos\u00ec alle semifinali: Italia-Argentina e Germania Ovest-Inghilterra. L'Italia abbandon\u00f2 la sede di Roma per scendere a Napoli dove Maradona era un idolo incontrastato. In campo torn\u00f2 Vialli al fianco di Schillaci. Il gol arriv\u00f2 al 17': su un tiro di Vialli non trattenuto da Goycochea irruppe Schillaci, abile a portare in vantaggio la sua squadra. Nel secondo tempo, al 68', un cross di Olarticoechea permise a Caniggia di realizzare di testa la rete del pareggio: dopo 518 minuti termin\u00f2 cos\u00ec l'imbattibilit\u00e0 di Walter Zenga. L'ingresso di Baggio (che nei supplementari sfior\u00f2 il gol su punizione) e Serena al posto di Giannini e di Vialli non smossero il punteggio dall'1-1 e si and\u00f2 ai rigori. L'Argentina li segn\u00f2 tutti, mentre Goycochea neutralizz\u00f2 i tiri di Donadoni e Serena, sancendo un approdo in finale che a una sudamericana in Europa mancava da 32 anni (il Brasile in Svezia nel 1958).\nDa notare che durante i tempi supplementari l'arbitro francese Michel Vautrot si distrasse, aggiungendo ben otto minuti in pi\u00f9 al primo tempo supplementare. In seguito l'arbitro ammise di essersi dimenticato di guardare il suo orologio.\nIl giorno dopo, nell'altra semifinale, a Torino, si affrontarono Germania Ovest e Inghilterra. Le due reti arrivarono al 60', quando una punizione di Brehme fu deviata in modo decisivo dall'inglese Paul Parker, e all'80', quando Lineker approfitt\u00f2 della confusione in area tedesca pareggiando e rinviando il verdetto ai rigori, ai quali si arriv\u00f2 dopo due pali di Waddle e Buchwald. Dal dischetto sbagliarono gli inglesi Pearce e Waddle. La Germania Ovest avrebbe affrontato a Roma in finale l'Argentina. L'Inghilterra invece avrebbe incontrato a Bari i padroni di casa italiani per la finale che avrebbe stabilito il 3\u00ba e 4\u00ba posto.\nFinali.\nNella finale per il terzo posto a Bari un' rimaneggiata pass\u00f2 in vantaggio con Baggio al 72', calciando la palla sotto la traversa da pochi metri; fu raggiunta da Platt dieci minuti dopo su cross di Dorigo, ma vinse grazie a un rigore causato da un fallo di Parker e trasformato da Schillaci. L'attaccante italiano divenne capocannoniere con 6 reti mentre Shilton, a 41 anni, pose fine alla sua carriera internazionale. L'Italia ottenne il terzo posto in assoluto, mentre l'Inghilterra, al suo miglior risultato mondiale da 24 anni a quella parte, si aggiudic\u00f2 il premio fair-play e nel dopogara, sia i calciatori in campo sia i tifosi italiani e inglesi sugli spalti festeggiarono in maniera molto corretta l'epilogo del Mondiale cinque anni dopo la strage dell'Heysel.\nIl giorno dopo, a Roma, furono di scena e , per un replay della finale di quattro anni prima in Messico.\nIl pubblico italiano presente allo stadio Olimpico, condizionato dalla sconfitta in semifinale e per le antipatie che Maradona si era attirato militando nel campionato di calcio italiano con taluni atteggiamenti, fischi\u00f2 l'esecuzione dell'inno nazionale argentino. L'episodio suscit\u00f2 la rabbia di Maradona, che consapevole di essere ripreso ripet\u00e9 due volte \"hijos de puta\" (\"figli di puttana\") all'indirizzo dei tifosi italiani.\nSotto il profilo del gioco la partita fu deludente. A inizio ripresa i tedeschi protestarono per un intervento falloso di Goycoechea su Augenthaler in area di rigore, non sanzionato.\nL'equilibrio si ruppe a sette minuti dal termine, quando l'arbitro Edgardo Codesal M\u00e9ndez concesse un calcio di rigore ai teutonici per un intervento di Sensini su V\u00f6ller; questi episodi e le relative decisioni arbitrali furono oggetto di dure contestazioni da parte dei giocatori sudamericani: Maradona venne ammonito e l'Argentina rimase in nove contro 11 per l'espulsione di Dezotti dovuta alle vibranti proteste (al 65' Monz\u00f3n era stato espulso per un duro intervento su J\u00fcrgen Klinsmann). Dopo una lunga interruzione, Brehme trasform\u00f2 il calcio di rigore. L'assalto finale della squadra argentina, in netta inferiorit\u00e0 numerica, non modific\u00f2 il risultato.\nIl mondiale italiano termin\u00f2, dunque, con la campione per la terza volta e al suo ultimo atto ufficiale con tale nome; tre mesi dopo avvenne la riunificazione con la Germania Est e da quel momento la squadra (con il titolo sportivo degli occidentali) si chiam\u00f2 solo ."}
{"id": "25272", "revid": "1934238", "url": "https://it.wikipedia.org/wiki?curid=25272", "title": "Governo", "text": "Il termine governo (dal verbo governare, in latino \"gubern\u0101re\", \"reggere il timone\", a sua volta derivato ) \u00e8 utilizzato nel linguaggio giuridico e politologico con vari significati. In un senso molto ampio il governo \u00e8 l'insieme dei soggetti che in uno stato, a livello centrale o a livello locale, detengono il potere politico.\nDescrizione.\nSi fa riferimento a questo significato quando si dice che il governo, assieme al territorio e al popolo, \u00e8 uno degli elementi costitutivi dello Stato. Il significato pu\u00f2 essere ulteriormente ampliato, includendovi anche le forze politiche e sociali, quali i partiti e i sindacati, che, pur non essendo parti dello Stato o enti pubblici, partecipano comunque all'esercizio del potere politico. Pi\u00f9 dettagliatamente, il governo \u00e8 l'insieme dei soggetti che in uno Stato detengono il potere politico in posizione di indipendenza, perch\u00e9 collocati al vertice e non subordinati ad altri soggetti (\"superiorem non recognoscentes\").\nLaddove vige la separazione dei poteri, il governo abbraccia tutti gli organi dello Stato e degli altri enti pubblici, appartengano essi al potere legislativo, esecutivo o giudiziario. Negli Stati moderni tali soggetti si identificano con gli \"organi costituzionali\", ossia quegli organi che, in posizione di reciproca indipendenza, partecipano alla definizione dell'indirizzo politico dello Stato: il parlamento, il vertice del potere esecutivo, il capo dello Stato, la corte costituzionale o la corte suprema, alla quale \u00e8 affidato il controllo di legittimit\u00e0 costituzionale. \nIl complesso dei rapporti intercorrenti tra questi organi, disciplinati dalla costituzione, costituisce la \"forma di governo\" dello Stato. In un senso ancora pi\u00f9 ristretto con governo s'intende uno solo dei predetti organi costituzionali, quello posto al vertice del potere esecutivo, dal quale dipende la pubblica amministrazione. Va notato che questo significato si distingue dal precedente solo dove vige la separazione dei poteri: nello Stato assoluto, infatti, i due significati coincidono e identificano il monarca con i suoi diretti collaboratori.\nIl governo come organo esecutivo.\nIn un senso pi\u00f9 ristretto, il governo viene identificato con il potere esecutivo. Infatti, mentre nello Stato assoluto il governo \u00e8 il vertice stesso dello Stato, nelle altre forme di governo basate \u00e8 il vertice del solo potere esecutivo. Ci\u00f2 non toglie che, anche in questi casi, il governo abbia comunque una posizione di notevole rilevanza nel sistema costituzionale. \nIn molti ordinamenti, come quello italiano, il governo \u00e8 l'organo a cui \u00e8 assegnata la titolarit\u00e0 del potere esecutivo. Esso coincide con il Consiglio dei ministri ed \u00e8 formato da un organo monocratico, il Presidente del Consiglio dei ministri, e dai vari ministri.\nStruttura.\nLa struttura del governo varia notevolmente secondo la forma di governo adottata. In generale, si tratta di un organo complesso, ossia articolato in pi\u00f9 organi monocratici o collegiali, tra i quali si possono annoverare:\nFunzioni.\nIl governo opera come vertice del potere esecutivo e, in questa veste, stabilisce, con il concorso degli altri organi costituzionali dello Stato, l\"'indirizzo politico\", ossia formula le scelte con le quali si individuano i fini che lo stato intende perseguire in un determinato momento storico attraverso l'attivit\u00e0 amministrativa. I membri del governo, collegialmente o individualmente in quanto preposti ai rispettivi dicasteri, curano la traduzione dell'indirizzo politico nell'attivit\u00e0 amministrativa esplicata dalla pubblica amministrazione, svolgendo, quindi, funzioni amministrative e, in particolare, di \"alta amministrazione\" (ad esempio, la nomina e la revoca dei pi\u00f9 alti funzionari pubblici).\nVa aggiunto che, anche negli stati dove vige la separazione dei poteri, il governo mantiene funzioni normative, infatti:\nLe forme di governo.\nNello Stato assoluto.\nNella \"monarchia assoluta\", come si \u00e8 gi\u00e0 accennato, il governo s'identifica con il monarca e i suoi diretti collaboratori. Questi dapprincipio, nello Stato patrimoniale, sono essenzialmente amministratori della casa del sovrano e dei suoi beni (ciambellano, cancelliere, siniscalco, ecc.). Con la formazione di apparati amministrativi statali, i \"dicasteri\", i funzionari a essi preposti, \"ministri\" o \"segretari di Stato\", divengono diretti collaboratori del sovrano, con il compito di consigliarlo e attuare le sue scelte politiche nei settori amministrativi loro affidati. I ministri devono godere della fiducia del sovrano che li pu\u00f2 nominare e revocare a suo piacimento. Sebbene possano esservi delle riunioni collegiali di ministri sotto la presidenza del monarca, non esiste alcuna direzione collegiale del governo, n\u00e9 questo \u00e8 considerato un corpo unitario giacch\u00e9 i singoli ministri sono nominati e revocati singolarmente.\nNelle democrazie contemporanee.\nNella \"monarchia costituzionale\" la struttura del governo non \u00e8 diversa da quella della monarchia assoluta, ma il sovrano e il suo governo non sono pi\u00f9 i detentori di tutti i poteri dello Stato: al loro fianco, e in posizione d'indipendenza, esistono un parlamento, al quale \u00e8 attribuita la funzione legislativa, e un potere giudiziario, al quale \u00e8 attribuita la funzione giurisdizionale. Il governo, quindi, non \u00e8 pi\u00f9 il vertice dello Stato ma di uno solo dei poteri dello Stato, il potere esecutivo, dal quale dipende la pubblica amministrazione.\nNella \"monarchia parlamentare\" il governo si emancipa dal sovrano, non dovendo pi\u00f9 godere della sua fiducia: il rapporto fiduciario con il sovrano viene sostituito da quello con il parlamento, la cui fiducia \u00e8 quindi necessaria affinch\u00e9 il governo possa rimanere in carica. D'altro canto, i ministri non sono pi\u00f9 nominati e revocati singolarmente: al contrario essi costituiscono un corpo unitario, la cui direzione \u00e8 affidata ai suoi stessi componenti riuniti in collegio, il \"gabinetto\" o \"consiglio dei ministri\", e a uno di essi, il \"capo del governo\", con una ripartizione del potere tra i due organi variabile da ordinamento a ordinamento. Il monarca resta capo dello Stato con una funzione di garanzia e di rappresentanza, non pi\u00f9 di direzione del governo, tanto che, secondo parte della dottrina, non pu\u00f2 pi\u00f9 nemmeno essere considerato componente dello stesso. Dato il ruolo qui assunto dal capo dello Stato, la struttura del governo e la forma di governo non cambiano allorch\u00e9 al monarca si sostituisca un capo di Stato repubblicano, dando luogo alla \"repubblica parlamentare\".\nNella \"repubblica presidenziale\" la struttura del governo \u00e8, invece, sostanzialmente la medesima della monarchia costituzionale, con la differenza che qui il capo dello Stato \u00e8 repubblicano anzich\u00e9 monarchico ed \u00e8 eletto, direttamente o indirettamente, dal corpo elettorale.\nUno sviluppo della repubblica parlamentare, che in tal modo acquisisce alcuni caratteri della repubblica presidenziale, \u00e8 rappresentato dalla \"repubblica semipresidenziale\", nella quale il capo dello Stato riacquista un ruolo di governo: infatti il capo del governo e i ministri per rimanere in carica devono godere della sua fiducia oltre a quella del parlamento; inoltre, nel modello rappresentato dalla Quinta Repubblica francese, il capo dello Stato ha anche funzioni dirette di governo in alcune materie, soprattutto riguardo alla politica estera e alla difesa, e pu\u00f2 presiedere il consiglio dei ministri.\nLa \"repubblica direttoriale\", oggigiorno rappresentata dalla sola Svizzera, si differenzia da quella presidenziale perch\u00e9 le funzioni di capo dello Stato sono svolte da un organo collegiale, il \"direttorio\", che in alcuni ordinamenti \u00e8 eletto dal parlamento, al quale non \u00e8 comunque legato da rapporto fiduciario, e in altri direttamente dal popolo; il direttorio svolge le funzioni del governo, se i suoi membri sono direttamente preposti ai dicasteri (come in Svizzera), o di un capo del governo collegiale, se ai dicasteri sono preposti ministri non suoi membri ma sottoposti alla sua direzione (come il Direttorio che ha governato la Francia dal 1795 al 1799).\nNegli altri regimi contemporanei.\nNello \"stato socialista\" gli organi costituzionali sono simili a quelli degli stati liberaldemocratici (un'assemblea di tipo parlamentare, un governo, un capo dello Stato quasi sempre collegiale), ma il principio di separazione dei poteri \u00e8 sostituito dal principio di \"unit\u00e0 del potere statale\". In base a questo principio tutto il potere \u00e8 concentrato nelle assemblee elettive, ai vari livelli territoriali di governo (fino a quello centrale, statale o federale) le quali, in quanto \"organi del potere statale\", non solo esercitano la funzione legislativa ma eleggono, controllano e, se del caso, possono revocare gli organi amministrativi (a livello statale il governo), giurisdizionali e di sorveglianza (procuratura) del proprio livello. D'altra parte, in virt\u00f9 del principio del \"centralismo democratico\", tutti questi organi rispondono ai loro elettori (quindi le assemblee al corpo elettorale, gli organi amministrativi, giurisdizionali e di sorveglianza alla rispettiva assemblea) ma dipendono anche dal corrispondente organo del livello superiore. Va aggiunto che le assemblee sono a loro volta condizionate dalla funzione di guida esercitata dal partito comunista (anch'esso strutturato secondo il principio del centralismo democratico).\nAnche negli \"stati autoritari\", di tipo nazifascista, si possono trovare organi costituzionali simili a quelli delle forme di governo democratiche, retaggio dei regimi ai quali si sono sostituiti (si pensi alla monarchia o, nella fase iniziale, alle camere dell'Italia fascista). Anche questa forma di stato, per\u00f2, rifiuta la separazione dei poteri, contrapponendovi la concentrazione degli stessi nella persona del \"capo\" (\"duce\", \"f\u00fchrer\", \"caudillo,\" ecc.), il quale tende a unire i ruoli di capo di Stato, capo del governo e leader del partito unico e a esercitare direttamente la funzione legislativa (con il parlamento che, laddove sopravvive, si riduce a organo consultivo o di ratifica), mentre anche i giudici perdono la loro indipendenza.\nAl di fuori dei casi ora ricordati, vi sono regimi che, pur non rifiutando ideologicamente il principio di separazione dei poteri, lo accantonano, concentrando i poteri in capo al governo (soprattutto monocratico, come quello presidenziale) o a un organo \"ad hoc\" (ad esempio, una giunta militare). In questi casi l'accantonamento della separazione dei poteri viene giustificato, spesso pretestuosamente, con la necessit\u00e0 di affrontare situazioni di pericolo per la sicurezza dello Stato e viene quindi presentato come temporaneo (anche se, non di rado, finisce per protrarsi nel tempo).\nIn generale sono oggi denominati \"dittature\" i regimi che, in contrasto con il principio di separazione dei poteri, concentrano gli stessi in un solo organo, monocratico o collegiale (anche se il termine non viene abitualmente impiegato con riferimento alle residue monarchie assolute)."}
{"id": "25277", "revid": "1516566", "url": "https://it.wikipedia.org/wiki?curid=25277", "title": "San Cristoforo (Italia)", "text": "San Cristoforo (\"San Crist\u00f2fi\" o \"San Crist\u00f2fa\" in piemontese, \"San Cristoffa\" in ligure) \u00e8 un comune italiano di 586 abitanti della provincia di Alessandria, in Piemonte, situato su un altopiano sulla sinistra del torrente Lemme.\nStoria.\nSituato su un importante via di comunicazione che portava all'antica citt\u00e0 di Libarna, sorse intorno a un torrione di avvistamento: la cosiddetta \"Torre del gazzolo\", oggi inglobata nel castello. Possedimento degli Obertenghi, pass\u00f2 nel 1313 in feudo agli Spinola di Luccoli, per disposizione dell'imperatore Enrico VII. Il borgo fu devastato pi\u00f9 volte, e occupato nel 1625 dalle truppe franco-savoiarde e nel 1654 dai piemontesi. Nel XVII secolo pass\u00f2 ai Doria, come feudo imperiale fino al 1732, quando divenne sabaudo.\nSimboli.\nLo stemma del comune di San Cristoforo \u00e8 stato concesso con decreto del presidente della Repubblica del 28 settembre 2007.\nMonumenti e luoghi d'interesse.\nIl castello degli Spinola, risalente al XIV secolo, \u00e8 costituito da un complesso di edifici circondati da mura, in cui \u00e8 compresa la chiesa parrocchiale. Il castello vero e proprio \u00e8 un quadrilatero circondato da un fossato, costruito intorno all'antica torre del Gazzolo (edificata nel XII secolo). A ovest del castello, la \"casa lunga\", edificio del XV secolo, \u00e8 oggi utilizzato come edificio di rappresentanza del comune mentre a est si trova la \"foresteria\", un tempo collegata tramite un passaggio alla cappella oggi chiesa parrocchiale. Questa dedicata a San Cristoforo, originaria del XV secolo, ma rimaneggiata e ampliata nell'Ottocento, conserva tre statue lignee dedicate a Nostra Signora del Carmelo, a San Cristoforo e alla Madonna del S. Rosario.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "25285", "revid": "1543377", "url": "https://it.wikipedia.org/wiki?curid=25285", "title": "Salorno sulla Strada del Vino", "text": "Salorno sulla Strada del Vino (\"Salurn an der Weinstra\u00dfe\" in tedesco, \"Sal\u00f3rn\" in dialetto trentino) \u00e8 un comune italiano di abitanti della provincia autonoma di Bolzano, in Trentino-Alto Adige, situato in Bassa Atesina (\"Bozner Unterland\").\nNei pressi del paese la valle dell'Adige si restringe, formando la Chiusa di Salorno (\"Salurner Klause\"). Negli ultimi due secoli la chiusa ha costituito una barriera simbolica tra la parte germanofona e italofona (oggi Trentino) del Tirolo storico e viene tradizionalmente considerata il confine linguistico tra l'area di lingua germanica e quella di lingua italiana in Val d'Adige. Oggi la maggioranza dei salornesi \u00e8 di lingua italiana.\nGeografia fisica.\nTerritorio.\nSi trova all'estremit\u00e0 meridionale dell'Alto Adige al confine con il Trentino, presso il fiume Adige a .\nPresso la \"Stretta di Salorno\" la Valle dell'Adige si restringe a circa , chiusa tra il Monte Alto (\"Geiersberg\", ) a est (direttamente a sud dell'abitato di Salorno) e il Monticello (\"Wiggerspitz\", ) a ovest sopra l'abitato di Rover\u00e9 della Luna, gi\u00e0 in provincia di Trento.\nSulle pendici a est si trovano le frazioni Pochi (\"Buchholz\") e Cauria (\"Gfrill\"). Buona parte del suo territorio comunale fa parte del Parco naturale Monte Corno. Un'altra area protetta \u00e8 il biotopo Palud\u00e8l.\nIn cima al paese scende la cascata di Salorno che da alcuni anni porta acqua soltanto dopo intense piogge. Questo \u00e8 dovuto a lavori dell'ufficio \"Bacini montani\" della Provincia autonoma di Bolzano che ha rimosso per errore uno strato di terreno stagno durante dei lavori nel greto del torrente che alimenta la cascata.\nA nord confina con Laghetti (Laag), frazione del comune di Egna, il cui centro dista circa . A nord-ovest, sull'altro lato del fiume Adige si trova Cortina sulla Strada del Vino, mentre direttamente a ovest (sempre sul lato opposto del fiume) si trova Rover\u00e8 della Luna.\nLungo la statale del Brennero che passa nei pressi del centro cittadino avvengono spesso degli smottamenti di terra che superano anche le barriere di contenimento.\nClima.\nSalorno appartiene alla zona climatica \"E\".\nSismologia.\nSecondo la Classificazione sismica, il comune appartiene ad una zona con sismicit\u00e0 molto bassa.\nOrigini del nome.\nIl toponimo \u00e8 attestato come \"Salurnis\" nella seconda met\u00e0 dell'VIII secolo, come \"Salurne\" nel 1184-1186 e - nell'urbario territoriale di Mainardo II di Tirolo-Gorizia - come \"Salurn\" nel 1288 e deriva probabilmente da un tema preromano \"sala\" col significato di \"palude\". Un'altra possibile teoria fa derivare il nome di questo paese da \"Solis Urnae\", tomba del sole. Questa tesi \u00e8 avvalorata dal fatto che effettivamente Salorno vede il sole molto raramente d'inverno.\nLe due frazioni sono attestate come \"Buchholcz\" nel 1547, e come \"Gaueril\" nel 1298 e \"ob Cafril\" nel 1340 e significano rispettivamente \"faggeto\" (\"Buche\" appunto in tedesco) e \"stalla per capre\" (\"caprile\" in latino).\nFino all'11 ottobre 2019 la sua denominazione era soltanto Salorno/\"Salurn\"; con Legge Regionale n. 5 del 19 settembre 2019 si \u00e8 aggiunta la dizione \"sulla Strada del Vino - \"an der Weinstra\u00dfe\"\".\nStoria.\nIn localit\u00e0 \"Galgenb\u00fchel/Dos de la Forca\" sono stati fatti importanti rivenimenti archeologici risalenti ancora al mesolitico.\nSalorno faceva anticamente parte della diocesi di Trento, ma sin dal Duecento i Conti del Tirolo ottennero il controllo del borgo. \u00c8 del 1403 l'importante \"Weistum\" (statuto di regola) che definisce i diritti della comunit\u00e0 verso il potere asburgico, redatto interamente in lingua tedesca (medio alto tedesco):\nFino alla Prima Guerra Mondiale Salorno fece parte dell'Impero austro-ungarico (distretto di Bolzano), in seguito alla vittoria italiana suggellata dal Trattato di Saint-Germain-en-Laye venne annesso al Regno d'Italia.\nDurante il Ventennio fascista il comune di Salorno fu aggregato alla provincia di Trento, assieme a tutta la Bassa Atesina, per facilitarne l'italianizzazione. L'uso del tedesco in pubblico e il suo insegnamento vennero vietati, ma la minoranza di lingua tedesca si organizz\u00f2 istituendo classi clandestine in cui si insegnava la lingua tedesca (le cosiddette \"Katakombenschulen\"): il salornese Josef Noldin fu tra i principali organizzatori e fu per questo deportato dal governo fascista sull'isola di Lipari.\nNel 1948 Salorno pass\u00f2 alla provincia di Bolzano secondo quanto stabilito dal primo statuto d'autonomia del Trentino-Alto Adige, vista anche la volont\u00e0 manifestata dalla popolazione di lingua tedesca della Bassa Atesina.\nStemma.\nLo stemma \u00e8 costituito da una pila azzurra, su sfondo argento, e da un capo azzurro. \u00c8 l'insegna dei Signori di \"Graland\" che possedevano il villaggio nel XIII secolo. Lo stemma \u00e8 stato adottato nel 1971.\nMonumenti e luoghi d'interesse.\nCastello di Salorno.\nA sud del paese, sul fianco della montagna, poggia su uno sperone appuntito la Haderburg, il castello di Salorno. Il castello risale al XIII secolo, dopo essere stato in uno stato grezzo, tra il 2001 e il 2003 il Barone Ernesto Rubin de Cervin Albrizzi, ovvero l'attuale proprietario, ha voluto effettuare un restauro del castello, che \u00e8 stato possibile anche grazie all'aiuto economico della Provincia Autonoma di Bolzano ed il sostegno della Fondazione Cassa di Risparmio di Bolzano. Al suo interno vengono sporadicamente allestite delle mostre d'arte.\nLa Haderburg \u00e8 il luogo in cui recita la saga \"La vecchia cantina di vini vicino a Salorno\", contenuta nella raccolta \"Deutsche Sagen\" (saghe tedesche) dei Fratelli Grimm (primo volume, saga numero 15).\nIl castello \u00e8 raggiungibile a piedi in una ventina di minuti dal paese di Salorno lungo una comoda stradina.\nSociet\u00e0.\nEtnie e minoranze straniere.\nAl 31 dicembre 2015 gli stranieri residenti nel comune sono 814, ovvero il 21,66% della popolazione. Di seguito sono riportati i gruppi pi\u00f9 consistenti:\nRipartizione linguistica.\nLa sua popolazione, secondo il censimento del 2011, \u00e8 per il 61,85% di lingua italiana, per il 37,74% di lingua tedesca e per lo 0,40% di lingua ladina.\nSalorno \u00e8 uno dei cinque comuni della provincia ad avere una maggioranza di popolazione italofona. La particolarit\u00e0 \u00e8 che in buona parte non si tratta di discendenti delle immigrazioni organizzate dai governi italiani nel periodo 1919-1945, ma di gruppi di origine trentina che vivono nell'area da secoli. Nel censimento del 1921, due anni dopo l'annessione all'Italia, la popolazione si era dichiarata ancora di maggioranza tedesca. I dati furono successivamente rettificati da una commissione statale, modificando l'appartenenza del gruppo linguistico per le famiglie con nome italiano. Cos\u00ec a Salorno e in altri comuni della Bassa Atesina la precedente maggioranza tedescofona divenne minoranza.\nLa stretta di Salorno (\"Salurner Klause\") \u00e8 considerata tradizionalmente il confine tra area linguistica italiana e area linguistica tedesca, e cos\u00ec compare anche nel \"S\u00fcdtirollied\". Inoltre il paese viene spesso indicato come localit\u00e0 pi\u00f9 meridionale di lingua tedesca. Questa affermazione \u00e8 inesatta, dal momento che Zermatt in Svizzera si trova 25\u00a0km pi\u00f9 a sud.\nReligione.\nA Salorno, come in tutta la regione, la religione principale \u00e8 quella cristiano-cattolica; esistono tuttavia anche religioni minori quali: l'islam, i cristiani evangelici, i testimoni di Geova e altre minori.\nTradizioni e folclore.\nLa \"festa dei portoni\" (in tedesco \"Torbogenfest\"), \u00e8 la festa del paese che si svolge ogni anno per tre giorni, a Pentecoste. Le principali associazioni di volontariato del paese offrono gastronomia, spettacoli all'aperto, musica ed eventi culturali, ospitati nei cortili delle principali residenze del centro, che appunto per l'occasione aprono al pubblico i loro \"portoni\", rendendo possibile la visita delle dimore storiche di indubbio valore architettonico e culturale.\nCarnevale.\nLa tradizione carnevalesca a Salorno \u00e8 molto antica. Fino al XX secolo, come da tradizione secolare in Bassa Atesina, si svolgeva la sfilata dell'Egetmann. Nel 1949 ci fu una sfilata imponente che contava circa 400 partecipanti, all'insegna della fiaba \"le 1000 e 1 notte\". L'interesse dei paesani and\u00f2 scemando fintanto che le manifestazioni carnevalesche decaddero.\nNel 2010, si prov\u00f2 a far rivivere il carnevale al paese. Tema principale della sfilata era il nano Perkeo, personaggio storico nato a Salorno, che dopo secoli passati a Heidelberg, in Germania, torna a casa. Qui riceve le chiavi del paese da parte del Sindaco il gioved\u00ec grasso, e regna su Salorno fino a marted\u00ec grasso. Il paese festeggia il ritorno del famoso nano e del suo seguito, ma soprattutto la fine della tirannia della vecchia amministrazione comunale, che nel sabato di carnevale, viene imprigionata durante la sfilata.\nCultura.\nCucina.\nAlcuni piatti caratteristici della cucina locale sono lo strudel, i canederli, i crauti, i W\u00fcrstel, lo strauben e lo Speck.\nInfrastrutture e trasporti.\nIl centro di Salorno \u00e8 attraversato dalla strada statale 12 dell'Abetone e del Brennero. Per quanto riguarda i trasporti ferroviari, la localit\u00e0 \u00e8 servita dalla stazione di Salorno posta sulla linea del Brennero.\nSport.\nNella frazione di Pochi ha sede una squadra di Broomball.\nTra il paese di Laghetti e quello di Salorno \u00e8 presente una falesia attrezzata per praticare l'arrampicata sportiva, con un totale di 18 vie.\nCuriosit\u00e0.\n\u00c8 interessante notare che esistono alcune vie intitolate a questo paese (\"Salurner Stra\u00dfe\", \"Salurnerweg\" o \"Salurnergasse\"), ad esempio:"}
{"id": "25288", "revid": "37401", "url": "https://it.wikipedia.org/wiki?curid=25288", "title": "Nonviolenza", "text": "La nonviolenza (dal sanscrito \"ahim\u1e63\u0101\" \u00abnon violenza\u00bb, \u00abassenza del desiderio di nuocere o uccidere\u00bb) \u00e8 un metodo di lotta politica che consiste nel rifiuto di ogni atto di violenza (in primo luogo proprio contro i rappresentanti e i sostenitori del potere cui ci si oppone), ma anche disobbedendo a determinati ordini militari (\"obiezione di coscienza\") o altre norme e codici, articolando la propria azione nelle forme della disobbedienza, del boicottaggio e della non-collaborazione (\"resistenza nonviolenta\").\nIl principio venne teorizzato formalmente negli anni Venti del Novecento dal Mahatma Gandhi e applicato dal movimento anticoloniale indiano, che lo ricollegava al principio di origine induista e buddhista dell'ahim\u1e63\u0101, ed ebbe un peso notevole per il successo del movimento indipendentistico indiano. All'esempio di Gandhi si sono richiamati esplicitamente Martin Luther King e diversi movimenti pacifisti, ecologisti e per i diritti civili, soprattutto a partire dagli anni Sessanta.\nEtimologia.\n\"Nonviolenza\" \u00e8 la traduzione letterale del termine sanscrito \"ahim\u1e63\u0101\", composto da \"a\" privativa e \"himsa\" \u00abdanno, violenza\u00bb; la parola implica una sfumatura intenzionale che si potrebbe rendere con \u00abassenza del desiderio di nuocere, uccidere\u00bb. Il concetto \u00e8 nato in ambito orientale e soprattutto il Buddhismo in India e il Taoismo in Cina ne sono stati i migliori interpreti e teorici. Concetti alternativi, per esempio \"innocenza\", non sono confacenti al significato originario, che si caratterizza eticamente nella volont\u00e0 specifica di non-fare danno a chiunque, n\u00e9 alla natura in ogni sua espressione. I nonviolenti moderni sottolineano l'importanza di scrivere il termine senza il trattino tra le parole \"non\" e \"violenza\" al fine di sottolinearne l'aspetto propositivo e non il semplice rifiuto della violenza.\nStoria del termine.\nIl concetto etico di \"nonviolenza\" \u00e8 tipico del mondo orientale e trova le sue migliori espressioni in ambito indiano nel buddhismo e nel giainismo, in quello cinese nel taoismo. In questo, che \u00e8 in buona sostanza una \"religione della natura\", il concetto di wu wei (\u7121\u70ba, \u65e0\u4e3a) ne \u00e8 un aspetto fondamentale. Il \"wu wei\" \u00e8 anzi un precetto che riguarda il tassativo \"non agire\" in nessun modo a danno della natura. Lo scopo del principio del \"wu wei\" \u00e8 la \"nonviolenza\" nei confronti della natura in generale e in particolare verso ogni essere vivente al fine di conservare il perfetto equilibrio, il Tao, del mondo nella sua interezza.\nI biblisti occidentali generalmente individuano in Ges\u00f9 l'ideatore della nonviolenza attiva. Il Mahatma Gandhi, rifacendosi alla dottrina tolstojana della \"non resistenza al male con il male\", basata proprio sul Discorso della Montagna di Ges\u00f9, utilizzava l'espressione \"non-violenza\" per porre l'accento su ci\u00f2 che di negativo (la violenza) bisognava sforzarsi di eliminare al fine di costruire un mondo di pace: \u00abIn effetti la stessa espressione \u201cnon-violenza\u201d, un'espressione negativa, sta ad indicare uno sforzo diretto ad eliminare la violenza\u00bb. Gandhi fu altres\u00ec influenzato da Thoreau, il cui saggio \"Disobbedienza civile\" era stato di ispirazione gi\u00e0 per Tolstoj.\nIn Italia \u00e8 stato Aldo Capitini, fondatore del Movimento Nonviolento, a proporre di scrivere la parola senza il trattino separatore, per sottolineare come la \"nonviolenza\" non sia semplice negazione della violenza bens\u00ec un valore autonomo.\nD'altra parte, gi\u00e0 l'espressione \"resistenza passiva\" non veniva condivisa da Gandhi, che preferiva parlare della non-violenza come di una \"resistenza attiva\" contro il male.Inoltre Gandhi voleva che fosse coniata una parola indiana per il movimento di indipendenza del suo Paese. \"Satyagraha\" fu la parola che infine venne scelta. Letteralmente significa \"forza della verit\u00e0\" (\"Satya\": Verit\u00e0; \"Graha\": forza). Gandhi adott\u00f2 tale termine distinguendo la \u201cnonviolenza del debole\u201d (di chi non ricorre alle armi per pura vilt\u00e0) dalla \u201cnonviolenza del forte\u201d (di chi pu\u00f2 usare la violenza, ma preferisce ricorrere alla forza dell'amore); solo la seconda era per Gandhi vera non-violenza e \"satyagraha\".\nCome gi\u00e0 per Tolstoj, anche secondo Gandhi e Capitini l'autentico nonviolento non pu\u00f2 rivelarsi tale solamente nei riguardi degli altri esseri umani, ma deve esserlo anche nei confronti degli animali. Perci\u00f2, siccome nonviolenza significa non-uccidere (ed evitare di essere conniventi con delle uccisioni), questi tre padri della nonviolenza erano convinti vegetariani.\nAltra personalit\u00e0 di spicco della nonviolenza italiana \u00e8 stata il sociologo Danilo Dolci; la sua opera educativa si contraddistinse per l'utilizzo del metodo maieutico, con cui mirava al potenziamento di quelle persone generalmente poste ai margini della societ\u00e0, per convertirle in primi agenti di cambio attraverso un loro diretto coinvolgimento.\nIl termine non-violenza, nell'accezione gandhiana, fu utilizzato anche da Simone Weil e giunse poi alla ribalta mondiale grazie alle prediche di Martin Luther King.\nIn America Latina il termine nonviolenza \u00e8 stato utilizzato dal filosofo Mario Rodr\u00edguez Cobos, detto Silo, che nei suoi scritti sostiene che l\u2019essere umano, nel suo movimento verso la libert\u00e0, ossia nella lotta per superare le condizioni di dolore e sofferenza, trova nella metodologia della nonviolenza uno strumento di trasformazione dell\u2019ambiente storico-sociale coerente con il proprio registro interno di unit\u00e0, spingendo l\u2019umanit\u00e0 verso la sua direzione evolutiva.\nIl 30 gennaio di ogni anno, per l'anniversario della morte di Gandhi, viene praticata la \"Giornata Scolastica della Non-violenza e della Pace (DENIP)\", istituita nel 1964.\nIl 10 novembre 1998 l'Assemblea Generale delle Nazioni Unite ha proclamato il primo decennio del XXI secolo e del III millennio, gli anni dal 2001 al 2010, \"Decennio internazionale di promozione di una cultura della nonviolenza e della pace a profitto dei bambini del mondo\".\nNel 2007 l'ONU ha dichiarato il 2 ottobre (giorno di nascita di Gandhi) \"Giornata internazionale della Nonviolenza\".\nDal 2 ottobre del 2009 al 2 gennaio del 2010 si \u00e8 svolta la prima Marcia Mondiale per la Pace e la Nonviolenza, partita da Wellington in Nuova Zelanda e terminata in Argentina, sulla Cordigliera delle Ande, a Punta de Vacas, promossa da Mondo Senza Guerre e Senza Violenza e partecipata da innumerevoli associazioni, enti pubblici, personaggi della cultura, della politica e dello spettacolo in tutto il mondo .\nDifesa civile non armata e nonviolenta DCNAN.\nCon le Sentenze della Corte costituzionale n. 164 del 1985 e n. 228 del 2004 si \u00e8 sancito che il dovere Costituzionale dei cittadini della Difesa della Patria, pu\u00f2 venire svolto in maniera equivalente con modalit\u00e0 diverse e/o estranee alla Difesa militare. Con DPCM del 18 febbraio 2004 \u00e8 stato istituito presso la Presidenza del Consiglio dei ministri un Comitato di consulenza per la difesa civile non armata e nonviolenta (DCNAN).\nI vari ambiti di intervento dei peacekeeper, detti anche operatori di pace:\nEsempi sono i Corpi Civili di Pace, i Caschi Bianchi.\nLa Nonviolenza Attiva.\nLa Nonviolenza Attiva \u00e8 un metodo di azione e uno stile di vita. Questo metodo di azione, secondo l'Umanesimo Universalista, coniuga la coerenza interna del pensare, sentire e agire nella stessa direzione, con la coerenza sociale di trattare gli altri nel modo in cui si vorrebbe essere trattati.\nQuest\u2019ultima definizione indica qual \u00e8 la forma di agire e i parametri precisi che definiscono questa metodologia d\u2019azione nella condotta personale e sociale: \n\u00c8 una pratica che permette all'essere umano di esprimersi e realizzarsi pienamente, di superare la sofferenza in s\u00e9 e negli altri, registrando una profonda sensazione di leggerezza, libert\u00e0 e felicit\u00e0."}
{"id": "25289", "revid": "44546", "url": "https://it.wikipedia.org/wiki?curid=25289", "title": "Non violenza", "text": ""}
{"id": "25294", "revid": "406204", "url": "https://it.wikipedia.org/wiki?curid=25294", "title": "Ikebana", "text": " \u00e8 un termine giapponese che si riferisce all'arte della disposizione dei fiori recisi, nota anche con il pi\u00f9 desueto nome di .\nLa traduzione letterale della parola \"ikebana\" \u00e8 \"fiori viventi\", \u201cportare il fiore alla vita\u201d, ma l'arte dei fiori pu\u00f2 essere anche indicata come kad\u014d, cio\u00e8 \"via dei fiori\", intendendo cammino di elevazione spirituale secondo i principi dello Zen.\nStoria.\nL'ikebana \u00e8 un'arte molto antica. Ebbe origine in Oriente (India, Cina), ma solo nel complesso artistico e religioso del Giappone trov\u00f2 terreno fertile per il proprio sviluppo trasformandosi, da iniziale offerta agli dei, in una multiforme espressione artistica. Le origini risalgono al VI secolo d.C., al periodo in cui il buddhismo, attraverso la Cina e la Corea, penetr\u00f2 nell'arcipelago nipponico introducendovi, fra le altre, l'usanza delle offerte floreali votive. In origine l'arte dei fiori era praticata solamente da nobili e monaci buddhisti, le classi elevate del Giappone; solo molto pi\u00f9 tardi si diffuse in tutti i ceti, diventando popolare con il nome di ikebana. Il primo stile, piuttosto elaborato, fu il \"Rikka\", che nella composizione comprendeva la presenza di sette elementi: i tre rami principali e i quattro secondari. In seguito fu elaborato uno stile pi\u00f9 semplice, il \"Nageire\", al quale segu\u00ec il \"Seika\", un \"Rikka\" semplificato, meno austero del \"Nageire\". In epoca moderna ogni scuola adott\u00f2 un proprio stile personale e si cominciarono ad usare anche vasi bassi dal bordo poco elevato, e sassi, rami secchi ed altri materiali naturali.\nI materiali.\nTutti gli elementi utilizzati nella costruzione dell'ikebana devono essere strettamente di natura organica, siano essi rami, foglie, erbe, o fiori.\nNelle composizioni dell'ikebana rami e fiori sono disposti secondo un sistema ternario, quasi sempre a formare un triangolo. Il ramo pi\u00f9 lungo, pi\u00f9 importante, \u00e8 considerato qualche cosa che si avvicina al cielo, il ramo pi\u00f9 corto rappresenta la terra e il ramo intermedio l'uomo.\nCos\u00ec come queste tre forze si devono armonizzare per formare l'universo, anche i fiori e i rami si devono equilibrare nello spazio senza alcuno sforzo apparente.\nLe scuole.\nLe scuole pi\u00f9 famose, ognuna col proprio stile, sono: Ikenobo, Wafu, Ohara e Sogetsu.\nUn capitolo a parte \u00e8 costituito dalle composizioni che vengono preparate per la Cerimonia del t\u00e8 o Cha no yu, che sono di solito di dimensioni molto contenute e vengono designate come \"chabana\", cio\u00e8 \"fiori per il t\u00e8\".\nLa diffusione in Italia.\nL'ikebana inizia a diffondersi in Italia all'inizio degli anni sessanta del Novecento, periodo in cui vengono pubblicati i primi manuali in italiano a cura di Jenny Banti-Pereira e Evi Zamperini Pucci."}
{"id": "25296", "revid": "599013", "url": "https://it.wikipedia.org/wiki?curid=25296", "title": "Nmr", "text": ""}
{"id": "25299", "revid": "125328453", "url": "https://it.wikipedia.org/wiki?curid=25299", "title": "Reconquista", "text": "La Reconquista (, spagnolo e portoghese per \"riconquista\") fu il periodo durato quasi 800 anni in cui avvenne la conquista dei regni moreschi musulmani di al-Andalus (dall'arabo \u0627\u0644\u0623\u0646\u062f\u0644\u0633: come i musulmani chiamavano la parte di Penisola iberica da loro dominata dove si trovano le attuali Spagna e Portogallo meridionali) da parte degli eserciti cristiani, che culmin\u00f2 il 2 gennaio 1492, quando Ferdinando e Isabella, \"Los Reyes Cat\u00f3licos\" (\"I Re Cattolici\"), espulsero dalla penisola l'ultimo dei governanti musulmani, Boabdil di Granada, unendo gran parte della Spagna odierna sotto il loro potere (la Navarra verr\u00e0 incorporata solo nel 1512). Il Portogallo invece era gi\u00e0 nato nel 1139 come regno completamente autonomo.\nLa conquista fu seguita da una serie di editti (1499-1526) che costrinsero le conversioni dei musulmani in Spagna e furono sistematicamente espulsi dalla penisola iberica, principalmente nel 1609 durante l'espulsione dei Moriscos. La storiografia tradizionale usa il termine Reconquista a partire dal diciannovesimo secolo, per quello che in precedenza era stato pensato come un restauro del Regno visigoto su territori conquistati. Il concetto di Reconquista, consolidato nella storiografia spagnola nella seconda met\u00e0 del XIX secolo, era associato allo sviluppo di un'identit\u00e0 nazionale spagnola, sottolineando aspetti patriottici e romantici.\nStoria.\nLa conquista musulmana da parte degli Omayyadi di al-Andalus ai danni dei Visigoti avvenne nel 711. Con la Battaglia del Guadalete, i musulmani avevano conquistato gran parte della Penisola iberica nel giro di cinque anni. La Reconquista si pu\u00f2 far iniziare dalla prima ribellione di Pelagio, nel 718.\nLe battaglie contro i musulmani non impedirono ai regni cristiani di combattersi l'un l'altro o di allearsi con i sovrani musulmani che a loro volta erano in guerra o inimicizia fra loro. Ad esempio, i primi re di Navarra erano familiari dei Banu Qasi di Tudela mentre Emiri e Califfi omayyadi di al-Andalus (e, successivamente, altri sovrani dei \"Reinos de Taifas\") ebbero spesso mogli o madri nate cristiane. D'altro canto, secondo la fede islamica, era proibito il contrario, ovvero le donne musulmane non potevano sposare uomini cristiani. Anche campioni cristiani come El Cid forse vennero assunti da signori musulmani della Taifa per combattere contro i loro vicini.\nNegli ultimi anni di al-Andalus, la Castiglia aveva la potenza militare necessaria a conquistare i resti del Sultanato di Granada, ma i re preferirono incassare i tributi imposti ai musulmani (\"parias\"), dal momento che il commercio granadino con il Vicino Oriente islamico e il Maghreb era ancora florido e i \"parias\" erano il principale mezzo con cui incassare il prezioso oro africano, che poi si diffondeva nell'Europa medioevale, strutturalmente a corto di tale metallo prezioso.\nNell'Alto Medioevo, la lotta contro i musulmani in Spagna fu collegata alla lotta dell'intera Cristianit\u00e0 contro l'assalto islamico. Gli ordini militari come l'Ordine di Santiago, l'Ordine di Montesa e l'Ordine Militare di Calatrava, vennero fondati e chiamati a svolgere la loro attivit\u00e0 militare nella Penisola iberica. I Papi chiamarono i cavalieri d'Europa alle crociate nella Penisola, tanto che navarresi, castigliani e aragonesi si riunirono nella colossale e vittoriosa Battaglia di Las Navas de Tolosa (1212).\nI grandi territori concessi in premio agli ordini militari e ai nobili furono alle origini del latifondismo nell'odierna Andalusia ed Estremadura.\nDurante il processo della Reconquista, vennero alla luce le traduzioni greche e gli sviluppi arabi delle opere scientifiche di autori classici e dell'Ellenismo, quali: Platone, Aristotele, Ippocrate, Euclide, Archimede, Tolomeo e Galeno. Dall'VIII al IX secolo, in tutta l'Europa si diffusero principalmente opere in lingua araba, mentre a partire dal XII aument\u00f2 vistosamente il numero di manoscritti greci tradotti in lingua latina, che alimentarono il Rinascimento medievale.\nTipi sociali della Reconquista.\nLe avanzate e ritirate crearono diversi tipi sociali:\nAttualmente, lungo la costa del Mar Mediterraneo, i festival di \"moros y cristianos\" (\"Mori e Cristiani\") ricreano le battaglie come parate colorate, ricche di costumi elaborati e di fuochi d'artificio."}
{"id": "25300", "revid": "599013", "url": "https://it.wikipedia.org/wiki?curid=25300", "title": "Avvocatura dello Stato", "text": "LAvvocatura dello Stato \u00e8 un organo previsto dall'ordinamento giuridico italiano, deputato alla tutela e alla rappresentanza dello Stato e delle pubbliche amministrazioni italiane nelle controversie legali avverso le controparti.\nStoria.\nLa necessit\u00e0 della fondazione in Italia di una tale struttura si inserisce nel momento storico successivo ai moti risorgimentali ed alla nascita del Regno d'Italia. All'indomani dell'unificazione, con R.D. 9 ottobre 1862 n. 915, vennero istituiti gli Uffici del contenzioso finanziario, alle dirette dipendenze del Ministero delle Finanze, a Torino, Milano, Napoli, Palermo, Firenze e Bologna. Quest'ultimo venne poi soppresso e le relative competenze vennero trasferite all'Ufficio di Firenze nel 1866, mentre nel 1867 venne istituito un nuovo Ufficio a Venezia.\nL'istituzione formale avvenne con l'emanazione del Regio Decreto 30 ottobre 1933, n. 1611. Con la nascita della Repubblica Italiana, l'istituzione venne potenziata, anche in virt\u00f9 dell'art. 113 della costituzione della Repubblica Italiana (che riconosce un'ampia tutela contro atti e comportamenti della pubblica amministrazione); un ruolo ancor pi\u00f9 sviluppato con la partecipazione dell'Italia agli organismi internazionali. L'attuale ordinamento \u00e8 stato infine parzialmente modificato dalla legge 3 aprile 1979, n. 103.\nCompiti.\nL'Avvocatura dello Stato svolge due tipologie di funzioni:\nDifende in giudizio le amministrazioni statali e gli enti, ma solo qualora ad essi sia estesa tale possibilit\u00e0. Analoga situazione la troviamo per le Regioni. Quando si propone un'azione giudiziale contro un'Amministrazione dello Stato, rappresentata dall'Avvocatura dello Stato, colui che la propone deve farlo dinanzi al tribunale competente. In tal caso infatti, in base al dettato dell'art. 25 del codice di procedura civile, \u00ab\u00e8 competente, a norma delle leggi speciali sulla rappresentanza e difesa dello Stato in giudizio e nei casi ivi previsti, il giudice del luogo dove ha sede l'ufficio dell'Avvocatura dello Stato, nel cui distretto si trova il giudice che sarebbe competente secondo le norme ordinarie\u00bb.\nCirca l'attivit\u00e0 consultiva, fornisce pareri alle pubbliche amministrazioni, in qualit\u00e0 di organo tecnico legale.\nOrganizzazione.\nL'Avvocatura dello Stato consta di una sede centrale in Roma, l'Avvocatura generale dello Stato, e di venticinque sedi distrettuali, che sono situate in tutte le citt\u00e0 in cui sono presenti sedi di Corte d'appello.\n\u00c8 composta da personale togato, che sono gli avvocati e i procuratori dello Stato, suddivisi in differenti classi stipendiali, nonch\u00e9 da personale amministrativo. A capo dell'Avvocatura vi \u00e8 l'avvocato generale dello Stato.\nL'Avvocato generale.\nL'Avvocato generale esprime l'indirizzo unitario dell'Avvocatura dello Stato, e perci\u00f2 coordina, d\u00e0 impulso e dirige l'attivit\u00e0 istituzionale. Riferisce periodicamente al presidente del Consiglio dei ministri sull'attivit\u00e0 svolta.\nCronotassi degli Avvocati generali:"}
{"id": "25302", "revid": "452415", "url": "https://it.wikipedia.org/wiki?curid=25302", "title": "Aage Niels Bohr", "text": "Aage Niels Bohr fu figlio d'arte: nacque da Margrethe e Niels Bohr, illustre fisico che diede importanti contributi allo studio dell'atomo e alla meccanica quantistica. Cresciuto tra fisici come Wolfgang Pauli e Werner Karl Heisenberg, scelse con successo la strada della fisica nucleare. Frequent\u00f2 il Sortedam Gymnasium di Copenaghen e quindi fisica all'Universit\u00e0 di Copenaghen a partire dal 1940 (pochi mesi dopo l'occupazione tedesca). In questo periodo aiutava il padre nella corrispondenza e nella stesura dei suoi articoli scientifici, prendendo confidenza con gli esperimenti di fisica.\nNell'ottobre 1943 fugg\u00ec con la famiglia in Svezia e poi in Inghilterra. Fece ritorno in Danimarca nell'agosto 1945. In questo periodo entr\u00f2 a far parte, accanto al padre, di un team di ricerca al Dipartimento di Ricerca Scientifica e Industriale di Londra. Tali studi, in particolare su alcuni aspetti sulla teoria atomica, gli valsero un Master al suo ritorno in Danimarca nel 1946. \nVinse il Premio Nobel per la fisica nel 1975, cinquantadue anni dopo il padre."}
{"id": "25304", "revid": "124123", "url": "https://it.wikipedia.org/wiki?curid=25304", "title": "Gil Turner", "text": " \n Ha lavorato, tra l'altro, per la Warner Bros. e la Disney.\nGli inizi da animatore.\nTurner entr\u00f2 nel mondo dell'animazione nel 1936, a Detroit, per lo studio di Jamison Handy, che in quel periodo sta producendo corti pubblicitari per la Chevrolet. Trasferitosi in California, inizia a lavorare per la Warner Bros., il cui capo animatore era, a quel tempo, Leon Schlesinger: il suo primo lavoro accreditato esce negli Stati Uniti il 17 dicembre del 1938, \"Porky the Gob\". Alla Warner, Turner resta fino al 1943, lavorando su personaggi come Bugs Bunny, Taddeo, Porky Pig, soprattutto sotto la direzione di Friz Freleng. Quindi, grazie all'offerta del collega Jim Davis, passa al mondo del fumetto, realizzando storie su \"animali buffi\" per un gruppo editoriale di New York che fa capo alla Creston e alla Standard. Fino al 1947 Turner realizza storie brevi con protagonisti Ringo, Wallace Wolf e Papa Bear, Homer Hound. Nel frattempo collabora con lo stesso Davis e il suo piccolo studio, il Carry-Weston, nella realizzazione di un film animato per il Ministero della Difesa, \"The Inside Story of Seaman Joe\". Quindi nel 1946 passa alla MGM e, sotto la direzione di Tex Avery, contribuisce alla creazione di numerosi corti del geniale artista, soprattutto a quelli con protagonista Barney Bear.\nAlla Western.\nDopo aver realizzato alcune storie per la Dearfield, all'inizio del 1947 inizia a lavorare sui fumetti della Western Publishing, producendo ogni mese le tavole per la serie di Pappalardo e Ciuffino su \"Our Gang\", ereditandola dal grande Carl Barks, e quella dedicata a Lupetto, il figlio degenere si Ezechiele Lupo, su \"Walt Disney's Comics and Stories\".\nSar\u00e0 proprio quest'ultima serie cui legher\u00e0 il suo nome Turner per i dieci anni successivi, arrivando anche a scrivere, di tanto in tanto, anche le sceneggiature, delle quali si occupa principalmente Del Connell. Nella serie, oltre ai classici abitanti del bosco (I tre porcellini, Compare Orso, Signora Volpe, ...), fanno sporadiche apparizioni anche altri personaggi come Dumbo, Gambadilegno, Pinocchio, Bongo, del quale disegner\u00e0 alcune avventure nel 1947, e anche Topolino (che disegner\u00e0 anche nel 1947-48) e Paperino.\nOltre ai personaggi Disney disegner\u00e0 anche quelli prodotti dalla Warner Bros. Su tutti Porky Pig (tra il 1947 e il 1950) e Little Pancho Vanilla, piccolo messicano figlio di un maldestro torero e protagonista di un omonimo cortometraggio del 1938.\nLe avventure di Pancho compaiono sul mensile \"Looney Tunes\" dall'agosto 1952 all'agosto 1954 e quindi su altre testate, e si avvalgono del tratto scorrevole e delicato di Turner fino al 1956. Intanto Turner disegna anche la striscia a fumetti Chico per i quotidiani, cui era approdato gi\u00e0 nel 1948.\nAncora nell'animazione.\nDopo un breve periodo dedicato esclusivamente al fumetto (1949-52), Turner torna, per lo studio di Walter Lantz, ad occuparsi di animazione: prima lavora a numerosi corti dedicati a Picchiarello, quindi contribuisce all'esordio del pinguino Chilly Willy.\nNel 1955 lascia Lantz per passare alla UPA dove, fino al 1957, lavora nello \"staff\" che si occupa del miopissimo Mr. Magoo, i cui cartoni sono diretti da Pete Burness: sar\u00e0 proprio per dirigere i film animati di questo simpatico personaggio che Turner lascer\u00e0 definitivamente il mondo dei fumetti.\nNel 1959, dopo aver diretto \"La principessa e lo stregone\", parodia delle \"Mille e una notte\" con Magoo protagonista, Turner lascia la UPA per proseguire la sua attivit\u00e0 di regista per alcune serie animate prodotte da William Hanna e Joseph Barbera. Nei primi anni sessanta, infine, partecipa alla realizzazione di \"The Man From Button Willow\", distribuito nel 1964, film animato della Eagle Films.\nTurner mor\u00ec nel novembre 1977, all'et\u00e0 di 67 anni."}
{"id": "25306", "revid": "124687523", "url": "https://it.wikipedia.org/wiki?curid=25306", "title": "Avanguardia operaia", "text": "L'organizzazione comunista Avanguardia operaia (AO) fu un'organizzazione extraparlamentare di estrema sinistra attiva dal 1968, nel periodo della contestazione, al 1977, quando si sciolse in Democrazia Proletaria, della cui alleanza elettorale faceva parte sin dal 1975.\nStoria.\nAvanguardia operaia nacque a Milano nel 1968, da militanti che provenivano in gran parte dall'esperienza trotskista.\nTra la fine del 1967 e i primi mesi del 1968 la testata \"Avanguardia operaia\" comparve come foglio \"a cura di un gruppo di lavoratori della Sit-Siemens\" di Milano, divenendo ben presto la rivista ufficiale dell'omonima organizzazione, sorta all'interno del Circolo Culturale Il Manifesto, dall'unione degli stessi operai della Sit-Siemens, della Pirelli, della Sip e della Borletti e di alcuni studenti della facolt\u00e0 di Scienze della Statale con alcuni militanti trotzkisti fuoriusciti dal PCI e dai Gruppi Comunisti Rivoluzionari (GCR). Tra questi ultimi: Massimo Gorla, Luigi Vinci, Michele Randazzo e Silverio Corvisieri.\nTra il 1969 e il 1975 in Avanguardia operaia confluiscono una serie di circoli e gruppi di varie citt\u00e0: il Circolo Lenin (1969) e il Circolo Rosa Luxemburg di Venezia (1969), il Circolo Karl Marx di Perugia, i Circoli Lenin di Umbertide e di Foligno, la Sinistra Leninista di Roma (1970), Unit\u00e0 proletaria di Verona (1972), il Centro di coordinamento campano (1974), il Collettivo Lenin di Torino (1974), Fronte Popolare Comunista Rivoluzionario della Calabria (1975), Sinistra operaia di Sassari. Nel 1976 Ao era presente in 85 province d'Italia, anche se Milano rimase l\u2019epicentro dell\u2019organizzazione.\nNel corso degli anni Settanta aumentarono in modo significativo i militanti di Avanguardia operaia, che spesso dedicavano all\u2019impegno politico gran parte del loro tempo. La formazione politica divent\u00f2 rapidamente, a fianco di Lc e del Pdup-Manifesto, una delle pi\u00f9 grandi organizzazioni della \u201csinistra rivoluzionaria\u201d italiana raggiungendo la cifra di 35.000 attivisti, di cui 10.000 a Milano.\nFondata su un filone ideologico tipicamente marxista-leninista, il movimento ebbe sempre un marcato carattere operaista. Appoggi\u00f2 e promosse infatti i Comitati Unitari di Base (CUB) in numerose aziende pubbliche e private specialmente nel Nord Italia, come luogo principale della sua azione politica. Avanguardia operaia fu presente anche nell'ambiente scolastico ed universitario. A Milano, in aperto contrasto ed in alternativa rispetto al Movimento Studentesco, ebbe un ruolo particolarmente importante tra gli studenti delle facolt\u00e0 scientifiche dell'Universit\u00e0 Statale, gli studenti medi e i lavoratori-studenti.\nL'organizzazione ebbe diverse testate di riferimento, alcune di tipo teorico e altre di agitazione e propaganda. La prima pubblicazione periodica teorica di Ao fu la testata mensile \"Avanguardia operaia\", di cui furono pubblicati 27 numeri tra il 1968 ed il 1972. Essa fu in seguito sostituita da \"Politica comunista,\" rivista bimestrale pubblicata dal 1973 al 1976. Singoli approfondimenti vennero pubblicati tra il 1970 e il 1973 con il nome di \"Quaderni di Avanguardia operaia\". Nel 1971 nacque anche la rivista \"Avanguardia operaia\", \"giornale di agitazione comunista\" (una testata diversa da \"Avanguardia operaia\" precedentemente citata). Essa fu pubblicata tra il 1971 e il 1974, prima quindicinale, poi settimanale, e aveva una finalit\u00e0 di informazione, propaganda e agitazione politica. Questo ruolo, a partire dal 1974 fu poi sostenuto dal giornale \"Quotidiano dei lavoratori\" (1974-1979). Quest'ultimo, diretto da Silverio Corvisieri, ebbe discreta diffusione nelle citt\u00e0 industriali del nord-Italia.\nAl Teatro Lirico di Milano dal 24 al 27 marzo 1977, Avanguardia operaia tenne il suo quinto congresso. Presenti 530 delegati; fu il congresso di scioglimento di Ao, per confluire in Democrazia Proletaria.\nL'abbandono della via extraparlamentare.\nAvanguardia operaia fu travolta, come tutte le organizzazioni della nuova sinistra a met\u00e0 anni settanta, dalla crescente militarizzazione dello scontro sociale e politico e scelse cos\u00ec di percorrere la strada dell'ingresso nelle istituzioni.\nNel 1975 furono presentate liste unitarie promosse da Ao e dal Pdup con la sigla \u201cDemocrazia Proletaria\u201d in sei regioni: Lombardia, Veneto, Umbria, Lazio, Molise, Campania. In altre regioni si era invece presentata autonomamente la lista del Pdup. Anche in alcune province e comuni erano state proposte liste unitarie.\nNelle elezioni politiche dell\u2019anno dopo, nel 1976 fu presentato il cartello elettorale di Democrazia Proletaria (con Lotta Continua e il Partito di Unit\u00e0 Proletaria per il comunismo); in questo modo Gorla e Corvisieri furono eletti alla Camera dei deputati.\nQuando Democrazia Proletaria si costitu\u00ec in partito nel 1978, vi conflu\u00ec la maggioranza di Avanguardia operaia, guidata da Gorla, Corvisieri, Calamida, Molinari, Cipriani e Vinci, mentre la minoranza di Campi, Cereda, Vita, Randazzo entr\u00f2 nel PdUP per il comunismo. Democrazia Proletaria si sciolse nel 1991, quando gi\u00e0 il PdUP per il comunismo era confluito nel PCI.\nEdo Ronchi, gi\u00e0 membro di Avanguardia operaia\n, aveva gi\u00e0 abbandonato Democrazia Proletaria per fondare i Verdi Arcobaleno. Nel 1996 Edo Ronchi sar\u00e0 nominato da Romano Prodi Ministro dell'ambiente.\nComitati unitari di base.\nI Comitati Unitari di Base (CUB) erano organizzazioni operaie nate nelle fabbriche, in opposizione alle commissioni interne dei sindacati istituzionali, a partire dal 1969. Costituirono il punto di riferimento pi\u00f9 rimarchevole del lavoro sindacale di Avanguardia operaia.\nIl Cub Pirelli fu il primo a costituirsi, tra l'autunno del 1967 e all'inizio del 1968. Nacque come conseguenza dell\u2019insofferenza da parte degli operai della gestione della vertenza integrativa del contratto dei chimici. All\u2019inizio fu duramente contrastato dal Pci e dai sindacati. Anche a seguito di questa esperienza, Cub e organismi di base si costituirono in molte realt\u00e0 e in tempi diversi: alla Breda, alla Borletti, alla Sip, all\u2019Atm, poi tra gli impiegati della Philips, all\u2019Alfa Romeo, alla Sit-Siemens, all\u2019Ercole Marelli, alla Honeywell, alla Fatme, parallelamente ad altre esperienze simili di organismi operai autonomi che nascevano a Pavia, Trento, Bologna, Pisa, Firenze, Roma, Terni, Latina, Porto Torres, Napoli, Venezia.\nInizialmente i Cub furono molto conflittuali con il sindacato, ma progressivamente i rapporti si modificarono. I Cub diedero vita, ove erano presenti, ai Consigli di fabbrica: stessi militanti, ma non la stessa cosa.\nAl Teatro Lirico di Milano, il 4 ottobre 1975, si svolse il Convegno nazionale dei Cub. L\u2019ultima delle loro grandi assemblee. Sul ruolo e prospettive dei Cub si accese un vivace dibattito. Non tutti condivisero la scelta dello scioglimento nei Consigli di fabbrica, ma il processo era ormai in atto.\nLa mobilitazione studentesca.\nAlla fine degli anni \u201960 la contestazione giovanile, che prese poi il nome di Sessantotto, esplose in tutto il mondo occidentale, manifestandosi in particolare nelle universit\u00e0 e nelle scuole superiori. La rivolta studentesca in Italia non fu quindi uno specifico nazionale, ma, a differenza di altri paesi essa non si esaur\u00ec in una stagione, ma dur\u00f2 stabilmente diversi anni. Le prime istanze del movimento in Italia erano molto concrete: la formazione professionale, le condizioni di vita e di studio, la richiesta di cultura non soffocante e soffocata e la libert\u00e0 sessuale. In seguito le istanze divennero anche politiche: la guerra del Vietnam, la violenza della polizia, l'antifascismo, le stragi di Stato, l'appoggio alle lotte operaie.\nAo, a Milano, era presente inizialmente nel corso di laurea di Fisica della Facolt\u00e0 di Scienze dell\u2019Universit\u00e0 Statale, dove si laurearono alcuni dei suoi dirigenti (tra i quali Oskian Vangelis, Basilio Rizzo, Roberto Biorcio, Claudio Cereda) e negli istituti tecnici (in particolare nell\u2019Istituto per chimici \u201cMolinari\u201d e nell\u2019Istituto tecnico per il turismo, oggi \u201cClaudio Varalli\u201d). La presenza di Ao negli Istituti superiori crebbe via via, finch\u00e9 essa divenne egemone a livello cittadino.\nAll\u2019\u2019inizio dell\u2019anno accademico 1969-70 Ao entr\u00f2 in una nuova fase del suo sviluppo politico organizzativo caratterizzato dalla strutturazione in cellule. In quel periodo vennero costituite anche le cellule studentesche. Pi\u00f9 avanti i militanti di Ao promossero la nascita di CUB, sul modello di quelli operai, anche nelle scuole e nelle facolt\u00e0 universitarie. I CUB studenteschi erano coordinati nel Comitato di Agitazione (CdA). Quello di Milano fece il suo esordio nella manifestazione del 18 novembre 1971. La stessa organizzazione per CUB e Cd'A era presente anche nei corsi di laurea universitari. Ao ebbe un durissimo confronto politico, ideologico e fisico con il Movimento studentesco (Ms) delle facolt\u00e0 umanistiche della Universit\u00e0 statale.\nDal punto di vista delle rivendicazioni studentesche, Ao portava avanti la parola d\u2019ordine \u201clotta alla selezione meritocratica\u201d intesa non come abbassamento del livello di preparazione, ma come eliminazione dei meccanismi selettivi che non permettevano di studiare in modo adeguato.\nA Milano furono significative anche le lotte dei lavoratori studenti (lavoratori che frequentavano le scuole serali) e degli insegnanti organizzati nei relativi Comitati di Agitazione.\nLe lotte sociali.\nLa riflessione che la condizione del lavoratore, dell\u2019operaio e dell\u2019operaia non si esauriva all\u2019interno della fabbrica, condusse Ao ad articolare e differenziare il suo intervento politico. Oltre che all\u2019interno del posto di lavoro inizi\u00f2 ad operare anche all\u2019interno dei quartieri, facendo leva sulla mancanza di servizi sociali e sul carovita. Nascono e sono organizzate le lotte per l\u2019autoriduzione delle bollette, contro l\u2019aumento dei prezzi con i mercatini rossi, e, soprattutto, per il diritto alla casa.\nDifferentemente dallo slogan portato avanti da Lotta continua \u201cla casa si prende, l\u2019affitto non si paga\u201d, a Milano Ao, con lo slogan \u201caffitto proletario, 10% del salario\u201d, scelse di accettare il confronto con l\u2019amministrazione comunale trasformandolo in una continua guerriglia sul terreno della questione del rispetto dei punteggi nell\u2019assegnazione delle abitazioni sfitte dell\u2019Istituto Autonomo Case Popolari (IACP). La prima occupazione di case fu quella di via Mac Mahon e, successivamente, tra le altre, quella di via Famagosta in difesa della quale si espressero anche gli operai della Pirelli. Un ruolo molto importante ebbero anche i comitati di quartiere, che nascevano per lo pi\u00f9 spontaneamente. Questo tipo di lotta esponeva chi la conduceva spesso a situazioni di scontro con le forze di polizia.\nIn quel contesto, si innest\u00f2 un rapporto fecondo con l\u2019intellettualit\u00e0 milanese: urbanisti, architetti e docenti della Facolt\u00e0 di Architettura del Politecnico. Molti dei maggiori architetti e urbanisti cittadini firmarono il manifesto \u201cVelluto pensaci!\u201d rivolto all\u2019allora assessore all\u2019urbanistica Antonio Velluto, con cui fu tappezzata la citt\u00e0.\nDi fronte alla necessit\u00e0 di fornire una direzione politica al movimento sociale, Ao diede vita alla Commissione lotte sociali composta dai militanti che si occupavano dell'argomento nelle maggiori citt\u00e0. Ao contribu\u00ec in maniera determinante alla fondazione e alla ramificazione sul territorio nazionale dell'Unione Inquilini, sindacato degli inquilini e dei senza casa.\nImportanti lotte per la casa si svolsero in molte citt\u00e0 italiane, tra le altre: a Verona, a Firenze, a Roma.\nIn molte citt\u00e0 fu promossa l\u2019autoriduzione delle bollette elettriche (Enel) e di quelle della Sip: la lotta voleva difendere il salario a livello sociale e contrastare gli aumenti decisi dal Governo Rumor.\nLa lotta al carovita fu promossa anche con i \u201cmercatini rossi\u201d di generi alimentari che mettevano in diretto contatto produttore-consumatore saltando la trafila delle varie intermediazioni. Questi mercatini popolari ebbero successo un po\u2019 dovunque compresi alcuni centri del sud come Napoli, Taranto, Caltanissetta.\nLe attivit\u00e0 culturali.\nL\u2019organizzazione promosse i circoli \u201cLa Comune\u201d. Essi furono una sorta di organizzazione di massa di Ao, nell\u2019ambito del lavoro culturale, con un rapporto simile a quello tra Comitati unitari di base (Cub) e delle cellule. Erano organizzati da un coordinamento nazionale, che si riuniva periodicamente a Firenze o a Bologna.\nA Roma erano state create una commissione audiovisivi e una teatrale, da cui scatur\u00ec la cooperativa Collettivo teatrale Majakovskij. La compagnia port\u00f2 diversi spettacoli nelle feste, nei teatri tradizionali, nelle fabbriche occupate, o nell\u2019ospedale psichiatrico di Trieste quando ancora non era stato chiuso definitivamente. In due anni circa 250 repliche. La sede romana dei circoli \u201cLa Comune\u201d era ospitata dalla San Diego Film diretta da Renzo Rossellini, punto di attrazione della produzione militante.\nNumerose le attivit\u00e0 di Ao per feste e raduni. Nel settembre del 1974 si tenne al Parco Ravizza di Milano il primo festival dell\u2019organizzazione che ebbe come star Edoardo Bennato.\nDal 18 al 21 settembre 1975 Avanguardia operaia promuove con Lotta continua e il Partito di Unit\u00e0 Proletaria per il Comunismo a Licola, nei pressi di Napoli una sorta di \u201cWoodstock italiana\u201d.\nUn caso a parte \u00e8 costituito da Radio Citt\u00e0 Futura, nata nel 1975 su impulso di Ao e del Pdup per il comunismo. Coordinatore e animatore dell\u2019impresa fu Renzo Rossellini insieme all\u2019editore Giulio Savelli. Fu una radio politica, e tuttavia capace di fungere da polo aggregativo e da luogo di informazione di qualit\u00e0. La sede iniziale fu a Roma, in piazza Vittorio, nell\u2019abitazione di due militanti di AO, sul cui terrazzo fu impiantata l\u2019antenna.\nIl servizio d'ordine e le violenze a Milano.\nAgli inizi degli anni \u201970 a Milano c\u2019era un clima generale di grande tensione tra il movimento di operai e studenti e le forze dell'ordine, ma anche tra le organizzazioni della nuova sinistra e i gruppi neofascisti. Erano anche presenti forti rivalit\u00e0 tra i diversi gruppi extraparlamentari della sinistra (Ao, Ms della Statale, Lotta comunista e in parte Lotta continua). In questo contesto Ao mise in piedi un servizio d\u2019ordine di natura difensiva. Esso in particolare sorse per l'esigenza di difendersi dagli sgomberi da parte della polizia delle occupazioni studentesche e operaie e dei picchetti operai e dagli attacchi alle manifestazioni di strada.\nAo espresse fin da subito una posizione politica contraria alle azioni violente che, nei primi anni '70, iniziavano ad essere portate avanti da altri gruppi della nuova sinistra nei confronti di esponenti delle forze dell'ordine o del padronato. Ne sono esempio le parole espresse dall'organizzazione in seguito al sequestro lampo del dirigente Siemens Idalgo Macchiarini da parte delle Brigate Rosse avvenuto il 3 marzo 1972 e dell'omicidio Calabresi (17 maggio 1972).\nLa tensione a Milano era cos\u00ec elevata da suggerire ad Ao un presidio anche notturno della sede di via Vetere 3. Il 7 luglio 1972 un ordigno al tritolo venne lanciato nella finestra del 1\u00ba piano: gli autori lasciarono un volantino firmato Sam (Squadre d\u2019Azione Mussolini).\nIl 12 dicembre 1973, durante il comizio per l'anniversario della strage di piazza Fontana, il servizio d'ordine del Movimento Studentesco attacc\u00f2 i militanti di Ao, provocando una ventina di feriti, di cui 8 ricoverati al Policlinico e uno, Claudio Varisco, in gravi condizioni. In seguito a questo episodio e in conseguenza del clima generale di quegli anni, Avanguardia operaia ristruttur\u00f2 il proprio servizio d'ordine in maniera pi\u00f9 organizzata. Il servizio d'ordine, diviso in zone territoriali, ma coordinate a livello cittadino, aveva il proprio centro organizzativo in zona Citt\u00e0 Studi. A sua volta, l'area di Citt\u00e0 Studi disponeva di una squadra ad Agraria molto attiva, una a Fisica, una a Medicina ed una pi\u00f9 modesta ad Ingegneria.\nIl servizio d'ordine di Avanguardia operaia inizi\u00f2 a quel punto a svolgere, come altri gruppi della nuova sinistra, anche attivit\u00e0 legate all'\"antifascismo militante\", compiendo aggressioni nei confronti di coloro che erano reputati essere nemici e assalti contro i ritrovi avversari. Il gruppo faceva di frequente uso di chiavi fisse di marca \"Hazet\" da 36\u00a0mm per colpire gli avversari politici, tanto che, come altri gruppi dell'antifascismo militante, furono chiamati \"Gli idraulici\". Solitamente le aggressioni erano precedute da minacce nei confronti dell'interessato. In seguito, la vittima designata veniva individuata e colpita sul capo con le chiavi fino a farla cadere a terra priva di conoscenza.\nIl 13 marzo 1975, a Milano, gli studenti di medicina del servizio d'ordine di Avanguardia operaia aggredirono lo studente di destra Sergio Ramelli, che, per i colpi di chiave inglese ricevuti, mor\u00ec dopo 48 giorni. L'anno seguente (31 marzo 1976) si rese responsabile di un \"assalto\" al bar Porto di Classe frequentato abitualmente da militanti di destra, dove una persona rimase invalida a vita per le ferite riportate durante gli scontri. Per questi crimini alcuni militanti della organizzazione furono condannati circa dieci anni dopo.\nNel 1985, durante le indagini dei giudici istruttori Maurizio Grigo e Guido Salvini sorte dalle confessioni di tre pentiti legati alla colonna bergamasca di Prima Linea, gli inquirenti rinvennero in un appartamento di viale Bligny uno schedario contenenti dati di oltre persone considerate militanti neofascisti, di organizzazioni rivali o comunque in qualche modo potenziali obiettivi di attentati. In particolare, si ritrovano molte fotografie delle persone presenti al funerale di Sergio Ramelli corredate da schede personali sugli amici dello stesso e indicazioni circa il bar Porto di Classe. Lo schedario, nato nei primi anni settanta ad opera di Avanguardia operaia e poi passato ad altre organizzazioni (tra cui Democrazia Proletaria), era in possesso di Marco Costa e Giuseppe Ferrari Bravo (cui era intestato l'appartamento), due militanti della sinistra extraparlamentare, entrambi implicati nell'omicidio di Sergio Ramelli e nell'assalto al bar Porto di Classe.\nGli organismi dirigenti di Avanguardia operaia, sempre pi\u00f9 preoccupati per le tendenze che si manifestavano nell'ambito del servizio d'ordine e per le iniziative che assumeva, decisero di scioglierlo nel 1977, anche per evitare che alcuni suoi componenti fossero attirati dalla lotta armata."}
{"id": "25308", "revid": "944090", "url": "https://it.wikipedia.org/wiki?curid=25308", "title": "Avanguardia comunista", "text": "La rivista Avanguardia comunista nasce con la costituzione dell'organizzazione politica omonima nel febbraio 1974 (nome completo: Organizzazione marxista-leninista Avanguardia comunista), in seguito all'unificazione del gruppo Il comunista (a sua volta formatosi dall'unione dei Nuclei comunisti rivoluzionari di Franco Russo e Paolo Flores d'Arcais con il Fronte comunista rivoluzionario calabrese) con il Comitato comunisti romani Marxisti-Leninisti, meglio conosciuto come Viva il comunismo, di cui era leader Augusto Illuminati. Giornale e organizzazione conclusero la loro esperienza nell'ottobre 1976, confluendo nel Movimento Lavoratori per il Socialismo (MLS).\nLa rivista ed il gruppo si distinsero per la partecipazione di alcuni significativi intellettuali e docenti universitari italiani: lo stesso Illuminati, Antonio Melis, Franco Volpi."}
{"id": "25309", "revid": "287204", "url": "https://it.wikipedia.org/wiki?curid=25309", "title": "Centro Karl Marx", "text": ""}
{"id": "25311", "revid": "70217", "url": "https://it.wikipedia.org/wiki?curid=25311", "title": "Comitati unitari di base", "text": ""}
{"id": "25312", "revid": "2219641", "url": "https://it.wikipedia.org/wiki?curid=25312", "title": "Il manifesto", "text": "il manifesto \u00e8 un quotidiano italiano d'indirizzo comunista fondato nel 1971 facendo seguito all'omonima rivista fondata nel 1969.\nPur facendo riferimento all'area della sinistra italiana non \u00e8 organo di nessun partito, sebbene in passato sia stato anche un movimento politico italiano di sinistra radicale attivo sino al 1974, quando conflu\u00ec nel Partito di Unit\u00e0 Proletaria per il Comunismo.\nEditore.\nIl quotidiano \u00e8 pubblicato da una societ\u00e0 cooperativa i cui soci sono gli stessi giornalisti e i tecnici addetti alla stampa; tutti i soci hanno lo stesso stipendio. Per questo spesso non partecipa agli scioperi dei giornalisti contro gli editori, andando comunque in edicola, ma ospitando alcune pagine con le ragioni degli scioperanti.\nStoria.\nOrigini.\nNasce in origine come rivista politica mensile, diretta da Lucio Magri e da Rossana Rossanda, ed edito da Edizioni Dedalo. Alla redazione del primo numero, uscito il 23 giugno 1969 con una tiratura di 75\u00a0000 copie partecipano Luigi Pintor, Aldo Natoli, Valentino Parlato, Luciana Castellina, Lidia Menapace, Ninetta Zandegiacomi e Michele Rago. La veste grafica \u00e8 curata da Giuseppe Trevisani, il prezzo della copia era di 50 lire e vendette 30\u00a0000 copie.\nIl periodico nasce dalla componente pi\u00f9 \"a sinistra\" del Partito Comunista Italiano che con Pietro Ingrao aveva sostenuto nel corso dell'XI congresso alcune battaglie per la democrazia interna al partito e sollevato la questione del \"modello di sviluppo\" in contrapposizione alla componente pi\u00f9 \"moderata\" del partito, capeggiata da Giorgio Amendola.\nL'idea di dare vita a una pubblicazione autonoma risale all'estate del 1968, ma viene congelata in vista del XII congresso del PCI, dove, peraltro, Pintor, Natoli e Rossanda non avevano votato in Comitato centrale le tesi.\nLa rivista assume posizioni in contrasto con la linea maggioritaria del partito (in particolar modo rispetto all'invasione della Cecoslovacchia da parte del Patto di Varsavia, con l'editoriale uscito nel secondo numero intitolato \"Praga \u00e8 sola\") che ne chiede la sospensione delle pubblicazioni. La Commissione Centrale di Controllo e il Comitato centrale del PCI il 24 novembre 1969, relatore Alessandro Natta, deliberano la radiazione per Rossana Rossanda, Luigi Pintor e Aldo Natoli con l'accusa di \"frazionismo\". Successivamente viene adottato un provvedimento amministrativo per Lucio Magri e non vengono rinnovate le iscrizioni di Valentino Parlato e Luciana Castellina; mentre Massimo Caprara (gi\u00e0 segretario di Togliatti, ex sindaco di Portici e deputato del PCI per quattro legislature) viene anch'esso radiato a Napoli con lo scarto di pochi voti al termine di un'accesissima seduta del Comitato cittadino.\nFondazione.\n\"il manifesto\" si costituisce, quindi, come formazione politica con una piccola rappresentanza parlamentare (Natoli, Pintor, Rossanda ai quali si aggiungono Massimo Caprara e Liberato Bronzuto). Nel settembre del 1970 (la tiratura sar\u00e0 di 60\u00a0000 copie) vengono proposte le tesi per il comunismo nelle quali viene avanzata una piattaforma politica per l'unit\u00e0 della sinistra rivoluzionaria e si caldeggia la costituzione di una forza politica. Si intensificano, inoltre, le relazioni con Potere operaio con il quale la formazione del \"manifesto\" tiene un congresso nel febbraio 1971: si dovrebbe sancire l'unificazione tra le due forze, ma si chiude invece con una rottura.\nLa rivista in forma di periodico esce 18 volte (tra cui sei numeri doppi) con discontinuit\u00e0 fino alla nascita del quotidiano \u00abIl Manifesto\u00bb, il 28 aprile 1971. Con questa trasformazione il gruppo si costituisce anche come struttura politica alle elezioni del 1972, presentando una propria lista alla Camera dei deputati e invitando a votare il PCI al Senato. Un risultato elettorale modesto (0,67%) ma non lontanissimo dal raggiungere il quorum nel Lazio (32\u00a0000 voti pari al 1,2%; il capolista, Pietro Valpreda, ottenne 11.605 preferenze) e quindi l'ingresso in parlamento.\nNel 1974 si unifica con il Partito di Unit\u00e0 Proletaria (PdUP), fondando il Partito di Unit\u00e0 Proletaria per il comunismo. Gi\u00e0 nel gennaio 1977, per\u00f2, la componente ex-PdUP esce dal partito, essendo gli ex \"manifesto\" pi\u00f9 orientati verso il PCI che non verso altri progetti politici (come la costituente di Democrazia Proletaria). Coloro che provengono dal gruppo del \"manifesto\" mantengono comunque il nome \"PdUP per il comunismo\", assorbendo poi la minoranza di Avanguardia operaia e soprattutto i militanti del vecchio \"Movimento Studentesco\" del dopo 1968, chiamato allora Movimento Lavoratori per il Socialismo.\nNel 1983 il PdUP per il comunismo si presenta alle elezioni con il PCI, nel quale confluisce nel 1984.\nCrisi, ripresa e liquidazione.\nAnche se i principali fondatori del giornale si allontanano col tempo dalla vita politica, \"il manifesto\" resta comunque un progetto editoriale interessante, proprio per la sua contaminazione e attenzione alla politica.\nIl giornale chiede di pagare 50.000 Lire l'edizione speciale di venerd\u00ec 19 dicembre 1997. Verso la prima met\u00e0 del 2006 la crisi economica che da tempo investe la testata, giunta ormai al 35\u00ba anno di pubblicazione, si fa sempre pi\u00f9 grave e rischia di far chiudere il giornale, che attraverso il suo sito chiede ai lettori di sostenere il quotidiano tramite sottoscrizioni, e di pagare 5 \u20ac l'edizione del gioved\u00ec; l'iniziativa consente di raccogliere oltre 1\u00a0700\u00a0000 \u20ac. Da segnalare anche la donazione di Loredana Bert\u00e8, per la cifra di 20\u00a0000 \u20ac versati al giornale.\nIl quotidiano negli ultimi mesi del 2008 attraversa poi un'ennesima crisi. Nel 2009 il giornale riesce a raccogliere due milioni di euro, uscendo dallo stato di crisi.\nNel 2012 il collettivo del quotidiano annuncia che il Ministero dello sviluppo economico ha avviato il 7 febbraio la procedura di liquidazione coatta della cooperativa editrice del giornale. L'11 maggio i liquidatori hanno inviato un fax alla redazione del giornale per chiedere la chiusura di ogni attivit\u00e0 editoriale. La cooperativa \u00e8 stata messa in liquidazione coatta amministrativa.\nNell'autunno 2012 abbandonano il giornale Vauro, Marco d'Eramo, Rossana Rossanda, Joseph Halevi e Valentino Parlato. Poco dopo, con la liquidazione della cooperativa originaria e la nascita di una nuova, un altro gruppo di giornalisti ha lasciato il giornale: tra essi alcune firme storiche come Loris Campetti e Ida Dominijanni e i due ex direttori Mariuccia Ciotta e Gabriele Polo. Dal 2012 e fino al 2019, Mauro Biani, \u00e8 il vignettista della testata.\nIniziative.\nLa cooperativa editoriale del \"manifesto\" ha intrapreso varie iniziative aggiuntive all'edizione del quotidiano: dalle produzioni musicali (iniziate nel 1995 col nome \u00abil manifesto musica\u00bb, poi \u00abil manifesto CD\u00bb), tra cui diversi album del gruppo rap romano Assalti Frontali e del gruppo T\u00eates de Bois, all'edizione di libri (gi\u00e0 dal 1972, e con il nome \"manifestolibri\" dal 1994), dalla traduzione e distribuzione come allegato del prestigioso mensile francese \"Le Monde diplomatique\" fino alla nascita di numerose riviste tra le quali \"Carta\", poi resasi rapidamente indipendente e \"la rivista del manifesto\", un mensile di approfondimento politico diretto da Lucio Magri uscito per 56 numeri dal novembre 1999 al dicembre 2004.\nNegli anni il giornale si \u00e8 fatto, peraltro, primo promotore di diverse manifestazioni fra cui, il 25 aprile 1994, la manifestazione nazionale a Milano per la celebrazione dell'anniversario della liberazione d'Italia.\nDa sempre schierato contro ogni guerra, \u00e8 stato tra gli organizzatori di alcune iniziative e manifestazioni di critica al modello militare di gestione dei conflitti, soprattutto quando l'Italia vi era coinvolta direttamente.\n\"il manifesto\", insieme a \"Liberazione\" e \"Carta\", ha lanciato la manifestazione nazionale a Roma del 20 ottobre 2007. La vasta piattaforma politica che si \u00e8 arricchita nel corso del tempo che ha preceduto la manifestazione, ha criticato la mancata applicazione del programma dell'Unione durante il primo anno e mezzo di governo. Il corteo ha visto una vasta partecipazione dei militanti del PRC e del PdCI e nel complesso quasi un milione di persone. Vaste le polemiche di coloro che temevano che diventasse una manifestazione contro il governo; timori e strumentalizzazioni sono cessati dopo la manifestazione stessa che li ha smentiti.\nSempre nel 2007, per festeggiare i 90 anni dalla Rivoluzione Russa del 1917, \"il manifesto\" ha prodotto un album di figurine dedicato a tutti i comunisti, socialisti, anticapitalisti e rivoluzionari che hanno contribuito fortemente agli sviluppi della Storia. Le figurine erano, in tutto, 220.\nEpisodi salienti.\nPubblicit\u00e0 a Massimo Morsello.\nNel 1998 il cantautore di estrema destra Massimo Morsello (all'epoca latitante all'estero) riusc\u00ec a giocare uno scherzo al quotidiano, facendo pubblicare la reclame del suo disco \"La direzione del vento\". Sponsorizzato come \"veramente rivoluzionario\", e con la messa in risalto delle posizioni di solidariet\u00e0 per la causa dei Palestinesi ed anti-Maastricht, il quotidiano comunista lo pubblic\u00f2 inconsciamente in una mezza pagina interna. Solo il giorno seguente, in seguito alla segnalazione di alcuni lettori, il giornale si rese conto di quanto accaduto, pubblicando un articolo di scuse nei confronti dei lettori.\nAttentato del 22 dicembre 2000.\nIl 22 dicembre 2000, alle 12:05, il quotidiano fu obiettivo di un attentato: un petardo artigianale, preparato dal militante di estrema destra Andrea Insabato, esplose di fronte agli uffici della redazione, ferendo seriamente alle gambe e alla mano l'attentatore.\nElezioni presidenziali statunitensi del 2004.\nSull'onda dell'entusiasmo degli \"exit poll\" favorevoli al candidato democratico John Kerry all'indomani delle elezioni statunitensi il 3 novembre 2004 il giornale pubblic\u00f2 a tutta pagina la notizia della vittoria del candidato democratico alla presidenza con il titolo: \u00abGood morning America. Con una valanga di voti gli americani cacciano Bush dalla Casa bianca. Venti milioni di elettori in pi\u00f9 rispetto al 2000 portano Kerry alla presidenza. Nella notte gli exit-poll decretano la sconfitta dell'uomo della guerra preventiva\u00bb.\nIl risultato delle elezioni fu per\u00f2 deludente per la redazione del giornale: Bush vinse con oltre 3 milioni e mezzo di voti in pi\u00f9 del suo avversario. Il giorno dopo, la redazione titol\u00f2 a tutta pagina \u00abGood night America\u00bb e si scus\u00f2 con queste parole per l'errata previsione: \u00abLa nostra copertina, gi\u00e0 definita cult dagli amici, \u00e8 un errore giornalistico grave ma anche il segno di una passione e di un'emozione politica - che ha sorpreso chi non ci conosce - per quella moltitudine d'oltreoceano scesa in piazza contro il pi\u00f9 pericoloso e criminale dei presidenti, e che condivide con noi rabbia e sogni. Ci scusiamo con i nostri lettori per questo \"falso\", che li ha illusi di avere un futuro senza George W. Bush\u00bb.\nSequestro Sgrena.\nDurante l'occupazione militare in Iraq la giornalista Giuliana Sgrena, viene rapita a Bagdad mentre raccoglieva interviste per un'inchiesta sulle stragi di Falluja; \u00e8 il 4 febbraio 2005. Gli altri giornalisti e collaboratori del quotidiano si danno da fare per intessere buone relazioni e iniziative allo scopo di favorire la liberazione della giornalista rapita; tra queste una grande manifestazione a Roma con pi\u00f9 di mezzo milione di partecipanti e il coinvolgimento di molte personalit\u00e0.\nDopo un mese, il 4 marzo la giornalista viene rilasciata, ma il clima festoso con cui la redazione accoglie la liberazione viene subito guastato dalla notizia dell'uccisione di Nicola Calipari e del ferimento della stessa Sgrena da parte di una pattuglia statunitense sulla strada verso l'aeroporto. Notevole il cambiamento della vignetta di Vauro che disegna una colomba sanguinante col ramo d'ulivo e il suo personaggio che dice \"Ce l'hai riportata!\".\nTra il 1990 e il 1992 ha collaborato con \"il manifesto\" Don Tonino Bello.\nEvoluzione grafica.\nAnni settanta.\nIl 21 aprile 1971, \"il manifesto\" quotidiano esce in 4 pagine con un'impaginazione, ideata da Giuseppe Trevisani, a 6 colonne che richiama \"L'Ordine Nuovo\" di Antonio Gramsci e nel settembre 1977 passa da 4 a 6 pagine. Il 28 aprile 1978 avviene la prima riforma grafica ed editoriale.\nAnni ottanta.\nIl 10 dicembre 1980 le pagine aumentano passando a 10. Il 27 aprile 1982, Piergiorgio Maoloni progetta la nuova veste grafica del giornale. Il 9 febbraio 1985 le pagine divengono 12 (16 nei giorni in cui escono la talpa del gioved\u00ec e il domenicale). Nel 1989 le pagine passano a 16/18 (44 nella versione domenicale). Nel 1992 si ha una nuova riforma grafica.\nAnni novanta.\nDal 1994 si opta per il formato tabloid con una grande foto in prima pagina. Dal 1997 avviene una nuova riforma grafica progettata dall'ufficio del \"manifesto\". Dal 31 marzo 1998 la testata viene sottolineata da uno sbaffo arancione.\nDal 2000.\nDal 4 aprile 2000 il formato diviene pi\u00f9 grande, le pagine divengono 18/20 e la vignetta di Vauro viene posta in prima pagina. Dal 2004 avviene un \"restyling\" mantenendo inalterato il formato. Nel 2006 si opta per un altro cambiamento grafico, peraltro molto criticato dai lettori: il formato diviene pi\u00f9 stretto e pi\u00f9 alto. Nuovo \"restyling\" il 6 giugno 2008 con l'introduzione del colore nella foto di prima pagina.\nNel 2008, in relazione ai tagli del Governo Berlusconi riguardanti i fondi ai quotidiani di partito, \"il manifesto\" ha cominciato una campagna di raccolta fondi chiamata \"Fateci uscire\", iniziata il 23 settembre e conclusasi il 31 dicembre. Le stime di incassi giornalieri affinch\u00e9 l'operazione riesca, sono stimati dal giornale in 40\u00a0000 \u20ac. La media giornaliera si attesta a inizio dicembre a 18\u00a0000 \u20ac al giorno.\nSul sito del giornale una pagina annuncia: \"Quello che ci assumiamo e a cui vi chiediamo di partecipare \u00e8 un compito tutto politico. I tagli ai finanziamenti per l'editoria cooperativa e politica non sono misurabili \u00absolo\u00bb in euro, in bilanci che precipitano nel rosso, in giornalisti e poligrafici che rischiano la disoccupazione. Sono lo specchio fedele di una \u00abcultura\u00bb politica che, dall'alto di un oligopolio informativo, trasforma i diritti in concessioni, i cittadini in sudditi. Non sar\u00e0 pi\u00f9 lo stato (con le sue leggi) a sostenere giornali, radio, tv che non hanno un padrone n\u00e9 scopi di lucro. Sar\u00e0 il governo (con i suoi regolamenti) a elargire qualcosa, se qualcosa ci sar\u00e0 al fondo del bilancio annuale.\" Al termine della campagna di sottoscrizione, la raccolta \u00e8 arrivata a 1\u00a0800\u00a0000 \u20ac. A integrazione della quale, il giornale \u00e8 uscito in edizione straordinaria al prezzo di 50 \u20ac.\nCaso probabilmente unico fra i quotidiani in lingua italiana, al 2019 tutti gli articoli, ad eccezione delle fotografie, vengono rilasciati con licenza \"Creative Commons\" Attribuzione\u00a0\u2013 Non commerciale\u00a0\u2013 Non opere derivate 4.0 Internazionale.\nDiffusione.\nDati Ads - Accertamenti Diffusione Stampa\nFinanziamenti pubblici.\n\"il manifesto\" beneficia dei contributi pubblici all'editoria per i \"quotidiani e periodici editi da cooperative di giornalisti\" (Legge 250/1990)."}
{"id": "25313", "revid": "12582", "url": "https://it.wikipedia.org/wiki?curid=25313", "title": "Il potere operaio", "text": ""}
{"id": "25314", "revid": "1005847", "url": "https://it.wikipedia.org/wiki?curid=25314", "title": "Lega dei Comunisti (Italia)", "text": ""}
{"id": "25315", "revid": "339392", "url": "https://it.wikipedia.org/wiki?curid=25315", "title": "Lega della giovent\u00f9 comunista servire il popolo", "text": ""}
{"id": "25316", "revid": "466539", "url": "https://it.wikipedia.org/wiki?curid=25316", "title": "Lotta Continua", "text": "Lotta Continua, forma breve LC, fu una delle maggiori formazioni della sinistra extraparlamentare italiana, di orientamento comunista rivoluzionario e operaista, tra la fine degli anni sessanta e la prima met\u00e0 degli anni settanta. Nacque nell'autunno del 1969 in seguito a una scissione in seno al Movimento Studentesco di Torino che aveva infiammato l'estate delle lotte all'Universit\u00e0 e alla FIAT (l'altra parte si costitu\u00ec in Potere Operaio, con base nel nord-est, poi nell'Autonomia). LC si distingueva dagli altri gruppi per il movimentismo pi\u00f9 spiccato, l'eterodossia e la critica ai regimi comunisti.\nStoria.\nOrigini: lo spontaneismo.\nLa storia di questa \"formazione pi\u00f9 consistentemente estremista\" (l'Unit\u00e0, citato in LC 1-8-76) nel movimento non-parlamentare e operaio italiano pu\u00f2 essere un modello per gli sviluppi all'interno del movimento radicale di sinistra dalla fine degli anni sessanta al 1977. Questi \"anarco-comunisti\" e sostenitori del \"barricata-libertarismo\" (Corvisieri, ex-AO, poi PCI MP, sui sostenitori di LC in: l'Unit\u00e0. 24-10-82) hanno senza dubbio fornito un pezzo di storia di significato (anche se non \u00e8 ancora durato dieci anni), il cui corso tempestoso ha lasciato una grande impressione sulla maggior parte degli ex attivisti. L'influenza dell'organizzazione non pu\u00f2 essere misurata solo dal suo seguito numerico, che al suo apice era di molte decine di migliaia. La sua influenza \u00e8 stata cos\u00ec grande, tra l'altro, perch\u00e9 L.C. ha ripetutamente cercato di rispondere a importanti sviluppi, per i quali i sindacati e i partiti politici avevano poco riguardo.\nNell'inverno 1966-1967, gruppi di lavoratori si formarono in Toscana (compresi i comuni di Massa, Piombino, Livorno e Pisa), che si autoproclamarono \"Potere Operaio\". A Pisa si sono uniti anche studenti ai gruppi. I gruppi hanno iniziato a confrontarsi con le condizioni di vita e di lavoro dei lavoratori nel senso pi\u00f9 ampio del termine. I gruppi hanno richiesto, tra le altre cose, una posizione uguale per tutti i lavoratori con il motto \"parit\u00e0 di retribuzione, uguale classificazione per tutti i lavoratori\". Questo sforzo comporterebbe un ampio volo durante il movimento del 1968/69, cos\u00ec come la lotta contro il cottimo e gli straordinari. Va tenuto presente che nella visione ideologica del mondo di molti attivisti, il movimento operaio era evidentemente al centro della lotta sociale.\nI gruppi della fine degli anni sessanta sono emersi come oppositori del sistema dei contratti collettivi usato dalle aziende. Hanno optato per un'opposizione permanente da parte delle aziende, per una \"Lotta Continua\". L'obiettivo principale era l'unit\u00e0 di azione per i gruppi; in secondo luogo fu l'unit\u00e0 organizzativa e in ultimo una ideologica. La propaganda avveniva principalmente attraverso la distribuzione di volantini alle porte delle fabbriche, lo svolgimento di discussioni nei bar, dove venivano molti lavoratori e attraverso campagne nei quartieri. I gruppi hanno rapidamente guadagnato pi\u00f9 supporto e influenza. \nPer i futuri gruppi di Lotta Continua, sarebbe essenziale concentrarsi sui movimenti extraparlamentari.\n\"\"La caratteristica pi\u00f9 importante rispetto ad altre organizzazioni extraparlamentari \u00e8 che non si \u00e8 partito da una teoria o una linea nel movimento dei lavoratori ... Le persone si sono basate sull'attivismo politico e sulla conduzione di una politica diretta senza mediazione, senza usare delegati, sia per il lavoro all'interno e davanti alle fabbriche e per altri movimenti\" \"\n(dall\u2019intervista di Tom Welschen con Enrico Deaglio alla tipografia di LC il 2-12-82).\nNel maggio 1969 in numerose aziende industriali i conflitti industriali aumentarono. Un nucleo di conflitto si trovava nella colossale fabbrica Fiat-Mirafiori di Torino, dove i lavoratori hanno pi\u00f9 o meno rotto con i sindacati. Alle porte della fabbrica sono spuntati gruppi di persone con le loro riviste. Questi davano delle informazioni sul corso delle -per lo pi\u00f9- \"selvagge\" azioni alla Fiat. Lavoratori e attivisti politici (principalmente studenti) hanno iniziato a discutere tra loro e si sono scambiati notizie. A poco a poco c'\u00e8 creata una collaborazione tra \"persone dentro\" e \"persone fuori\".\nDal 27 maggio i volantini quotidiani che sono stati realizzati hanno preso la testata \"Lotta Continua\". Le azioni alla Fiat hanno ottenuto un carattere sempre pi\u00f9 organizzato. Dal 21 giugno 1969, un incontro urbano settimanale di lavoratori e studenti si tenne a Torino; l\u00ec sono state coordinate le varie azioni in citt\u00e0. Non c'era un solo gruppo guida. Si sono opposti ai sindacati e a una forma di delegazione istituzionalizzata (sotto il motto di \"siamo tutti delegati\").\nL'organizzazione di Lotta Continua ha preso forma lentamente ma sicuramente. Il 1\u00ba novembre 1969, il primo numero del settimanale Lotta Continua (con una tiratura di 65.000 copie) \u00e8 apparso a Milano. Divenne il portavoce di molti gruppi radicali, ideologicamente non molto legati, specialmente nell'Italia settentrionale e centrale. Fu l'unica rivista significativa (oltre alle riviste anarchiche) che reag\u00ec fortemente all'attentato di piazza Fontana (12 dicembre 1969).\nPer il popolo di Lotta Continua, il contenuto politico dell'organizzazione doveva essere rappresentato nelle sue azioni, dagli obiettivi fissati e dalla capacit\u00e0 di costituire un'organizzazione indipendente.\nQuesti principi quasi anarcosindacalisti attirarono molti giovani lavoratori che non erano stati addestrati nell'ideologia ma nell'azione. L'organizzazione \u00e8 stata in parte formata da persone come loro. D'altra parte, pi\u00f9 pensieri avanguardisti leninisti hanno continuato a svolgere un ruolo in esso.\nLotta Continua venne fondata nel 1969, in contiguit\u00e0 ideologica e territoriale con Il potere operaio pisano. Il primo numero del settimanale omonimo, organo ufficiale di stampa del movimento politico, usc\u00ec nel novembre di quell'anno. La pubblicazione diverr\u00e0 quotidiana il 18 aprile 1972.\nLotta Continua inizialmente ha lavorato con gli incontri generali dei membri, che si sono sempre tenuti in una citt\u00e0 diversa e in cui sono arrivati circa un migliaio di attivisti. Ci sono state anche riunioni in cui si sono incontrati centri nuclei di fabbrica e di quartiere in una citt\u00e0. Alle riunioni gli operai hanno ottenuto il maggior spazio per loro interventi. Gli studenti hanno principalmente fornito servizi manuali e di supporto all'interno dell'organizzazione. Le idee di \"democrazia di base\" (sviluppate alla fine degli anni sessanta) sono chiaramente riconoscibili nella struttura organizzativa. Ma i dirigenti hanno cercato, attraverso \"il loro organo\" (il giornale Lotta Continua) di sottomettere le attivit\u00e0 di quello che hanno visto come i suoi \"seguaci\" allo loro linea.\nDalla nascita all'inizio del 1972 la sua dirigenza si compose nei vertici anche di Giorgio Pietrostefani, Mauro Rostagno, Guido Viale, Cesare Moreno, Paolo Brogi, Lanfranco Bolis, Carla Melazzini, Marco Boato, Adriano Sofri e altri.\nDal luglio 1970, L.C. ha iniziato a fare propaganda per una \"giornata di battaglia nazionale\" in autunno. L'idea si \u00e8 rivelata non fattibile. Lotta Continua lo lasci\u00f2 cadere senza tornare a esso.\nFu lanciato un nuovo slogan: \"Prendiamoci la citt\u00e0\". Sono state cercate tante forme d'azione per mettere in pratica lo slogan. C'erano mercati \"rossi\" gratuiti per i bisogni di base della gente nei quartieri popolari; l'\"autoriduzione\"; le occupazioni della casa; il movimento dei prigionieri. Le azioni dei lavoratori non furono dimenticate. In breve, l'interpretazione dello slogan \u00e8 stata lasciata ai gruppi attivi e ai membri stessi.\nLotta Continua come partito politico.\nNel frattempo, a L.C. un certo numero di persone nominate a posto ha iniziato a costruire l'organizzazione nazionale.\nNello stesso anno, dal 1\u00ba al 3 aprile, si svolse a Rimini il terzo convegno nazionale del movimento, Si trattava di una conferenza nazionale pi\u00f9 chiusa (rispetto alle precedenti). Nello spirito di un rapporto di Adriano Sofri, i quattrocento delegati hanno deciso, tra le altre cose, di aumentare la centralizzazione dell'organizzazione e di rafforzare i servizi d'ordine contro l'aumento della violenza fascista in piazza. C'\u00e8 da prendere in considerazione quella crescente violenza politica in piazza. L'unico coinvolgimento attivo nelle elezioni qualche tempo dopo furono i tentativi di ostacolare le riunioni del partito fascista, MSI.\nDi fatto, da allora al 1974 vi fu un notevole accentramento dell'organizzazione: all'origine di questo cambiamento di strategia ci sarebbe stata la necessit\u00e0 di dotare il movimento di mezzi che concorressero a sostenere l'aumento di intensit\u00e0 nello scontro che proprio il convegno aveva propugnato.\nNel corso di quell'anno si form\u00f2 dal movimento di detenuti un nucleo di militanti che pass\u00f2 alla lotta armata fondando i Nuclei Armati Proletari: il 29 ottobre Luca Mantini e Giuseppe Romeo, due ex simpatizzanti di LC, morirono nel corso di una rapina a Firenze. Lotta Continua fece la domanda:\n\"Perch\u00e9 il cammino della sua emancipazione, della sua conquista di una coscienza di classe, della sua fiducia nella lotta di massa si \u00e8 spezzato, ed \u00e8 precipitato lungo una direzione assurda?\" L.C. stessa rispose a questa domanda: \"Questo modello di lotta, esteso dal carcere all'intera societ\u00e0, rimetteva al primo posto la ribellione e all'ultimo la politica; rimetteva al primo posto la disponibilit\u00e0 rabbiosa a combattere e all'ultimo la volont\u00e0 di costruire una prospettiva di vittoria nella lotta delle masse. Questo modello di lotta; ormai endemico in Italia, in forme diverse, equivale all'incapacit\u00e0 di padroneggiare i termini dello scontro di classe, dei rapporti di forza tra le classi, della linea di massa, per orientare una prospettiva di vittoria, e a sostituirvi una ribellione che altro non \u00e8 che il rispecchiamento senza prospettive della violenza della classe dominante e del suo stato.\nQuesto modello di lotta non pu\u00f2 essere concepito, oggi, come una \" malattia di crescita\" del movimento rivoluzionario, come la fase iniziale della sua maturazione; al contrario, esso \u00e8 la conseguenza rovesciata di un limite nella capacit\u00e0 di egemonia, di chiarezza, di convinzione del movimento rivoluzionario\" (LC 1-11-74).\nA seguito di alcuni incidenti con il N.A.P. Lotta Continua parl\u00f2 della \"incapacit\u00e0 di trovare alternative per se stesso\" e di \"una ribellione che non trova possibilit\u00e0 d'esprimersi nella politica rivoluzionaria\" (L. 14-3-75).\nChe il costantemente subordinare delle iniziative personali e dei bisogni personali alla \"lotta delle masse\", cos\u00ec come il ripetere all'infinito dell'importanza della lotta di potere a spese della ricerca emancipatoria, hanno portato a questo tipo di fenomeni di forme d'azione \"tutto o niente\", quel fatto non voleva riconoscere la direzione di Lotta Continua.\nIn pratica, Lotta Continua stava lentamente cambiando da un punto di orientamento per un certo numero di gruppi attivi in un partito di avanguardia. Il consiglio direttivo di Lotta Continua propose di istituire un vero Comitato Centrale.\nUscita dall'area extraparlamentare e scioglimento.\nIl problema con la trasformazione di Lotta Continua in un partito politico era che la gente voleva preservare il pi\u00f9 possibile la natura radicale dell'organizzazione (anche in altri modi che il militarista). Ma i movimenti radicali, da cui Lotta Continua trasse la maggior forza e che di volta in volta erano riusciti a rafforzarsi attraverso la organizzazione di LC, erano in contrasto con il mondo politico in cui il partito di Lotta Continua inizi\u00f2 a muoversi. Le occupazioni della casa, le varie forme di autoriduzione, l'antifascismo militante erano fenomeni, che non erano visti con favore dalla direzione della maggior parte dei partiti politici. Le tesi politiche, sviluppate da Lotta Continua, non sono state in grado di formulare una chiara posizione sul problema di come le tendenze del partito politico, extra-parlamentari e anti-parlamentari possano essere unite all'interno della sua organizzazione. \nDal 7 al 12 gennaio del 1975 LC effettu\u00f2 a Roma il primo Congresso nazionale. Con votazione per la prima volta a scrutinio segreto fu eletto un Comitato nazionale. Cominci\u00f2 l'era detta della discussione collettiva e fu presa la decisione di votare alle regionali per il Partito Comunista Italiano. \nIl 20 giugno 1976 Lotta Continua si present\u00f2 per la prima volta alle elezioni politiche, facendo liste comuni con il Partito di Unit\u00e0 Proletaria per il Comunismo, Avanguardia operaia e Coordinamento delle Organizzazioni Marxiste-leniniste ( Movimento Lavoratori per il Socialismo, Lega dei Comunisti, Organizzazione M-L). Il risultato non fu elevato: 556.000 voti, 1,51%, 6 eletti di cui solo uno, Domenico Pinto, appartenente a LC. Significativa fu comunque la scelta della partecipazione ad una competizione elettorale.\nIn realt\u00e0, Lotta Continua si era avventurato ben lontano sul percorso istituzionale e aveva pi\u00f9 o meno perso di vista i movimenti esistenti e nuovi nei suoi tentativi di guidare la lotta per il potere lungo questo percorso. Il partito aveva preso forma senza sviluppare una chiara immagine del suo rapporto con i movimenti nella societ\u00e0. La sua lotta per il potere si rivel\u00f2 pi\u00f9 una lotta di ideologi di partito che di un vero movimento.\nEra quindi chiaro a tutti gli attivisti di Lotta Continua che le anime si sarebbero riscaldate assai al prossimo congresso dell'organizzazione. Alla domanda doveva essere data una risposta 'quale direzione seguire ora'.\nIl Congresso di Rimini e lo scioglimento dell'organizzazione\nTra il 31 ottobre e il 5 novembre 1976 Lotta Continua tenne a Rimini il secondo Congresso nazionale. Il 31 ottobre 1976, circa 1.000 delegati si incontrarono per il secondo congresso nazionale di Lotta Continua a Rimini. Sofri ha dato l'intervento di apertura. Secondo lui, c'era ancora bisogno di un'organizzazione come Lotta Continua; non c'erano alternative quando si trattava di \"costruire un partito rivoluzionario in Italia\".\nIl congresso si \u00e8 diviso in diverse riunioni delle singole sezioni e un grande gruppo che ha atteso le diverse posizioni. Le discussioni tra le donne e le lavoratrici in particolare non si sono ritardate e hanno fatto riscaldare le anime sempre di pi\u00f9. Le donne hanno invitato i lavoratori a partecipare solo alle discussioni, \"a partire dal loro atteggiamento sessuale \". \nLe svolte verso il parlamentarismo, e l'allontanarsi dall'area extraparlamentare non salvarono per\u00f2 l'organizzazione, che si dissolse proprio dopo quel congresso senza alcuna dichiarazione ufficiale, sebbene il quotidiano, diretto in quel periodo da Enrico Deaglio, continu\u00f2 a pubblicarsi fino al 1982.\nI lavoratori, d'altro canto, hanno sottolineato senza molte argomentazioni che i loro problemi dovrebbero essere quelli centrali di Lotta Continua. Di conseguenza, si ha perso di vista che la loro situazione nell'organizzazione e nella loro fabbrica (per quanto si lavorava ancora) era davvero difficile. Hanno ricevuto scarso supporto e comprensione dal resto dell'organizzazione per i loro tentativi di riguadagnare il controllo del proprio ambiente.\nLe discussioni hanno assunto forme quasi fisiche. Ad un certo punto le donne hanno preso possesso del palcoscenico come un gruppo, perch\u00e9 sentivano che non c'erano abbastanza opportunit\u00e0 per parlare. Si scatenavano contro tutto e tutti, senza indicare come dovrebbe andare avanti. Le donne hanno chiesto che tutti i presenti avessero il diritto di voto; qualcosa che la maggioranza dei delegati ha accettato.\nDopo alcuni giorni, il congresso fu dichiarato chiuso in grande confusione senza chiare conclusioni finali.\nLa maggior parte dei militanti ha tratto la conclusione dal corso del congresso che l'organizzazione dovrebbe sciogliersi. L'idea leninista della necessit\u00e0 della mediazione politica (il partito) nei conflitti sociali si era rivelata obsoleta nella pratica. Nessuna organizzazione doveva avere il diritto esclusivo di allineare le varie parti del \"movimento\" e di esercitare su di esse l'egemonia. I nuovi movimenti non si hanno fatto rappresentare politicamente e hanno optato per un'azione diretta durante la quale i partecipanti cercavano un'identit\u00e0 e una solidariet\u00e0 comune.\nL'organizzazione si sciolse rapidamente..\nDopo lo scioglimento il giornale Lotta Continua arriv\u00f2 , dal 1968 il movimento di sinistra si era dotato di mezzi tecnici e organizzativi tali che era possibile far fronte agli scontri in piazza. Ma le autorit\u00e0 non erano rimaste ferme. Con l'adozione della Legge Reale, avevano di nuovo un vantaggio al movimento.\n\"La tentazione nel movimento di colmare il fossato che hanno potuto scavare, di pareggiare il conto sul piano della pratica militare dello scontro, \u00e8 forte; la rabbia e la frustrazione di molti compagni \u00e8 enorme, ma [...] la militarizzazione non pu\u00f2 togliere il vantaggio alle autorit\u00e0 [...] Pu\u00f2 trasformare lo scontro attuale in un affare per le parti opposte, annullando la lotta di massa. [...] Una protesta con molotov ora, oggi, costa la vita di un compagno, ma essa non vale neanche come ipotesi di rischio, tanto meno in questa realt\u00e0 odierna, A chi obietta che dire questo equivale a disarmare il movimento, alla rinuncia, si risponde con il fatto che ORA, che OGGI, i rapporti di forza di piazza sono gi\u00e0 compromessi da una sproporzione di cui si deve prendere atto. Che esiste una sproporzione militare gravissima nello scontro, cos\u00ec come esiste tra la debolezza politica di questo regime e di questo apparato repressivo e la sua libert\u00e0 di azione militare [...] L'arma della Legge Reale \u00e8 stata sottovalutata da tutti, ha invece fatto compiere passi in avanti al nemico di classe, lo ha posto provvisoriamente in una condizione militare di maggiore forza \"(L.C. 10-4-76).\nLa pressione sul movimento del governo fu molto aumentata. Tra molti giovani l'umore si induriva sempre di pi\u00f9..andavano finire nell'ambiente dell'Autonomia Operaia.\nPer l'ex dirigente di Lotta Continua, Enrico Deaglio, lo scioglimento fu una scelta ragionevole:\n\"Dopotutto, in tali circostanze ciascuno partito sarebbe degenerato e diventato come ... l'Autonomia. Fortunatamente, il movimento femminista ha falciato l'erba ai suoi piedi e ha impedito alle persone di L.C. di continuare su questa strada, almeno nella forma di un partito organizzato. I rivoluzionari generalmente considerano il partito semplicemente come tutto, solo gli anarchici no. I comunisti rivoluzionari adorano i partiti nei loro sentimenti totalitari: tutte le loro attivit\u00e0 politiche iniziano e finiscono con il partito. Da loro non c'\u00e8 spazio per il personale\" \".\nDomanda: \"Ma non ha avuto anche conseguenze negative la dissoluzione di Lotta Continua, perch\u00e9 ci\u00f2 ha causato la dispersione dei gruppi di lavoratori che lavorano all'interno di Lotta Continua e perch\u00e9 cos\u00ec gruppi come l'Autonomia Operaia e la Brigata Rosse hanno avuto maggiori possibilit\u00e0 di svilupparsi ?! \" Deaglio rispose:\n\"\"Pu\u00f2 darsi che sia cos\u00ec. Ma questo non causa alcun rimorso e nessun problema per me. So che se Lotta Continua avrebbe continuato a esistere come organizzazione, molte persone, che non avevano pi\u00f9 un punto di orientamento, non avrebbero fatto le cose stupide che hanno fatto, giusto, ma cosa significa?! Non si pu\u00f2 tenere in piedi un partito, perch\u00e9 altrimenti la gente far\u00e0 cose stupide.\"\n\"Il problema \u00e8 che se il partito avesse continuato a esistere, lo sfruttamento dalla parte maschile e, in particolare, dei lavoratori, della parte femminile avrebbe continuato a esistere. E le persone lo hanno fatto prevalere sopra ogni altra cosa\"\" (Enrico Deaglio intervistato da Tom Welschen 2-12-82).\nIl caso Calabresi.\nNon conosceremo forse mai il vero carattere del coinvolgimento del Commissario Calabresi nel perseguimento della sinistra radicale dal 12 dicembre 1969. Neanche i veri dettagli del caso Pinelli, il ferroviere con simpatie anarchiche, che fin\u00ec sul marciapiede quattro piani pi\u00f9 in basso (fuori) durante un interrogatorio guidato da Calabresi (non sopravvivendo alla caduta). Calabresi fu ucciso a colpi di arma da fuoco il 17 maggio 1972 e non pu\u00f2 dirci altro sugli eventi destabilizzanti del dicembre 1969. \nNel 1970 l'allora direttore Pio Baldelli fu denunciato e processato per diffamazione, venendo condannato a 1 anno e 3 mesi nel 1976.\nQuando Calabresi fu assassinato in un agguato il 17 maggio 1972 il giornale titol\u00f2: \"Ucciso Calabresi, il maggior responsabile dell'assassinio Pinelli\".\nDopo l'assassinio del commissario Calabresi per settimane, attivisti di Lotta Continua e altre organizzazioni radicali sono stati arrestati e accusati di vendere il giornale Lotta Continua o di distribuire volantini sul caso Calabresi. Per le autorit\u00e0 superavano il limite le frasi nei volantini del tipo: \"\"Dobbiamo prepararci all'organizzazione armata dei proletari negli anni '70\", ma anche: \"agli agenti di polizia non piace il fatto che Calabresi sia considerato un assassino\"(LC 27-5-72). L'intera circolazione di Lotta Continua \u00e8 stata sequestrata in innumerevoli luoghi..\nNell'anno 1972 Calabresi faceva il suo lavoro. Tra altre si era imbattuto a un grosso traffico di armi internazionale. C\u2019erano involti -tra altre- elementi del servizio segreto tedesco; un servizio pieno di (ex-)nazisti in quel periodo con molti rapporti con l\u2019Orchestra Nera anticomunista che spiegava delle attivit\u00e0 frenetiche dopo la Guerra. Poi quel giorno di 17 maggio 1972. La versione pi\u00f9 adatta \u00e8: l 17 maggio 1972 il commissario di polizia Luigi Calabresi viene assassinato con due colpi di pistola mentre esce dalla sua abitazione di Milano. Nelle testimonianze di allora alcuni elementi concordano. Si parla di un aggressore sulla trentina, alto e biondo, fuggito su un'auto guidata da una donna. (...) L\u2019indagini sull'omicidio Calabresi compiute nei mesi seguenti non giungono ad alcun esito, dopo essersi vanamente indirizzate verso obiettivi della sinistra extraparlamentare (ma anche dell'estrema destra).\nNel 1988, sedici anni dopo i fatti, Leonardo Marino, nel 1972 militante di LC, confess\u00f2 davanti ai giudici di essere stato uno dei due membri del commando che aveva ucciso il commissario. Disse di aver guidato l'auto usata per l'omicidio, e accus\u00f2 Ovidio Bompressi di aver esploso i colpi che uccisero Calabresi; aggiunse che ricevettero l'ordine di compiere l'omicidio da Adriano Sofri e Giorgio Pietrostefani, allora leader del movimento.\nMarino descrisse i particolari dell'attentato. Il delitto fu accuratamente preparato, le armi furono prelevate da un deposito il giorno 14 maggio, la macchina fu rubata nella notte del 15 maggio, il delitto fu eseguito il 17 maggio.\nSembrava che il caso Sofri / Calabresi abbia fatto rivivere un pezzo di storia per tante persone; persone che erano state abituate a partecipare alle discussioni politiche anni prima. Giornalisti, intellettuali e altre personalit\u00e0 discutessero fermamente a favore della presunta innocenza di Lotta.Continua. Persino nell'Unit\u00e0 si parlava di disonorare semplicemente qualsiasi suono critico in Italia, come emanazione politica della causa Calabresi (Michele Serra in Un. 20-8-88).\nGiacomo Mancini - ministro degli Interni negli anni '70 - indic\u00f2 ancora una volta il clima di quei giorni, in cui i fascisti di Milano e di altri luoghi possono svolgere indisturbati le loro imprese.\n\"Calabresi era indubbiamente odiato, non solo tra i giovani, ma anche in settori politici molto lontani dai giovani ... La morte di Calabresi non ha provocato, per quanto mi ricordo, una grande commozione negli ambienti democratici d'Italia. Si \u00e8 tenuto conto del comportamento della polizia e della magistratura a Milano\" \"(G. Mancini nell'intervista con Tom Welschen di 10-11-88) \nLa confessione di Marino e l'attendibilit\u00e0 che gli fu attribuita furono oggetto di critiche da parte della difesa dei tre chiamati in correit\u00e0 e da un movimento di opinione.\nTra i suoi esponenti si trovarono tra gli altri giornalisti come Giuliano Ferrara, ex appartenenti a Lotta Continua come Gad Lerner (ex collaboratore del giornale) e Paolo Liguori, ex esponenti del Soccorso Rosso Militante come Dario Fo e alcuni tra gli autori della campagna di stampa contro Calabresi che ne precedette l'assassinio.\nIl pentito, afferma la tesi innocentista, sarebbe caduto in contraddizioni durante il processo, che lo avrebbero portato a correggere diverse volte la propria testimonianza nelle parti che riguardavano la partecipazione come mandanti di Adriano Sofri e Giorgio Pietrostefani.\nDopo una lunga vicenda giudiziaria, la magistratura ritenne attendibile la testimonianza di Marino (di fatto la prova principale) e condann\u00f2 come esecutori Leonardo Marino e Ovidio Bompressi, Giorgio Pietrostefani e Adriano Sofri come mandanti.\nA Bompressi, Sofri e Pietrostefani fu irrogata la pena di 22 anni di carcere con sentenza definitiva. Marino fu inizialmente condannato ad una pena ridotta di 11 anni per aver collaborato con la magistratura. Questa riduzione di pena gli garant\u00ec nel 1995 la prescrizione del reato, come da sentenza della Corte d'assise d'appello.\nL'omicidio di Alceste Campanile.\nAlceste Campanile, militante di Lotta Continua, venne assassinato in circostanze misteriose il 12 giugno 1975 nei dintorni di Reggio Emilia.\nSia il padre che il giornale Lotta Continua avanzarono ripetutamente ipotesi di connessioni tra l'omicidio e il mondo dell'estrema sinistra, principalmente legate al caso del rapimento di Carlo Saronio.\nAnni dopo l'omicidio fu confessato da Paolo Bellini, vecchio conoscente di Campanile e militante di estrema destra.\nStampa.\nL'omonimo giornale Lotta Continua \u00e8 stato l'organo ufficiale dell'organizzazione dal 1969 fino al suo scioglimento nel 1976."}
{"id": "25318", "revid": "6923", "url": "https://it.wikipedia.org/wiki?curid=25318", "title": "Gruppi Comunisti Rivoluzionari", "text": "Gruppi comunisti rivoluzionari (GCR) era il nome che si diede la sezione italiana della Quarta Internazionale al momento della sua costituzione in Italia nel 1949, quando a Roma si tenne la prima Conferenza nazionale dell'organizzazione. Tra i massimi dirigenti dell'organizzazione, fin dalla fondazione, vi era Livio Maitan. Nel 1979 i GCR cambiarono nome e si chiamarono Lega Comunista Rivoluzionaria (LCR). Nel 1989 confluirono in Democrazia Proletaria e, successivamente, nel 1991 nel nascente Partito della Rifondazione Comunista (PRC).\nGli inizi negli anni '50.\nNei GCR, al momento della costituzione, confluirono tre componenti: la frazione trotskista proveniente dal Partito Operaio Comunista (POC); i giovani della federazione giovanile socialista, di cui lo stesso Livio Maitan fu per un breve periodo segretario; alcuni fuoriusciti dal Partito Comunista Italiano (PCI). Inizialmente i GCR si orientarono verso un'attivit\u00e0 politica e di propaganda indipendente, poi, nei primi anni Cinquanta adottarono la tattica consistente nell'entrare nel PCI soprattutto, ma anche nel PSI, per sviluppare in essi correnti di sinistra anticapitaliste. Parallelamente un gruppo di militanti portava avanti l'attivit\u00e0 indipendente di propaganda e di pubblicazione di materiali della Quarta Internazionale, nonch\u00e9 la diffusione del loro giornale, Bandiera Rossa, che inizi\u00f2 le pubblicazioni nel 1950 per chiudere nel 2002, sostituito dalla rivista Erre. I GCR produssero notevoli analisi politiche sia sul piano interno che internazionale, contribuirono a far conoscere le opere di Trotsky in Italia, criticarono da sinistra lo stalinismo e la degenerazione burocratica dell'URSS e delle Democrazie Popolari.\nSoprattutto negli anni Sessanta diversi quadri di rilievo dei GCR erano stati reclutati nella Federazione Giovanile Comunista Italiana (FGCI) come Andreina De Clementi, Silverio Corvisieri ed Edgardo Pellegrini (giornalista di \"Paese Sera\"), oltre che da membri del Comitato Centrale del PCI come Silvio Paolicchi ed Augusto Illuminati, che vennero poi radiati dal partito comunista nel luglio 1966.\nLa contestazione giovanile e gli anni '70.\nDopo il fenomeno della contestazione studentesca del 1968 i GCR attraversarono una crisi, sebbene avessero raggiunto il numero di circa 400 iscritti in tutta Italia. Molti dirigenti dell'organizzazione come Corviseri, Illuminati, Luigi Vinci, Massimo Gorla, Franco Russo e Paolo Flores d'Arcais ne uscirono, insieme alla grande maggioranza dei giovani e dei leader studenteschi. La gran parte dei fuoriusciti (eccetto Flores d'Arcais, Russo e Illuminati) costituiranno una parte della nuova Organizzazione comunista Avanguardia Operaia (AO). Altri passeranno in piccolissimi gruppi locali (Nuclei comunisti rivoluzionari, Il Comunista, Viva il Comunismo, Avanguardia comunista).\nDal 1969 I GCR, dopo aver posto fine alla pratica dell'entrismo nel PCI, si ripresero rapidamente, anche se rimasero minoritari rispetto alle principali formazioni della sinistra extraparlamentare. Fra il 1969 e il 1975 i GCR costituirono gruppi con sedi in circa 30 citt\u00e0 e \"Bandier\u00e0 Rossa\", il loro organo, pass\u00f2 da mensile a quindicinale.\nNel corso degli anni Settanta piccoli gruppi di militanti ne uscirono per divergenze, andando a costituire altre formazioni trotskiste: nel 1975, dopo una conferenza del movimento, nacque a Napoli la Lega Socialista Rivoluzionaria (LSR), che nei quattro anni successivi si estender\u00e0 in altre citt\u00e0. Esigue invece altre formazioni originate da scissioni. Nel 1975 si form\u00f2 la Lega Comunista (gi\u00e0 \"Tendenza/Frazione Marxista Rivoluzionaria\" nei GCR), un piccolo gruppo guidato da Roberto Massari. Nel 1976, quando i GCR entrarono nel cartello elettorale di Democrazia Proletaria (DP), alcuni giovani militanti umbri (tra cui Moreno Pasquinelli) fondarono il Collettivo IV Internazionale, pi\u00f9 tardi Gruppo Bolscevico Leninista d'Umbria. Silvio Paolicchi e un nucleo di militanti milanesi dell'organizzazione si unificher\u00e0 con il Gruppo Bolscevico-Leninista, attivo a Milano e a Genova e diretto da Franco Grisolia, Fernando Visentin (morto nel 2006) e Marco Ferrando, creando la Lega Operaia Rivoluzionaria. Questo gruppo pi\u00f9 tardi verr\u00e0 riassorbito dai GCR, che avevano gi\u00e0 cambiato nome nel 1979 in Lega comunista rivoluzionaria IV Internazionale (LCR).\nLa LCR aveva la sua sede centrale a Milano, in via Varchi. La maggioranza dei dirigenti era composta dai membri storici Livio Maitan, Edgardo Pellegrini, Sirio Di Giuliomaria e da nuovi membri come Elettra Deiana, Franco Turigliatto, Lidia Cirillo, Luigi Malabarba, Antonio Caronia, Antonio Moscato, Vito Bisceglie, Rocco Papandrea, Roberto Firenze; vi era poi una minoranza \"di sinistra\" composta da Marco Ferrando e Franco Grisolia.\nConfluenza in DP e PRC, e nuove organizzazioni indipendenti.\nNel 1989 la LCR conflu\u00ec in Democrazia Proletaria (che si era costituita come partito nell'aprile del 1978), e alcuni suoi esponenti entrarono a far parte della Direzione nazionale del partito (Elettra Deiana, Roberto Firenze, Franco Grisolia, Franco Turigliatto e Sergio D'Amia). La ex-LCR segu\u00ec le sorti di DP fino alla confluenza, nel 1991, nel Partito della Rifondazione Comunista (PRC).\nLe correnti della LCR rimasero le stesse anche in Rifondazione: la vecchia maggioranza di Maitan e Turigliatto costitu\u00ec la corrente \"Bandiera Rossa\" (nome del vecchio giornale) mentre la vecchia minoranza di Ferrando e Grisolia form\u00f2 l'area chiamata \"Proposta\".\nDopo la morte di Maitan nel 2004 l'associazione \"Bandiera Rossa\" si trasform\u00f2 in Sinistra Critica, avendo come leader l'ex senatore Malabarba affiancato da Salvatore Cannav\u00f2, Franco Turigliatto e Lidia Cirillo, eredi dell'esperienza della LCR. Nel corso del 2007, dopo l'espulsione di Turigliatto dal PRC, Sinistra Critica usc\u00ec da questo partito per costituirsi, mantenendo lo stesso nome, come forza politica indipendente. Nel luglio 2013 Sinistra Critica constat\u00f2 l'esistenza al proprio interno di due aree politiche con strategie differenti, e si sciolse dando vita a due nuove organizzazioni: Sinistra Anticapitalista, alla quale ader\u00ec fra gli altri Franco Turigliatto, e Solidariet\u00e0 Internazionalista, coinvolta nella costruzione della rete Communia Network, alla quale aderirono tra gli altri Flavia D'Angeli, Gigi Malabarba e Piero Maestri.\nInvece \"Proposta\" cambi\u00f2 nome in \"Progetto Comunista\", che si divise poi in tre tronconi. Il primo, fuoriuscito dal PRC nell'aprile 2006, costitu\u00ec il Partito di Alternativa Comunista; il secondo, maggioritario, fuoriuscito nel giugno dello stesso anno, form\u00f2 il Partito Comunista dei Lavoratori guidato da Marco Ferrando e Franco Grisolia; il terzo rimasto in Rifondazione (area \"Controcorrente\") diede vita all'Associazione ControCorrente."}
{"id": "25320", "revid": "1318658", "url": "https://it.wikipedia.org/wiki?curid=25320", "title": "Potere Operaio", "text": "Potere Operaio \u00e8 stato un gruppo della sinistra extraparlamentare italiana attivo fra il 1967 e il 1973.\nOrigini.\nIl gruppo politico trasse origine dal nucleo redazionale della rivista \"La Classe\" (gi\u00e0 parte della redazione di Classe operaia). Potere Operaio si propose l'obiettivo di distinguersi per una analisi teorico-politica volta all'esplicitazione della cosiddetta \"linea di massa\" collegandosi alle lotte operaie in funzione della costruzione di una organizzazione autonoma dai partiti di sinistra della classe operaia. \nLa Classe, dalla seconda met\u00e0 dello stesso anno, rinominata \"Potere Operaio\" divenne l'organo dell'omonima organizzazione fondata quello stesso anno da Negri, Scalzone, Piperno e di cui Negri fu il teorico e lo stratega. Direttore della rivista fu, fino al suo arresto nel novembre 1969, Francesco Tolin sostituito per un breve periodo da Letizia Paolozzi e poi, fino allo scioglimento di Potere Operaio nel giugno del 1973, Emilio Vesce. Collaboratori furono: i veneto-emiliani Negri, Guido Bianchini (il pi\u00f9 giovane partigiano d'Italia), oltre che Emilio Vesce; militanti della lombardia con Giairo Daghini (la cui casa in via Sirtori a Milano sar\u00e0 la redazione della rivista), Sergio Bologna (per un decennio professore alla facolt\u00e0 patavina di Scienze politiche), Ferruccio Gambino; parte del movimento studentesco di Roma con Piperno, Scalzone.\nNel settembre 1969, in seguito alla scissione in seno al \"Movimento operai-studenti\" di Torino, vi conflu\u00ec il gruppo \"Potere operaio di Venezia\" attivo nel nord-est e in Emilia sin dal 1967 (il \"\"Potere Operaio veneto-emiliano\", distinto dal \"Potere Operaio pisano\"\" che invece faceva capo a Adriano Sofri da cui sarebbe nato poi il gruppo Lotta continua).\nIl gruppo ebbe un periodico (settimanale fino al 1971, per un brevissimo periodo quindicinale poi e mensile) legato al movimento e dal nome omonimo, che usc\u00ec per alcuni anni. Dopo la trasformazione in mensile si inizi\u00f2 a pubblicare un foglio settimanale chiamato \"Potere Operaio del Luned\u00ec\".\nImpostazione teorica.\nPotere Operaio (abbreviato con la sigla Pot.Op.) \u00e8 stato il gruppo della sinistra extraparlamentare pi\u00f9 rappresentativo dell'operaismo, la corrente marxista che faceva capo in particolare a Mario Tronti (tra i fondatori di \"Classe Operaia\") che negli anni sessanta aveva proposto una innovativa lettura de Il Capitale nel suo testo pi\u00f9 rappresentativo di quegli anni, \"Operai e Capitale\". Potere Operaio fece proprie le tesi trontiane della lotta di classe interamente strutturata intorno al conflitto del mondo della fabbrica dell\"'operaio massa\", soggetto operaio tipico del fordismo che in Italia andava manifestandosi appieno solo nel decennio del boom economico, surclassando quel mondo industriale caratterizzato dall'operaio professionale che era stato bacino elettorale e soggetto sociale di riferimento del PCI.\nL'operaio massa, descritto da Tronti come \"rude razza pagana senza ideali, senza fede e senza morale\", era un soggetto slegato dal concetto di controllo dei mezzi di produzione proprio della tradizione comunista del movimento operaio, soggetto allo sfruttamento capitalistico e all'alienazione della catena di montaggio, spesso nel caso italiano emigrato e quindi straniero e senza radici affettive e culturali. Questo nuovo soggetto sarebbe stato in grado, con la sua conflittualit\u00e0 intrinseca verso l'organizzazione del lavoro capitalistico, di destrutturare l'impalcatura immobilistica della rappresentanza sindacale e del riformismo dei partiti della sinistra portando all'interno della fabbrica (e fuori) una lotta radicale e spontanea che, una volta indirizzata politicamente, avrebbe configurato l'inizio di un processo rivoluzionario. \nQuesto processo di autorganizzazione e di \"spontaneismo\" delle lotte prefigurava il concetto chiave di \"autonomia operaia\" (da cui nascer\u00e0 successivamente l'omonima soggettivit\u00e0 politica), che insieme alla formula del \"rifiuto del lavoro\" costituiva l'impalcatura fondamentale dell'azione politica di Pot.Op. Sulla base di questo indirizzo gli slogan pi\u00f9 utilizzati da Potere Operaio in relazione alle lotte operaie erano appunto legati alla questione del salario e al lavoro in termini di tempo e nocivit\u00e0: \"Pi\u00f9 soldi, meno lavoro\" e \"lavorare meno, lavorare tutti\". \nIl centralismo operaio e del mondo della fabbrica nel contesto metropolitano nell'azione politica di Pot.Op. \u00e8 stato l'elemento distintivo del gruppo (insieme a Lotta Continua che, seppur con differenze, condivideva questa impostazione) dal resto della sinistra extraparlamentare, orientata da un lato ad impostazioni estreme-ortodosse del marxismo-leninismo, dall'altro all'influenza dei movimenti rivoluzionari internazionali, dal terzomondismo di ispirazione guevarista al maoismo \"contadino\" e alla rivoluzione culturale.\n\"Lavoro Illegale\".\nPotere Operaio disponeva, dal 1971 (dopo il convegno di Roma dell'autunno di quell'anno) di una struttura denominata Lavoro Illegale, segreta e armata, di cui era leader Valerio Morucci sotto la responsabilit\u00e0 politica per\u00f2 di Oreste Scalzone. La struttura era nata grazie alla spinta di una parte del gruppo che spingeva verso un progressivo innalzamento del livello dello scontro, soprattutto dopo l'esperienza degli scontri di piazza dell'autunno caldo (in particolare quelli di Torino in Corso Traiano) e successivi. \nL'idea che prima o poi si sarebbe dovuto mettere in conto un lavoro \"armato\" convinse i vertici di Pot.Op. (con il placet decisivo di Toni Negri) ad autorizzare la creazione di una struttura che si occupasse del \"lavoro sporco\". L.I. si interessava di tutti gli aspetti illegali delle lotte, gestiva la circolazione delle armi, preparava l'armamentario dei servizi d'ordine per gli scontri in piazza. Nel Nord Italia, in particolare nella zona comasca si stabil\u00ec un legame tra L.I. e i GAP, sulla base di rapporti gi\u00e0 esistenti tra militanti di Pot.Op e Giangiacomo Feltrinelli. L'\"arruolamento\" in L.I. avveniva per chiamata dai membri interni, non esistevano quindi procedure per l'ammissione volontaria, seppur fossero molte le domande dei militanti per entrare nella struttura.\nNell'aprile 1973 alcuni aderenti al movimento scartati dal reclutamento in L.I. attuarono un attentato incendiario dimostrativo (pi\u00f9 per i vertici della struttura illegale del gruppo che per i destinatari dell'attentato) contro la casa di Mario Mattei, segretario della sezione del Movimento Sociale Italiano nel quartiere di Primavalle a Roma. A causa del divampare delle fiamme in seguito all'incendio del portone, Mattei rimase ferito ma i due figli, Stefano e Virgilio, morirono nell'incendio. L'episodio \u00e8 noto come Rogo di Primavalle.\nIn seguito al fatto dentro Pot.Op. inizi\u00f2 un lavoro di indagine interna per scoprire se i tre aderenti che nell'ambiente venivano considerati gli autori fossero davvero i responsabili dell'attentato. I tre, che vennero successivamente indagati formalmente dalla magistratura, professarono la loro innocenza (ma Clavo ammise invece la propria colpevolezza durante un duro \"interrogatorio\" condotto da Valerio Morucci con armi alla mano) e divennero un simbolo del movimento extraparlamentare in quanto considerati innocenti e vittime di una repressione arbitraria dello Stato. Pot.Op. diede cos\u00ec il via ad una campagna di \"controinformazione\" (o piuttosto di disinformazione) dove si sosteneva che ad appiccare l'incendio alla porta di casa Mattei fossero stati dei militanti del Movimento Sociale e quindi che sarebbe stato opportuno indagare su un possibile regolamento di conti interno all'area neofascista.\nQuando ad alcuni dei vertici di Pot.Op. fu chiaro che in realt\u00e0 gli autori dell'attentato erano realmente i tre indagati del gruppo, si dovette affrontare il problema di una struttura illegale ingestibile che poteva mettere a repentaglio la stessa struttura politica dell'organizzazione. Questo punto, rappresentato dal solo sospetto che potessero essere stati i tre militanti (sussisteva ancora nella base del gruppo la convinzione della loro innocenza), costitu\u00ec uno degli elementi che portarono quello stesso anno allo scioglimento di Potere Operaio.\nLa scissione e la diaspora.\nNel giugno 1973 in seguito a contrasti tra Toni Negri e Franco Piperno, due dei maggiori leader, l'area padovana vicina a Negri si scisse da quella romana, dopo il cosiddetto \"convegno di Rosolina\": ci\u00f2 decret\u00f2 lo scioglimento di Potere Operaio.\nParte dell'esperienza di Potere Operaio venne raccolta dalla nascente Autonomia Operaia, mentre alcuni fondarono i \"Collettivi politici veneti per il potere operaio\". Il giornale \"Potere Operaio\", che dal 1972 si chiamava \"Potere operaio del luned\u00ec\", continu\u00f2 tuttavia ad uscire fino al 1975 quando i vari spezzoni dell'organizzazione decisero di confluire anche loro nell'area dell'autonomia operaia.\nDirigenti, membri e simpatizzanti conosciuti.\nIl gruppo dirigente era costituito da:"}
{"id": "25322", "revid": "287204", "url": "https://it.wikipedia.org/wiki?curid=25322", "title": "Kaizen", "text": "Kaizen (\u6539\u5584) \u00e8 la composizione di due termini giapponesi, KAI (cambiamento, miglioramento) e ZEN (buono, migliore), e significa \"cambiare in meglio\", \"miglioramento continuo\". \u00c8 stato coniato da Masaaki Imai nel 1986 per descrivere la filosofia di business che supportava i successi dell'industria nipponica negli anni \u201880 con particolare riferimento alla Toyota, tanto da rappresentare il sinonimo di Toyotismo. Nel contesto in cui il termine \u00e8 stato coniato, \"Kaizen\" viene tradotto con \"miglioramento continuo\" perdendo di originalit\u00e0 rispetto al Ciclo di Deming dal quale deriva ma con il quale non coincide.\nIl \"Kaizen\" come \"pratica economica\" \u00e8 riferito all'efficienza dei fattori produttivi legati alla microeconomia aziendale attraverso lo sviluppo di Sistemi di Gestione finalizzati al contenimento dei costi di produzione.\nIl \"Kaizen\" come \"approccio per i sistemi di gestione per la Qualit\u00e0\" si connette con concetti come:\nIl \"Kaizen\" come \"strategia comportamentale\" si riferisce ad una pratica diretta al miglioramento costante dei processi manifatturieri, Ingegneristici e di \"business management\" secondo una logica \"bottom-up\" che recentemente ha trovato applicazione nella sanit\u00e0, Psicoterapia, Coaching, oltre ad altre industrie non manifatturiere quali istituti bancari ed industrie del terziario avanzato.\nLa \"vision\" della strategia Kaizen \u00e8 quella del \"rinnovamento a piccoli passi\", da farsi giorno dopo giorno, con continuit\u00e0, in radicale contrapposizione con concetti quali innovazione, rivoluzione e conflittualit\u00e0 di matrice squisitamente occidentale. La base del rinnovamento \u00e8 quella di incoraggiare ogni persona ad apportare ogni giorno piccoli cambiamenti il cui effetto complessivo diventa un processo di selezione e miglioramento dell'intera Organizzazione.\nStoria del Kaizen.\nLa storia del Kaizen \u00e8 indissolubilmente legata a quella della qualit\u00e0 in Giappone. Dopo la seconda guerra mondiale, le forze d'occupazione statunitensi portarono in Giappone alcuni esperti in \"business management\" quali Homer Sarasohn e Charles Protzman per aiutare la ricostruzione dell'industria giapponese all'interno di un programma (\"Management Training Program\") finalizzato ad introdurre il controllo statistico di matrice statunitense. Finito il programma governativo nel 1950, Sarasohn raccomand\u00f2 W. Edwards Deming all'industria Giapponese per proseguire lo sviluppo del metodo statistico.\nI prodotti giapponesi, negli anni cinquanta, erano percepiti dal mercato come scadenti e grossolane imitazioni dei prodotti americani. Deming ed altri \"guru\" del controllo di gestione statunitense, quali Feigenbum e Juran, proposero al governo giapponese di ribaltare la situazione in 10 anni attraverso la massiccia introduzione del controllo qualit\u00e0 nell'industria manifatturiera. Il progetto venne avviato dal governo giapponese con l'istituzione dell\"Economic and Scientific Section group\" (ESS) che realizz\u00f2 il programma Training Within Industry (TWI) gi\u00e0 nel 1951. Un filmato educativo del TWI, pensato per introdurre il \"J Program\" (Job Instruction, Job Methods and Job Relations) anche in Giappone, era intitolato \"Miglioramento in 4 Passi\" la cui traduzione giapponese suonava \"Kaizen eno Yon Dankai\": il termine Kaizen veniva ufficialmente introdotto in Giappone.\nQuale riconoscimento del lavoro svolto e dei risultati conseguiti, Deming fu insignito con un'alta onorificenza (Cavaliere di II Classe dell'Ordine del Sacro Tesoro) direttamente dalle mani dell'Imperatore del Giappone nel 1960.\nDurante gli anni sessanta l'importazione di prodotti giapponesi nei mercati europei ed americano increment\u00f2 significativamente grazie soprattutto all'alta qualit\u00e0 ed al prezzo contenuto di questi ultimi rispetto ai concorrenti occidentali: la profezia di Deming si era realizzata. I pionieri del cambiamento nipponico (Eiji Toyoda, S\u014dichir\u014d Honda, Kaoru Ishikawa, etc.) si apprestavano a diventare i nuovi \"guru\" del \"business management\" grazie ai propri \"Quality Managers\" (Masaaki Imai, Taiichi \u014cno, ed altri) ed ai sistemi di gestione per la qualit\u00e0.\nNon a caso, la prima conferenza internazionale sulla qualit\u00e0 fu tenuta a Tokio nel 1969. Proprio in quella occasione vennero poste le basi degli sviluppi futuri della qualit\u00e0 grazie all'intervento di Feigenbaum, che introdusse il concetto di qualit\u00e0 totale, e soprattutto l'intervento di Kaoru Ishikawa che segn\u00f2 il definitivo distacco del modello giapponese dai sistemi di gestione della qualit\u00e0 occidentali che stentavano ad imporsi in patria.\nNegli anni settanta fino a tutti gli anni ottanta, i crescenti successi dell'industria del Sol Levante imposero il Kaizen e pi\u00f9 in generale la qualit\u00e0 come punto di forza di ogni industria manifatturiera. A seguito della pressante crescita della competitivit\u00e0 Giapponese, in Inghilterra venne introdotta la BSI 5750 per la gestione dei sistemi qualit\u00e0 da cui, nel 1987, fu coniata la prima versione della ISO 9001. Nel 1986, la pubblicazione di \"Kaizen: The Key to Japan's Competitive Success\" di Masaaki Imai segn\u00f2:\nCon le disavventure dell'industria del Sol levante e l'impetuosa affermazione dell'industria cinese nel corso degli anni novanta, i giapponesi sono progressivamente scomparsi dalle citazioni e dalle case history. Il canto del cigno dell'avventura Kaizen in termini planetari avviene negli anni 2000 e segnatamente con l'edizione, curata dalla stessa Toyota, del set completo dei principi del toyotismo denominato \"Toyota Way\".\nLa cultura del Kaizen.\nIl kaizen affonda le sue radici nell'approccio scientifico-statistico di matrice occidentale e di fatto \u00e8 il prodotto della standardizzazione della produzione sperimentata da Henry Ford con la catena di montaggio negli anni \u201830. Tuttavia, il kaizen rimane un'esperienza Nipponica fino a tutti gli anni '60 e si diffonde in Occidente grazie ai successi commerciali ed al processo d'internalizzazione dell'industria Giapponese.\nQuesta improbabile ibridazione fra cultura occidentale ed orientale \u00e8 essenzialmente una \"rivoluzione culturale\" finalizzata alla modernizzazione del Giappone seconda solo al movimento \"sonn\u014d-j\u014di\" (onora l'imperatore) dell'era illuminata Meiji. Questo repentino cambiamento, che ha prodotto il boom economico Giapponese, \u00e8 un effetto collaterale del processo di occupazione delle Forze Armate Americane nell'immediato dopo guerra (che a tutt'oggi perdura) e del bisogno di approvvigionamenti \"standardizzati\" da reperire nei paesi occupati. Fino a qui l'apporto culturale Occidentale, per il resto il kaizen \u00e8 un prodotto della cultura Orientale, segnatamente Nipponica, per molti aspetti:\nIn ultima analisi, la componente legata alla cultura Orientale del Kaizen sembra esserne un elemento distintivo e determinante.\nToshiro Katori (\u5229\u90ce \u9999\u53d6\u5e02) ha recentemente rilevato come, a discapito delle radici scientifico-statistiche, la cultura della Qualit\u00e0 abbia prodotto, in Occidente, una serie di \u2018'guru'\u2019 spesso distanti dal main-stream del sistema produttivo e del pensiero economico, mentre in Oriente \u00e8 stata facilmente integrata nel tessuto produttivo prima Coreano e successivamente Cinese determinandone i successi. La ragione profonda di questo fenomeno risiederebbe, appunto, nel mancato cambio di Paradigma della cultura occidentale rispetto al comune retaggio culturale Sino-Nippo-Koreano che ha favorito la diffusione della Qualit\u00e0 come pensiero dominante su larga scala (ogni Organizzazione di ogni ordine e grado ed ogni operatore economico di qualsiasi formazione culturale e livello funzionale).\nSeguendo la logica che sottintende la Marcatura CE dei prodotti, l'esplicito riconoscimento del Total Quality Management come sistema d'attestazione della conformit\u00e0 libera da qualunque pregiudizio sull'applicabilit\u00e0 dei sistemi di gestione Kaizen anche alle Organizzazioni Occidentali\nI principi del Kaizen.\nIl Kaizen \u00e8 un processo quotidiano il cui scopo \u00e8 il miglioramento dell'efficienza produttiva soprattutto attraverso la \"umanizzazione del posto di lavoro\":\nSecondo l'approccio Kaizen, l'umanizzazione del posto di lavoro, ad ogni livello e coinvolgendo qualunque processo aziendale, comporta un aumento della produttivit\u00e0: \u201c'\u2019l'idea \u00e8 quella di nutrire le risorse umane dell'azienda elogiandole ed incoraggiandole alla partecipazione delle attivit\u00e0 legate alla Qualit\u00e0'\u2019\u201d.\nIl personale dell'Organizzazione, dal C.E.O. fino all'addetto alle pulizie, tanto quanto tutti gli stakeholders (per i processi ad essi dedicati), \u00e8 tutto inderogabilmente coinvolto nel processo di miglioramento e nella gestione della Qualit\u00e0.\nPresupposti necessari (per altro non sufficienti) al \"coinvolgimento totale dei singoli alla realizzazione degli scopi dell'Organizzazione\" sono:\nLa \"ingegnerizzazione del posto di lavoro\" sul modello Kaizen pu\u00f2 essere descritta con 5 idiomi Giapponesi tutti traducibili in inglese con altrettante parole che iniziano per esse (\u201c5S\u201d):\nUn altro concetto chiave del Kaizen \u00e8 il \"Kanban\" (\u30ab\u30f3\u30d0), meglio conosciuto in Occidente con il termine Just in time. Il Kanban \u00e8 un processo di gestione della logistica strutturato secondo la logica \u201cpull\u201d (tirare) che l'ideatore descrive come la logica dello scaffale del super-market nel quale l'approvvigionamento \u00e8 determinato dalle scelte del Cliente e dalla costante reintegrazione delle scorte nello spazio preposto per lo stoccaggio. L'enfasi del Kaizen sulla gestione logistica ha radici profonde legate alla strategia militare con particolare riferimento a L'arte della guerra di Sun-Tsu. In ordine temporale, il Kanban risale all'esperienza diretta Toyota nei primi anni '40 (ovvero prima dell'avvento di Deming) per essere successivamente implementato come prassi industriale nel maggiore impianto produttivo Toyota nel 1953, il che fa della gestione logistica Kanban un prodotto autoctono della cultura nipponica.\nAltro importante principio ispiratore del Kaizen \u00e8 lo \"sviluppo delle tecniche di problem solving\" attraverso quello che in Occidente \u00e8 conosciuta come RCA (Root Cause Analysis) che si concretizza attraverso lo strumento operativo meglio conosciuto come Diagramma di Ishikawa ovvero diagramma a lisca di pesce.\nQuale tecnica investigativa, la RCA risulta particolarmente interessante e parimenti di difficile comprensione per la cultura Occidentale. Il poderoso contributo della RCA \u00e8 quello di essere l'unico strumento operativo di analisi delle relazioni causali non lineari tipiche dei sistemi causali complessi che ci riporta al profondo Olismo che pervade la metodologia Kaizen.\nIl vantaggio dell'approccio RCA \u00e8 quello di non identificare una causa efficiente univoca a priori e di essere perfettamente allineato (a differenza, ad esempio, dei diagrammi di Pareto) con l'Operazionismo di Percy Williams Bridgman. Senza l'apporto della visione Olistica Orientale come back-ground culturale, sarebbe arduo capire perch\u00e9 l'ideatore della RCA (che in fondo \u00e8 solo una tecnica pratica) sia stato un ingegnere (in luogo magari di un fisico) chiamato Ishikawa e non Smith o Rossi.\nUn altro importante strumento di problem solving storicamente riferibile al Kaizen \u00e8 la tecnica cosiddetta \"5 why's\"(cinque volte perch\u00e9) sviluppata da Sakichi Toyoda (\u8c4a\u7530 \u4f50\u5409) durante la sua attivit\u00e0 di C.E.O. della Toyota. Oltre gli aspetti pratici ed operativi, che non differiscono da un diagramma a pesce, lo scopo intrinseco del porsi 5 volte perch\u00e9 risiede nella dilatazione del tempo di reazione del \u2018'problem solver'\u2019 che progressivamente si distacca da un approccio impulsivo e poco incline alla valutazione obiettiva.\nIl Kaizen prescrive un robusto ricorso al \"sistema dei suggerimenti\". Il sistema dei suggerimenti, seppur creato negli Stati Uniti ed implementato dal Governo Americano gi\u00e0 durante la seconda guerra mondiale attraverso il sistema c.d. del \u2018'Suggestion box'\u2019, con lo sviluppo del Kaizen diventa sistemico e diffuso.\nAi classici strumenti noti alla soddisfazione del cliente, il Kaizen ha sviluppano un sistema di suggerimenti interno all'organizzazione. I vantaggi pratici derivanti dallo stimolo della voce dei dipendenti possono essere sinteticamente riassunti in:\nIl ciclo del Kaizen.\nL'implementazione di un \"modello di gestione Kaizen\" presuppone un'elevata ingegnerizzazione dei processi in fase di progettazione unitamente al massimo controllo sugli stessi sulla falsariga del Ciclo di Deming.\nLa ragione di questo modello risiede nella massima riduzione dei controlli \u201ca valle\u201d (tests distruttivi e non, misurazioni empiriche e verifiche direttamente sui prodotti) in favore dei \u201ccontrolli concomitanti\u201d, dei controlli \u201ca monte\u201d e di un atteggiamento proattivo generale finalizzato all'eccellenza.\nIn massima sintesi, il ciclo Kaizen pu\u00f2 essere definito come:"}
{"id": "25325", "revid": "1543377", "url": "https://it.wikipedia.org/wiki?curid=25325", "title": "61 Cygni", "text": "61 Cygni (61 Cyg, talvolta chiamata la Stella di Bessel o la Stella Volante di Piazzi) \u00e8 una stella binaria visibile nella costellazione del Cigno. Consiste di una coppia di stelle arancioni di sequenza principale poco pi\u00f9 piccole del Sole, che orbitano attorno al comune centro di massa in circa 659 anni. Di magnitudine 5 e 6, le componenti di 61 Cyg sono tra le stelle pi\u00f9 deboli visibili ad occhio nudo senza alcuno strumento ottico.\n61 Cygni ha attratto l'attenzione degli astronomi sin dal XIX secolo a causa del suo alto moto proprio. Nel 1838 Friedrich Wilhelm Bessel, astronomo presso l'osservatorio di K\u00f6nigsberg, sfruttando il metodo della parallasse, ha misurato la sua distanza dalla Terra quantificandola in circa 10,4 anni luce, un valore molto prossimo a quello accertato di circa 11,36\u00a0anni luce, che la rendono una delle stelle pi\u00f9 vicine alla Terra.\nNel corso del XX secolo diversi astronomi hanno annunciato, a seguito di misurazioni astrometriche del sistema, di aver scoperto la presenza di uno o pi\u00f9 pianeti in orbita attorno alle due componenti; le recenti misurazioni ad alta precisione hanno per\u00f2 escluso questa possibilit\u00e0.\nOsservazione.\nLa stella 61 Cygni \u00e8 individuabile grazie a , un astro di quarta magnitudine facile da individuare, poich\u00e9 con le stelle Deneb, Sadr e Gienah (\u03b1, \u03b3 ed \u03b5 Cygni) forma un rettangolo, di cui \u03c4 costituisce il vertice nordorientale; 61 Cygni si individua a circa un grado a nordovest di questa stella, e appare come una stellina di quinta magnitudine appena percepibile sotto un cielo poco inquinato. Sullo sfondo si trova un tratto poco appariscente della scia chiara della Via Lattea, che risente in parte dell'oscuramento ad opera delle nubi oscure della Fenditura del Cigno.\nData la sua declinazione di +38,4\u00b0, 61 Cyg \u00e8 una stella dell'emisfero celeste boreale; questa declinazione fortemente settentrionale fa s\u00ec che essa possa risultare visibile solo da latitudini a nord di 51\u00b0 S, mentre a nord di 51\u00b0 N appare circumpolare, ossia non tramonta mai sotto l'orizzonte. Essendo una stella boreale, \u00e8 facilmente osservabile dall'emisfero nord terrestre, in cui \u00e8 visibile nel cielo della sera in particolare nelle notti estive e autunnali, quando si presenta molto alta nel cielo. Alle latitudini temperate medio-basse boreali si pu\u00f2 osservare allo zenit nelle sere di fine agosto. Dall'emisfero australe la sua visione \u00e8 molto penalizzata e pu\u00f2 essere scorta dalle aree temperate molto bassa sull'orizzonte nord.\nUn osservatore che utilizzi un binocolo da 7\u00d750 riesce a scorgere 61 Cygni a due campi osservativi a sud est di Deneb; la separazione delle due stelle costituenti il sistema \u00e8 lievemente superiore alla grandezza angolare media di Saturno (16\u201320\u2033). Di conseguenza, se le condizioni osservative sono quelle ideali, il sistema pu\u00f2 esser facilmente risolto da un telescopio da 6\u00a0mm di apertura.\nStoria delle osservazioni.\nLa caratteristica pi\u00f9 peculiare di 61 Cygni \u00e8 il suo alto moto proprio, che ha attratto l'attenzione degli astronomi sin dal XIX secolo. Questa caratteristica fu dimostrata per la prima volta nel 1804 da Giuseppe Piazzi, che battezz\u00f2 61 Cyg \"La Stella Volante\"; la scoperta di Piazzi tuttavia ricevette una scarsa attenzione, poich\u00e9 condusse le sue osservazioni in uno spazio di tempo (circa 10 anni) ritenuto troppo breve. Fu necessario attendere il 1812, quando Friedrich Wilhelm Bessel pubblic\u00f2 uno scritto che pose la stella al centro dell'attenzione della comunit\u00e0 astronomica. L'elevato moto proprio, il pi\u00f9 alto sino ad allora rilevato, rese 61 Cygni papabile per la determinazione della sua distanza tramite il metodo della parallasse non appena la qualit\u00e0 degli strumenti osservativi raggiunse livelli tali da consentirne la corretta effettuazione. La misura fu compiuta nel 1838 e permise di ottenere un valore di 313,6\u00a0mas (equivalenti ad una distanza 10,4 anni luce), relativamente vicino al valore accettato di 287,18\u00a0mas (che corrispondono a 11,36\u00a0anni luce). 61 Cygni fu quindi la prima stella (escludendo il Sole) di cui sia stata misurata la distanza dalla Terra.\nPochi anni dopo si scopr\u00ec che un'altra stella, Groombridge 1830, possedeva un moto proprio pi\u00f9 ampio; 61 Cygni rimaneva comunque la stella visibile ad occhio nudo col maggior moto proprio (Groombridge 1830, con una magnitudine di 6,4, pu\u00f2 esser vista solo in condizioni di eccezionale oscurit\u00e0). Successivamente, la scoperta di stelle con maggior moto proprio, ad opera anche del satellite Hipparcos, retrocesse 61 Cygni al settimo posto nella \"graduatoria\" delle stelle col maggior moto proprio.\nNel 1911 il valore della parallasse ottenuto da Bessel fu affinato da 0,3136 a 0,310, mentre le osservazioni condotte presso lo Yerkes Observatory permisero di misurare la velocit\u00e0 radiale del sistema in \u221262\u00a0km/s; tale valore, combinato con il suo moto proprio di circa 79\u00a0km/s, restituisce una velocit\u00e0 spaziale di circa 100\u00a0km/s, che appare orientata verso un punto posto a circa 12\u00b0 a ovest della Cintura di Orione. Nello stesso anno Benjamin Boss pubblic\u00f2 alcuni dati astrometrici che indicavano che il sistema di 61 Cygni facesse parte di un'associazione stellare, che comprendeva 26 possibili membri, tra cui , , e . La velocit\u00e0 spaziale di queste stelle \u00e8 compresa tra 105 e 114\u00a0km/s in relazione alla posizione del Sole.\nNel 1830 Friedrich Georg Wilhelm von Struve fu il primo ad annunciare la natura binaria della stella; tuttavia rimase incerto per alcuni anni se si trattasse di una coppia gravitativamente legata o di un semplice effetto prospettico, data l'ampia separazione angolare delle due componenti. Le iniziali misurazioni della parallasse di ciascuna di esse restituirono inizialmente dei risultati differenti: 0,360\" per A e 0,288\" per B, il che indicava una separazione di oltre due anni luce. Tali misurazioni furono nuovamente effettuate nel 1917 e dimostrarono che la separazione reale tra le due componenti era nettamente inferiore; l'effettivo legame gravitazionale tra le due componenti fu definitivamente chiarito nel 1934, quando furono resi noti i parametri orbitali del sistema.\nIl sistema.\nSebbene a occhio nudo appaia come una singola stella, 61 Cygni \u00e8 in realt\u00e0 un sistema binario, costituito da una coppia di stelle arancioni di sequenza principale, 61 Cygni A e 61 Cygni B. Le due componenti orbitano attorno al comune baricentro in un periodo di 659 anni, con una separazione media di circa 84 unit\u00e0 astronomiche (UA). L'elevato valore di eccentricit\u00e0 dell'orbita (0,48) indica che la separazione delle due componenti differisce in maniera consistente tra i due apsidi, variando tra le 44 UA al periastro e le 124 UA all'afastro. L'ampiezza dell'orbita della coppia rende difficile misurare la massa delle due componenti, e l'accuratezza di questi valori rimane oggetto di controversia; in futuro si spera di risolvere la questione tramite l'utilizzo delle tecniche astrosismologiche. L'alta velocit\u00e0 spaziale del sistema in relazione al Sole, quantificata in 108\u00a0km/s, \u00e8 responsabile dell'elevato moto proprio osservato. Il valore negativo della componente trasversale del moto, ovvero la velocit\u00e0 radiale, indica che la stella si sta avvicinando al sistema solare; si ritiene che raggiunger\u00e0 la distanza minima tra circa 20\u00a0000 anni, quando dagli attuali 11,4 anni luce si porter\u00e0 a soli 9 anni luce.\n61 Cygni A.\nLa componente A del sistema di 61 Cyg \u00e8 una stella di magnitudine 5,2 di classe spettrale K5 V, che possiede circa il 70% della massa del Sole, il 66,5% del suo diametro e circa il 20% della sua luminosit\u00e0. La metallicit\u00e0 della stella, misurata in base all'abbondanza di ferro, \u00e8 pari al 79% di quella della nostra stella.\n61 Cyg A possiede un'attivit\u00e0 magnetica pi\u00f9 intensa rispetto a quella registrata sul Sole; gli studi mostrano la presenza di un complesso ciclo di attivit\u00e0, analogo al ciclo solare, con un periodo di circa 7,5 \u00b1 1,7 anni. La combinazione dell'attivit\u00e0 delle macchie fotosferiche e dell'attivit\u00e0 cromosferica rendono 61 Cygni A membro della classe di variabili note come BY Draconis. La superficie stellare manifesta una rotazione differenziale, con periodi che a seconda della latitudine variano da 27 a 45 giorni, con una media di 35 giorni. Presenta inoltre una discreta attivit\u00e0 eruttiva del tipo UV Ceti.\nIl vento emesso da 61 Cyg A produce una bolla (astrosfera) all'interno del mezzo interstellare circostante, appartenente alla Nube Interstellare Locale. Coincidente con la direzione del moto del sistema attorno al centro galattico, la bolla si estende sino a una distanza dalla stella di sole 30 UA, pari circa alla distanza che nel sistema solare separa il Sole da Nettuno; questa distanza \u00e8 nettamente inferiore a quella che separa 61 Cyg A dalla componente B, il che dunque indica che le due stelle non condividano una comune astrosfera, come invece accade in sistemi binari pi\u00f9 stretti. La sua compattezza \u00e8 probabilmente il risultato della debole intensit\u00e0 del flusso di particelle del vento e della velocit\u00e0 relativamente alta con cui il sistema si muove attraverso il mezzo interstellare.\n61 Cygni B.\nLa componente B del sistema \u00e8 lievemente pi\u00f9 piccola della compagna; di magnitudine 6,1 e classe spettrale K7 V, possiede circa il 63% della massa solare, il 67% del suo diametro e circa il 15% della sua luminosit\u00e0. La metallicit\u00e0 della stella, misurata in base alla abbondanza di ferro, \u00e8 pari al 70% di quella del Sole.\n61 Cygni B manifesta una variabilit\u00e0 pi\u00f9 caotica rispetto a quella di A, caratterizzata dalla comparsa di frequenti brillamenti; sembra inoltre possedere un ciclo di attivit\u00e0 di circa 11,7 anni. La stella presenta un'attivit\u00e0 eruttiva del tipo UV Ceti piuttosto pronunciata, e la sua cromosfera risulta del 25% pi\u00f9 attiva rispetto a quella della componente A. A causa della rotazione differenziale, il periodo di rotazione della stella varia a seconda della latitudine da 32 a 47 giorni, con un valore medio di 38 giorni.\nL'et\u00e0 del sistema.\nGli astronomi non sono concordi nell'esatta stima dell'et\u00e0 del sistema, per via dei differenti risultati ottenuti con i differenti metodi d'indagine. Infatti, mentre le misurazioni sui moti spaziali restituiscono un valore prossimo ai 10 miliardi di anni, l'analisi della velocit\u00e0 di rotazione (\"girocronologia\") restituisce invece un valore ben pi\u00f9 modesto, pari a 2,0 \u00b1 0,2 miliardi di anni; ancora, le indagini basate sulla misurazione dell'attivit\u00e0 cromosferica restituiscono dei valori diversi per le due componenti, ovvero 2,36 miliardi di anni per A e 3,75 per B. La stima dell'et\u00e0 basata sui modelli dell'evoluzione stellare restituisce invece un valore molto pi\u00f9 basso, ponendo come limite superiore 0,44 e 0,68 miliardi di anni. Tuttavia, un modello evolutivo che si serve del codice CESAM2k, sviluppato dall\"Observatoir de la C\u00f4te d'Azur\", restituisce un'et\u00e0 per la coppia pari a 6,0 \u00b1 1,0 miliardi di anni.\nIpotesi e ricerca di oggetti substellari.\nPer via della sua vicinanza al sistema solare, 61 Cygni \u00e8 oggetto di ricerche incentrate sull'individuazione di oggetti substellari (pianeti o nane brune); in diverse occasioni \u00e8 stata annunciata la presenza di oggetti di piccola massa invisibili in orbita attorno a una delle componenti di 61 Cyg, ma ad oggi nessuna di queste scoperte \u00e8 stata confermata. Nel 1942 Kay Aage Gunnar Strand, allora direttore dello United States Naval Observatory, utilizzando delle osservazioni fotografiche effettuate negli osservatori di Potsdam, Lick, e Sproul, individu\u00f2 delle piccole ma regolari variazioni nelle orbite di 61 Cygni A e B, il che gli fece ipotizzare la possibile esistenza di un terzo corpo orbitante attorno a 61 Cygni A. In un articolo del febbraio 1957, Strand analizz\u00f2 molti dati e giunse alla conclusione che l'oggetto era di circa 8 masse gioviane ed orbitava attorno alla stella in 4,8 anni, il che suggeriva una distanza media orbitale (semiasse maggiore) di circa 2,4 UA (359 milioni di km), pressappoco la medesima distanza del limite interno della fascia principale degli asteroidi nel sistema solare. A causa della sua piccola massa e del diametro pari a 1/10 del Sole, questo oggetto non ancora confermato venne chiamato \"61 Cygni C\".\nNel 1977 un'\u00e9quipe di astronomi sovietici dell'Osservatorio di Pulkovo, presso San Pietroburgo, ipotizzarono la presenza di ben tre pianeti: due giganti gassosi di massa rispettivamente 6 e 12 volte quella di Giove in orbita attorno a 61 Cyg A, ed un terzo di 7 masse gioviane attorno a 61 Cyg B. L'anno successivo Wulff Dieter Heintz annunci\u00f2 l'individuazione di un oggetto con una massa pari al 6% della massa del Sole (60 masse gioviane), ma verific\u00f2 in questo modo che i dati iniziali non erano corretti.\nPoich\u00e9 sino ad ora non \u00e8 stato individuato nessun oggetto di massa planetaria attorno alle stelle del sistema, un gruppo di lavoro del McDonald Observatory ha calcolato dei parametri-limite che potrebbero possedere eventuali pianeti in orbita attorno ad una delle due componenti del sistema: questi avrebbero masse comprese tra 0,07 e 2,4 masse gioviane e disterebbero dalla stella madre tra 0,05 e 5,2 UA. Entrambe le stelle sono state scelte come obiettivi principali per la missione della NASA \"Space Interferometry Mission\", potenzialmente in grado di individuare pianeti di almeno 3 masse terrestri ad una distanza di 2 UA dalla stella. Le misurazioni spettroscopiche hanno rilevato la presenza di un eccesso di radiazione infrarossa, dovuto alla presenza di un disco di polveri attorno a una o a entrambe le componenti; tale disco si troverebbe ad una distanza ravvicinata alle componenti stellari, motivo per il quale non \u00e8 ancora stato possibile risolverlo tramite le strumentazioni ottiche.\nPer poter ospitare acqua liquida in superficie, un ipotetico pianeta di tipo terrestre dovrebbe trovarsi a sole 0,30 UA (44,9 milioni di km) dalla componente A e ad appena 0,20 UA (29,9 milioni di km) dalla componente B; a queste distanze, pari rispettivamente ai tre quarti e alla met\u00e0 della distanza che separa Mercurio dal Sole, i pianeti avrebbero un periodo orbitale, rispettivamente, di 76,8 e 46,6 giorni, e, probabilmente, una rotazione sincrona.\nNella cultura di massa.\nLa presunta scoperta da parte di Strand di un pianeta in orbita attorno a 61 Cygni A colp\u00ec lo scrittore di fantascienza Hal Clement, che nel 1953 diede alle stampe \"Stella doppia 61 Cygni\". In assenza di dati certi, Clement si prese alcune libert\u00e0 nel creare il \u00absuo pianeta\u00bb, \"Mesklin\". Il processo che condusse all'invenzione delle caratteristiche del pianeta \u00e8 descritto nell'articolo \"Whirligig World\" (\"Mondo trottola\" nelle versioni in italiano) pubblicato su \"Astounding Science Fiction\" nel giugno dello stesso anno."}
{"id": "25326", "revid": "466539", "url": "https://it.wikipedia.org/wiki?curid=25326", "title": "Ky\u016bsh\u016b", "text": " \u00e8 una delle otto regioni del Giappone, situata direttamente a sud-ovest dell'isola principale dell'arcipelago nipponico, Honsh\u016b, e, ad ovest, dell'isola di Shikoku. \u00c8 la terza, in ordine di grandezza, tra le quattro maggiori isole che compongono l'arcipelago giapponese. Sulla costa sud-occidentale dell'isola \u00e8 situata la citt\u00e0 di Nagasaki, capitale dell'omonima prefettura.\n\u00c8 considerato il luogo di nascita della civilt\u00e0 giapponese. Nell'antichit\u00e0 era anche conosciuto sotto il nome di , e . L'isola, durante l'arcaico ordinamento amministrativo statale nipponico del \"Gokishichid\u014d\" (\u4e94\u757f\u4e03\u9053, \"Cinque Provincie e Sette Circuiti\"), costituiva assieme ai limitrofi micro-arcipelago di Tsushima ed isola di Iki (oggi tutte parti della prefettura di Nagasaki) uno dei sette circuiti (\"d\u014d\") del Paese, il Saikaid\u014d (\u897f\u6d77\u9053, \"Circuito del Mare Occidentale\").\nGeografia.\nL'isola \u00e8 prevalentemente montuosa e il pi\u00f9 alto vulcano attivo giapponese, il Monte Aso ( m), si trova in Ky\u016bsh\u016b. Ci sono molti altri segni dell'attivit\u00e0 tettonica, incluse numerose aree ricche di sorgenti calde. La pi\u00f9 celebre di queste si trova a Beppu, lungo la costa orientale, e attorno al Monte Aso, nella zona centrale dell'isola.\nLa \u00e8 una regione stabilita politicamente che consiste di sette prefetture su Ky\u016bsh\u016b e della prefettura di Okinawa pi\u00f9 a sud.\nLa principale citt\u00e0 dell'isola \u00e8 Fukuoka. Con una popolazione approssimativa di 1,4 milioni di abitanti \u00e8 uno dei principali poli commerciali, con un grande aeroporto internazionale e una delle cinque borse valori in Giappone. Kitaky\u016bsh\u016b (prefettura di Fukuoka) \u00e8 un altro importante centro (poco meno di un milione di abitanti), soprattutto nel campo dell'industria pesante. Kumamoto e Kagoshima sono la terza e quarta citt\u00e0 pi\u00f9 grandi con pi\u00f9 di 500.000 abitanti. Nagasaki possiede uno dei pi\u00f9 antichi porti internazionali, che \u00e8 stato la sola porta di accesso al Giappone per gli stranieri durante il periodo Edo, dalla met\u00e0 del XVI secolo fino alla met\u00e0 del diciottesimo.\nClima.\nParte del Ky\u016bsh\u016b ha un clima subtropicale, in particolare le regioni di Miyazaki e Kagoshima.\nEconomia.\nI principali prodotti agricoli sono riso, t\u00e8, tabacco, patate dolci e soia; c'\u00e8 anche un'abbondante produzione di seta. L'isola \u00e8 nota per la produzione di differenti tipi di ceramiche tra le quali Arita, Imari, Satsuma e Karatsu. L'industria pesante \u00e8 concentrata nel nord, attorno alle citt\u00e0 di Kitaky\u016bsh\u016b, Nagasaki e \u014cita e include industrie chimiche e meccaniche.\nNella cultura di massa.\nNella serie \"Pok\u00e9mon\", la regione del Ky\u016bsh\u016b \u00e8 l'ispirazione della fittizia regione di Hoenn, luogo dove si svolgono gli eventi dei videogiochi \"Pok\u00e9mon Rubino\" e \"Zaffiro\", \"Pok\u00e9mon Smeraldo\" e \"Pok\u00e9mon Rubino Omega\" e \"Zaffiro Alpha\"."}
{"id": "25331", "revid": "1543377", "url": "https://it.wikipedia.org/wiki?curid=25331", "title": "Castel Gandolfo", "text": "Castel Gandolfo \u00e8 un comune italiano di abitanti della citt\u00e0 metropolitana di Roma Capitale, nell'area dei Castelli Romani. Il centro abitato fa parte del circuito dei \"Borghi pi\u00f9 belli d'Italia\".\n\u00c8 conosciuta soprattutto per la presenza della residenza estiva dei papi, alla quale fanno corona molte altre residenze estive, ville e villini edificati a partire dal XVII secolo. Il suo territorio include quasi tutto l'arco costiero del lago Albano con vista sul cono vulcanico di Monte Cavo, che ospita tra l'altro lo stadio olimpico di canottaggio del CONI.\nVi sono inoltre vari luoghi di interesse archeologico (tra cui l'emissario del lago Albano e i resti della villa albana di Domiziano), naturalistico (essendo la zona inclusa nel perimetro del parco regionale dei Castelli Romani) e artistico (come la collegiata pontificia di San Tommaso da Villanova edificata da Gian Lorenzo Bernini).\nGeografia fisica.\nTerritorio.\nIl territorio del comune di Castel Gandolfo si estende in obliquo in direzione nord-nord est a cavallo tra la zona collinare dei Colli Albani e quella pianeggiante dell'Agro Romano. \u00c8 incluso e tutelato dal Parco Regionale dei Castelli Romani, costituito nel 1984. Il suolo \u00e8 nella schiacciante totalit\u00e0 composto da terreni di origine vulcaniche, con prevalenza di materiali come peperino, tufo e pozzolana.\nSecondo la classificazione data dal \"Servizio Geologico d'Italia\" la maggior parte del territorio castellano \u00e8 composto, similmente alle altre zone dei Colli Albani, da terreni classificati come \"v\". Le coste del cratere del \"Laghetto di Turno\" a Pavona sono classificate come zona \"v\", ovvero prodotti di un antico centro d'emissione di lava del Vulcano Laziale; il fondo del \"Laghetto\" invece \u00e8 zona \"av\". Le aree del \"Quarto Santa Fumia\" e di \"Villa Elvira Vaselli\" sono invece classificate come zone \"\u03b2'\". I fianchi del lago Albano, chiamati volgarmente \"pentime\", sono geologicamente zona \"dt\", mentre le spiagge del lago stesso, caratteristiche per il loro colore nero cenere, sono definite zona \"a\". Infine, gli ultimi lembi del territorio castellano sotto Pavona verso il mar Tirreno appartengono alle zone \"p'\" ed \"sp\".\nIdrografia.\nLa principale risorsa idrografica del territorio castellano \u00e8 rappresentata dal lago Albano, spesso chiamato impropriamente \"lago di Castel Gandolfo\" o \"lago di Albano\". La superficie lacustre attualmente \u00e8 gestita dall\"'Ente Acque Interne\" della provincia di Roma: in passato fu di propriet\u00e0 dell'abbazia di Santa Maria di Grottaferrata, della Camera Apostolica, e del principe Stanislao Poniatowski dal 1802 fino al 1870.\nDal lago Albano in et\u00e0 romana, presumibilmente nel III secolo a.C. dando credito alla leggenda riferita da Tito Livio e Dionigi d'Alicarnasso, venne scavato un emissario artificiale, che parte dalla rupe sotto il \"Villino Manes\", a circa 250 , poco fuori dall'abitato e giunge in localit\u00e0 \"Mole di Castel Gandolfo\" percorrendo 1800 metri in direzione sud-sud ovest. Le acque del lago alimentavano alcune mole per la molitura del grano, che servivano alla popolazione di Castel Gandolfo ed Albano, ed alcuni lavatoi pubblici.\nPoco pi\u00f9 a valle della localit\u00e0 \"Mole\", c'\u00e8 il \"Laghetto di Turno\", un antico cratere vulcanico successivamente riempitosi d'acqua, di dimensioni pi\u00f9 piccole rispetto ai vicini laghi vulcanici come Albano, Vallericcia e Nemi. Il \"Laghetto\", ridottosi ad una palude malsana, venne bonificato attorno al 1611 su ordine di papa Paolo V con la sovraintendenza del cardinale Giacomo Serra.\nAi confini con i territori di Marino e di Roma, scorre il \"fosso dei Preti\", che si origina in territorio marinese in localit\u00e0 \"Quarto della Tribuna\", a 163 . Un altro fosso che si origina da acque castellane \u00e8 il \"fosso de' Picelli\", che scorre verso Pomezia.\nOrografia.\nL'altitudine massima che si registra nel territorio castellano \u00e8 425 , presso il Collegio di \"Propaganda Fide\" attiguo a Villa Barberini. Sempre sulla corona di alture attorno al cratere del lago Albano, si ha quota 400 , altezza della cima di Monte Cucco, ai confini con Marino. Poco pi\u00f9 in basso al chilometro 24 della Strada statale 216 Maremmana III si contano 394 , e all'incrocio tra la Strada statale 140 del Lago di Albano e la Strada statale 216 Maremmana III, in prossimit\u00e0 dell'ingresso principale della Villa Pontificia, si misurano 392 . Poco pi\u00f9 in basso, a 388 , c'\u00e8 la Stazione di Castel Gandolfo, sulla ferrovia Roma-Albano poco sotto il centro storico, a picco sul lago Albano. Infine, 381 \u00e8 l'altitudine di \"Villa Elvira Vaselli\", su un colle prossimo ai confini di Marino lungo la Strada statale 216 Maremmana III.\nLungo la direttrice della Strada statale 7 Via Appia le altitudini da nord-ovest a sud-est sono le seguenti: al \"Cimitero di Castel Gandolfo\", chilometro 22,5, l'altitudine \u00e8 306 ; al chilometro 23 presso la localit\u00e0 \"Ercolano\" 335 ; alla Stazione di Albano Villetta 330 .\nVerso il mar Tirreno, il terreno degrada dolcemente: cos\u00ec dai 250 del \"Casale Santa Cristina\", sotto Castel Savello ai confini con Albano, si passa ai 217 di \"Colle Lilli\", ai 200 di \"Valle Pozzo\", ai 155 del \"Quarto Santa Fumia\" ai confini con Marino e Roma, ai 130 del \"Laghetto di Turno\", e alla quota pi\u00f9 bassa del territorio che \u00e8 101 , nella frazione di Pavona.\nClima.\nDal punto di vista climatico il territorio rientra nel dominio del clima temperato mediterraneo con inverni miti, temperature autunnali superiori a quelle primaverili, estati ventilate. Nell'area dei Colli Albani, dunque anche a Castel Gandolfo, si presenta il fenomeno detto \"stau\", che consiste nella riduzione del vapore acqueo nelle nuvole man mano che il terreno si alza. Perci\u00f2 la piovosit\u00e0 maggiore si avr\u00e0 sulle prime alture dei colli, rivolte verso il mare, verso sud sud-ovest, e la minore verso nord.\nCastel Gandolfo, trovandosi sulla traiettoria delle correnti umide tirreniche, risulta discretamente piovosa con 900mm annui di precipitazioni.. I venti spirano prevalentemente da sud e da ovest, pi\u00f9 raramente da nord e da est.\nNormalmente la zona \u00e8 battuta da venti di scirocco non di rado molto forti e libeccio, ma talvolta compare anche il ponentino, vento caratteristico della zona di Roma. Durante l'inverno invece si ha la presenza di tramontana e grecale, il primo proveniente dalla vasta pianura dell'Agro Romano.\nL'estate \u00e8 calda e la presenza del lago Albano ma anche quella di un laghetto artificiale all'interno del campo internazionale di Golf a 18 buche, rendono l'aria con un'umidit\u00e0 sopra la media della zona. L'inverno \u00e8 mite e piovoso senza, in genere, che vengano raggiunte temperatura eccessivamente basse. A Castel Gandolfo nevica piuttosto raramente e solo in presenza di un freddo generalizzato marcato. In estate le temperature raggiungono i 35\u00a0\u00b0C con punte di 37/40\u00a0\u00b0C. La zona del lago, posta oltre 100 metri pi\u00f9 in basso dell'abitato, seppur mitigata dalla mole d'acqua \u00e8 probabilmente la pi\u00f9 fredda ed umida del paese.\nDall'aprile 1995 a tutto il 2001 \u00e8 stata attiva una stazione pluviometrica dell'Ufficio Idrografico di Roma a quota 436 metri che ha registrato i valori che seguono di pioggia; per quanto riguarda temperature e venti non \u00e8 possibile utilizzare le rilevazioni di stazioni vicine come Ariccia Catena che risentono troppo del fenomeno dell'inversione termica per essere paragonabili. Dal novembre 2011 \u00e8 attiva una stazione meteo sul lato ovest del lago a quota 295 metri:\nOrigini del nome.\nIl toponimo \"Castel Gandolfo\" viene fatto comunemente derivare dal latino \"Castrum Gandulphi\", nome del castello posseduto presumibilmente in questo sito dalla famiglia dei \"Gandolfi\", originaria probabilmente di Genova.\nUn'altra ipotesi, sostenuta nei suoi \"Commentarii\" (1462) da papa Pio II, \u00e8 che il toponimo dell'abitato derivi \"a Gandulphi Sabinorum\", dal nome cio\u00e8 di un certo Gandolfo Savelli.\nNella \"Cosmografia\" di Paolo Meruda Castel Gandolfo \u00e8 addirittura chiamato \"San Gandolfo\".\nVarianti del toponimo corrente sono \"Castel-Gandolfo\" e \"Castelgandolfo\".\nStoria.\nMedioevo (476-1604).\nIl territorio di Castel Gandolfo, incluso nella \"Massa Caesariana\", divenne poi propriet\u00e0 probabilmente dei Conti di Tuscolo e agli inizi dell'XI secolo risulta in parte dell'abbazia di Santa Maria di Grottaferrata, e quindi della famiglia di origine genovese dei Gandolfi, che eressero il \"Castrum\" che porta ancora oggi il loro nome.\nNel 1221 il castello divenne possesso dei Savelli, che lo affittarono nel 1389 ai Capizzucchi. Tuttavia, nel 1436 il castello era nuovamente in pieno controllo dei Savelli, perch\u00e9 il cardinal Giovanni Maria Vitelleschi lo rase al suolo insieme al Borghetto di Grottaferrata, ad Albano e a Castel Savello. Nel 1482 papa Sisto IV concesse il possesso di Castel Gandolfo alla Comunit\u00e0 di Velletri, che era stata danneggiata dai Savelli, i quali tuttavia rientrarono quattro anni dopo in possesso del feudo.\nPapa Sisto V (1585-1590) elev\u00f2 Castel Gandolfo al grado di ducato in favore di Bernardino Savelli. Ci\u00f2 nonostante, a causa dell'insolvenza dei Savelli nel pagamento di ingenti debiti, la Camera Apostolica pignor\u00f2 il 30 giugno 1596 il feudo alla famiglia. Papa Clemente VIII incluse poi lo stesso castello il 27 maggio 1604 nella lista dei beni della Santa Sede non alienabili, ovvero che non potevano essere ceduti.\nEt\u00e0 moderna (1604-1870).\nSotto il nuovo governo della Camera Apostolica, sedente papa Paolo V, vennero iniziati importanti lavori pubblici: venne bonificato infatti il \"Laghetto di Turno\" (1611), con la conduttura nel castello di acqua proveniente dalle alture di Malafitto e Palazzolo, e venne fondato il convento dei PP. Francescani Riformati (1619).\nPapa Urbano VIII (1623-1644) nel 1628 fu il primo Papa che soggiorn\u00f2 a Castel Gandolfo, nella villa che si era fatto costruire da cardinale: grazie al suo interessamento, vennero realizzate la \"Galleria di Sopra\" e la \"Galleria di Sotto\", strade che collegano Castel Gandolfo ad Albano, cos\u00ec chiamate per via della fitta vegetazione che le fiancheggiava. La prima \"Bolla\" emanata da un Papa \"ex Arce Gandulphi\" fu scritta appunto da papa Urbano VIII il 25 ottobre 1626.\nAl tempo di papa Alessandro VII (1655-1667), vennero eseguiti nuovi lavori, che videro tra l'altro la messa in opera della strada fino che conduce a Palazzolo costeggiando i dirupi del Lago Albano, chiamata in antico appunto \"via Alessandrina\", la sistemazione del Palazzo Pontificio (1660) e l'edificazione della collegiata di San Tommaso da Villanova (1658-1661) su progetto dell'architetto Gian Lorenzo Bernini, autore sempre per conto di papa Alessandro VII e della famiglia Chigi della Collegiata di Santa Maria Assunta nella vicina Ariccia.\nIl 24 settembre 1728 il governo di Castel Gandolfo venne concesso \"pro tempore\" da papa Benedetto XIII con la \"Bolla\" \"Aequitatis\" al Maggiordomo dei Sacri Palazzi.\nPapa Benedetto XIV (1740-1758) fu molto assiduo nelle visite a Castel Gandolfo, facendo erigere il campaniletto sulla facciata principale del Palazzo Pontificio e ammettendo per la prima volta le dame locali al bacio del piede al Papa durante la villeggiatura. Inoltre, nel 1740 fece allargare la strada che conduce a Marino, oggi Strada statale 216 Maremmana III.\nAll'ingresso dei soldati francesi a Roma nel febbraio 1798, il 18 febbraio 1798 Albano istitu\u00ec la \"Repubblica Albanense\", affiliata alla Repubblica Romana (1798-1799), assieme a Frascati, Velletri e Marino. In questa situazione, Castel Gandolfo venne unita alla municipalit\u00e0 di Albano, ma il 21 febbraio i castellani insorsero contro i francesi insieme ad altri abitanti dei Castelli Romani. I contro-rivoluzionari vennero sconfitti \"manu militari\" dai francesi di Gioacchino Murat alleati con i marinesi ed i frascatani rimasti fedeli alla Francia, nella \"battaglia di Frattocchie\" o \"di Castel Gandolfo\" (24 febbraio 1798), in seguito alla quale i francesi misero a sacco il Palazzo Pontificio.\nCon il ritorno di papa Pio VII, Castel Gandolfo venne restituita al governo del Maggiordomo dei Sacri Palazzi e tale situazione perdur\u00f2 fino al settembre 1870. Papa Gregorio XVI (1831-1846) fu particolarmente frequente nei suoi soggiorni a Castel Gandolfo, tanto che Giuseppe Gioacchino Belli ironizz\u00f2 nei suoi \"Sonetti\" che andasse al Lago Albano \"a pescacce 'e tinche pe'r digiuno\".\nIl 23 novembre 1820 il consigliere comunale Angelo Antonio Iacorossi ebbe l'idea di far collocare in piazza della Libert\u00e0 la prima cassetta postale del mondo, che ancora oggi si pu\u00f2 trovare in quel punto.\nL'Unit\u00e0 d'Italia (1870-2000).\nIl 20 settembre 1870 con la presa di Porta Pia e l'ingresso dei bersaglieri a Roma finiva ufficialmente lo Stato Pontificio. Papa Pio IX, che aveva lasciato l'ultima volta Castel Gandolfo nel maggio 1869, e i suoi successori fino al 1929 non misero pi\u00f9 piede nel Palazzo Pontificio.\nNelle Legge delle Guarentigie del 18 maggio 1871, rifiutate da papa Pio IX come \"inutili e futili proposte volgarmente dette guarentigie\", verr\u00e0 tuttavia prevista l'extra-territorialit\u00e0 del Palazzo Pontificio \"con attinenze e dipendenze\".\nL'11 febbraio 1929, con la stipula dei Patti Lateranensi, Benito Mussolini concesse al nascente Stato della Citt\u00e0 del Vaticano il possesso del Palazzo Pontificio con le attigue ville, per un totale di quarantaquattro ettari. Area che appartiene, per\u00f2, allo Stato italiano, con la servit\u00f9 dell'extraterritorialit\u00e0.\nNel 1933 all'interno del Palazzo Pontificio venne installato l'Osservatorio Astronomico Pontificio, spostato dal Vaticano per via della troppa luce artificiale di Roma. Nel gennaio 2008 \u00e8 stato annunciato che, in seguito al peggioramento della visibilit\u00e0 anche nei Castelli Romani, l'Osservatorio sar\u00e0 spostato negli Stati Uniti d'America.\nDurante la seconda guerra mondiale Il 22 gennaio 1944 gli anglo-americani effettuarono lo sbarco ad Anzio portando i Castelli Romani in prima linea negli scontri. Il 1\u00ba febbraio vennero bombardate Ariccia ed Albano Laziale, con la distruzione del locale convento delle Clarisse posto ai margini della tenuta pontificia ed il bilancio di 16 religiose uccise; il 2 febbraio venne colpita Marino con varie centinaia di vittime; infine il 10 febbraio i bombardamenti anglo-americani colpirono nel territorio castellano il Collegio di \"Propaganda Fide\" causando 500 vittime civili. \"(Vedi Bombardamento di Propaganda Fide)\" Infatti nell'area extra-territoriale delle ville pontificie di Castel Gandolfo si rifugiarono durante tutto il periodo bellico circa 12.000 bisognosi e vi nacquero circa quaranta bambini. \"(Vedi Castelli Romani durante la seconda guerra mondiale)\"\nIl 19 settembre 1994 l'allora Presidente della Repubblica Italiana Oscar Luigi Scalfaro concesse al Comune di Castel Gandolfo il titolo di \"Citt\u00e0\".\nSimboli.\nLo stemma, il gonfalone e la bandiera sono cos\u00ec descritti nel D.P.R. di concessione del 27 novembre 2009:\nPrecedentemente lo stemma veniva descritto come uno \"scudo incoronato con in campo Castello su specchio d'acqua sormontato da angelo con stendardo e con sottostanti i cinque cerchi olimpici\", mentre il gonfalone era una \"bandiera bianco \u2013 azzurro con al centro riprodotto lo stemma del Comune\".\n\u00c8 inoltre previsto anche il sigillo del comune la cui descrizione \u00e8:\nMonumenti e luoghi d'interesse.\nAree naturali.\nIl comune di Castel Gandolfo \u00e8 incluso nel perimetro del parco regionale dei Castelli Romani; le principali aree boschive che rientrano nella sua competenza sono quelle delle coste del lago Albano, le cosiddette \"pentime\", che annualmente rischiano incendi estivi piuttosto gravi.\nLa principale area verde del comune di Castel Gandolfo \u00e8 rappresentata dal complesso delle Ville Pontificie, zona extraterritoriale della Santa Sede.\nSociet\u00e0.\nEtnie e minoranze straniere.\nLa presenza di popolazione straniera residente a Castel Gandolfo \u00e8 un fenomeno abbastanza recente e di proporzioni relativamente ridotte rispetto ai comuni vicini, anche viste le dimensioni meno estese della cittadina.\nLa percentuale di popolazione straniera nel territorio castellano \u00e8 corrispondente al 4.9% della popolazione totale, a fronte del 6.2% del comune di Roma, del 5.2% della media della regione Lazio e del 4.1% della media della citt\u00e0 metropolitana di Roma. Le nazionalit\u00e0 pi\u00f9 rappresentate sono:\nLingue e dialetti.\nAccanto alla lingua italiana, coesiste una parlata dialettale locale chiamata \"dialetto castellano\". Il dialetto castellano \u00e8 affine ai circostanti dialetti dei Castelli Romani, come il dialetto marinese, il dialetto rocchigiano e il dialetto albanense. Tuttavia, le generazioni pi\u00f9 giovani stanno lentamente imparando a parlare comunemente il dialetto romanesco, di pi\u00f9 ampia diffusione.\nReligione.\nCastel Gandolfo, che nell'amministrazione ecclesiastica della Chiesa cattolica dipende dalla Sede suburbicaria di Albano e il cui territorio \u00e8 interamente incluso nella \"Vicaria di Albano Laziale\", ha tuttavia una grande importanza in quanto residenza estiva del Papa. Papa Giovanni Paolo II defin\u00ec il Palazzo Pontificio \"Vaticano Due\"; ma gi\u00e0 papa Paolo VI per l'Anno Santo 1975 aveva fatto costruire un'aula per le udienze dentro l'area extra-territoriale di Villa Cybo, per poter ospitare le udienze del mercoled\u00ec pi\u00f9 decorosamente senza che il Papa dovesse tornare a Roma.\nGli istituti religiosi cattolici presenti nel territorio castellano sono:\nTradizioni e folclore.\nLa festa del \"Santo Patrono\", S. Sebastiano, si celebra nel primo fine settimana di settembre, sebbene la festa di questo santo sia segnata sul calendario in data 20 gennaio.\nIl borgo San Paolo festeggia \"Santa Maria Ausiliatrice\" l'ultima domenica di maggio.\nCultura.\nIstruzione.\nBiblioteche.\nA Pavona, nella parte spettante al comune di Albano Laziale, ma in prossimit\u00e0 alla zona castellana, dal 1976 \u00e8 operativa la \"Biblioteca Comunale\" locale, ricca di circa 8000 volumi e supporti multimediali.\nRicerca.\nDal 1935 all'interno del Palazzo Pontificio \u00e8 stata spostata la Specola Vaticana, l'osservatorio astronomico del Vaticano. Fondato nel 1891 da papa Leone XIII con sede nei Giardini Vaticani, venne cambiato di locazione a causa della crescente difficolt\u00e0 ad avere una buona visibilit\u00e0 nel cielo di Roma, inquinato da un numero sempre maggiore di luci artificiali. Da Castel Gandolfo gli scienziati della Specola ottennero sostanziosi risultati: nel 1946 il gesuita di origini olandesi Mattieu Timmers (1907-1954) scopr\u00ec una cometa che porta oggi il suo nome; nel 1955 anche la Specola collabor\u00f2 alla redazione della \"Carta del Cielo\". Dal 1993 la Specola ha aperto una succursale negli Stati Uniti d'America, sul Monte Graham in Arizona (3200 ): questo osservatorio, operativo dal 1995, ospita per dieci mesi l'anno i dieci gesuiti astronomi, che per i restanti due mesi dell'anno soggiornano a Castel Gandolfo.\nScuole.\nCastel Gandolfo non ospita sul proprio territorio scuole secondarie di secondo grado, tuttavia all'interno del territorio comunale sorgono un asilo privato, una \"Scuola Materna Comunale\" e la rinomata \"Scuola Pontificia Paolo VI\", scuola primaria. Vi sono infine la \"Scuola Media Statale \"Dante Alighieri\"\" ed altri istituti religiosi che si occupano dell'educazione primaria.\nMedia.\nStampa.\nOltre ai giornali nazionali, dei quali \"Il Messaggero\" nell'edizione romana concede maggiore spazio alle notizie di cronaca locali, numerosi giornali locali sono pubblicati anche a Castel Gandolfo e nell'intero comprensorio dei Castelli Romani. Il pi\u00f9 quotato \u00e8 il quotidiano a pagamento \"Nuovo Oggi Castelli\", ma sono diffusi anche i giornali gratuiti \"Cinque Giorni\", \"Controluce\", \"La voce\", \"Punto a capo\".\nCastel Gandolfo, in occasione delle periodiche visite pontificie, \u00e8 oggetto dell'attenzione dei quotidiani nazionali e di molti quotidiani internazionali, che inviano \"reporter\" e giornalisti nella cittadina.\nA Castel Gandolfo, e nei comuni di Marino, Ciampino, Albano Laziale, Frascati e Grottaferrata \u00e8 pubblicato il mensile \"Giorno per giorno\".\nTelevisione.\nIl Centro Televisivo Vaticano e la Rai riprendono, durante la presenza del Papa a Castel Gandolfo, l\"'Angelus\" domenicale pronunciato dal balcone centrale del Palazzo Pontificio, le cui immagini sono poi riproposte su tutti i principali telegiornali nazionali e internazionali.\nLa copertura televisiva, sia in analogico che in digitale, \u00e8 garantita molto bene dalle antenne installate sulla vetta di Monte Cavo, in territorio di Rocca di Papa, e a Monte Mario, a Roma.\nVideogiochi.\nCastel Gandolfo viene utilizzato come scenario del Multiplayer Online di \nArte.\nLetteratura.\nCastel Gandolfo \u00e8 stato scenario di diverse opere di letteratura italiana e straniera:\nInoltre, numerose opere monografiche o di carattere enciclopedico hanno trattato della storia e dei monumenti di Castel Gandolfo, che ha una sua propria particolare importanza storica e monumentale all'interno del Lazio.\nTeatro.\nCastel Gandolfo ha una consolidata tradizione teatrale, testimoniata dalla \"Sala Teatro \"Ugo Bazzi\", struttura teatrale di recente restaurata, annessa alla Chiesa di Santa Maria Ausiliatrice. Vi si svolgono soprattutto spettacoli tenuti da compagnie locali.\nInoltre, il primo marzo 2008 \u00e8 stato inaugurato il teatro \"Salapetrolini\"\" in Via Prati.\nCinema.\nTra i film girati a Castel Gandolfo si citano:\nGeografia antropica.\nUrbanistica.\nIl nucleo originario dell'abitato \u00e8 rappresentato dal Palazzo Pontificio, che era l'antico \"Castrum Gandulphorum\", la rocca della famiglia Gandolfi, e dalla collegiata di San Tommaso da Villanova, che occupa l'area dell'antica Parrocchiale di San Michele. Questo nucleo \u00e8 oggi occupato da piazza della Libert\u00e0, vero cuore pulsante del centro storico.\nLa principale arteria del centro storico \u00e8 Corso della Repubblica, che continua verso Albano Laziale attraverso la \"Galleria di Sopra\". Parallelamente al questa strada, si aprono altre vie, tra cui le panoramiche via del Palazzo Pontificio e via della Saponara, con affaccio sul Lago Albano.\nLa nuova espansione di Castel Gandolfo \u00e8 iniziata a partire dagli inizi del XX secolo prima a ridosso della Strada statale 216 Maremmana III, poi con la nascita del \"Borgo San Paolo\" poco pi\u00f9 a valle, con l'opera di varie cooperative che hanno urbanizzato tutta quell'area fino alla Strada statale 7 Via Appia.\nL'urbanizzazione di Pavona nella parte castellana \u00e8 pure recente e segue le direttrici della Strada statale 207 Nettunense e della Strada Provinciale 101/a Via Colonnelle.\nFrazioni.\nPavona.\nPavona nacque attorno ad un'osteria sulla via Nettunense ed alla villa del cardinal Flavio Chigi (1631-1693), nipote di papa Alessandro VII, situata sul cratere del proiscugato \"Laghetto di Turno\". La localit\u00e0 si \u00e8 urbanizzata nel corso del XX secolo, grazie all'apertura della ferrovia Roma-Velletri, ed oggi \u00e8 divisa tra i comuni di Castel Gandolfo, Albano Laziale e Roma. La parte castellana, nota come \"Pavona Laghetto\" per via del sunnominato \"Laghetto di Turno\", conta circa 3000 abitanti ed ha come santo patrono Sant'Eugenio III di Toledo.\nMole di Castel Gandolfo.\nLe \"Mole di Castel Gandolfo\", divise in parte con il comune di Albano Laziale, devono il loro nome alla presenza nel luogo di antiche mole alimentate dalle acque dell\"'emissario del Lago Albano\", che venivano utilizzate fino al XIX secolo dagli abitanti di Castel Gandolfo ed Albano per molire il grano.\nEconomia.\nAgricoltura.\nIn tutti i comuni dei Colli Albani, l'agricoltura, e segnatamente la vitivinicoltura, ha rappresentato da sempre la principale voce economica e occupazionale. In zona si producono vini rinomati come il Frascati DOC, il Marino DOC, il Velletri DOC e il Colli Lanuvini DOC.\nIl territorio di Castel Gandolfo, piuttosto ristretto, si trova geograficamente tra l'area di produzione del Marino e quella del Colli Albani IGT e del Colli Lanuvini. La produzione di vino, tramontata ormai l'epoca dei piccoli coltivatori \u00e8 gestita da cantine sociali di grande dimensione e fatturato, come appunto la \"Cantina Sociale Gotto d'Oro\" di Marino e Frascati, che ha sede nella vicina localit\u00e0 di \"Castelluccia\", e la \"Cantina Sociale Fontana di Papa\" di Albano Laziale ed Ariccia, che ha sede nell'altrettanto vicina localit\u00e0 di \"Fontana di Papa\".\nServizi.\nDa \"Statuto Comunale\" sono vietate installazioni di impianti e sistemi fissi di telecomunicazione e radiovisivi, e segnatamente impianti per emittenti radiofoniche, televisive e di telefonia mobile, e impianti per radioamatori. A questo divieto si sottraggono impianti militari, di protezione civile o di tutela boschiva.\nLa maggior parte dei servizi, come l'ospedale o i cinema, hanno sede fuori citt\u00e0, in centri di dimensioni pi\u00f9 grandi come Marino, Frascati, Albano Laziale e Genzano di Roma. Tuttavia, tutti questi centri sono raggiungibili facilmente in auto o con i mezzi pubblici. In compenso, la citt\u00e0 \u00e8 commercialmente molto animata, grazie anche alla continua affluenza di turisti italiani e stranieri legati alla presenza del Palazzo Pontificio e, in determinati periodi, del Papa.\nTurismo.\nCastel Gandolfo beneficia molto del turismo: abitualmente gruppi di turisti italiani e stranieri arrivano nei parcheggi turistici costruiti all'uopo e visitano il piccolo centro storico. Soprattutto in occasione dell\"'Angelus\" o delle udienze del papa, durante il periodo di soggiorno castellano, tanti pellegrini stranieri giungono in citt\u00e0.\nTuttavia dall'inizio del pontificato di Papa Francesco la preghiera durante il periodo estivo dell'Angelus viene recitata esclusivamente solo dalla sede vaticana di Piazza San Pietro, non pi\u00f9 da Castel Gandolfo. Il momento di preghiera domenicale per tutti i fedeli che vi partecipano ritrova in Piazza San Pietro un luogo sicuramente pi\u00f9 adatto, pi\u00f9 facilmente accessibile e molto meno angusto della pur pittoresca localit\u00e0 sui colli Romani. Papa Bergoglio ha invece preferito destinare al momento la tradizionale residenza estiva a una esclusiva fruizione turistica aprendo le porte dei prestigiosi giardini sovrastanti il lago. Il luogo della preghiera domenicale \u00e8 quindi al momento stabilmente collocato solo nel centro di Roma. Questo anche in linea con gli stili di vita dell'attuale Papa che dal suo insediamento non ha mai beneficiato delle tradizionali pause estive n\u00e9 a Castel Gandolfo n\u00e9 tanto meno nelle varie localit\u00e0 montane italiane fino ad allora regolarmente frequentate dai precedenti pontefici. Questo negli ultimi anni sta quindi inevitabilmente inducendo un certo cambiamento di costume di questo sobborgo collinare della capitale, non pi\u00f9 luogo da tempo di presenza seppure stagionale e saltuaria del Pontefice.\nL'attrattiva turistica rimane comunque rilevante per via della nuova possibilit\u00e0 di visita dei giardini della residenza Papale sia a piedi che a bordo di mezzi ecologici. Anche il Palazzo Pontificio \u00e8 stato recentemente aperto al pubblico ed \u00e8 visitabile sia l'appartamento privato del pontefice che la galleria dei ritratti dei pontefici. Le visite sono organizzate dai Musei Vaticani.\nCastel Gandolfo \u00e8 stata inclusa tra i borghi pi\u00f9 belli d'Italia dall'ANCI.\nInfrastrutture e trasporti.\nStrade.\nStrade statali\nLa strada statale pi\u00f9 importante che attraversa il territorio castellano \u00e8 la Strada statale 7 Via Appia, che attraversa obliquamente il territorio comunale in direzione nord-sud, lambendo la localit\u00e0 Ercolano.\nUn'altra strada statale \u00e8 la Strada statale 140, estesa circa due chilometri tra i comuni di Marino e Castel Gandolfo. Un tratto di questa strada viene percorsa dal Papa quando arriva a Castel Gandolfo in automobile, tanto che il suo nome antico era \"Olmata del Papa\".\nStrade regionali\nL'unica ex-strada statale regionalizzata presente sul territorio di Castel Gandolfo, che \u00e8 anche l'unica strada regionale dei Castelli Romani, \u00e8 la Strada Regionale 207 Nettunense, che attraversa il comune obliquamente in direzione nord-ovest lambendo la frazione di Pavona.\nStrade provinciali\nSono strade provinciali competenti alla provincia di Roma le ex-strade statali:\nFerrovie.\nLinee ferroviarie regionali extra-urbane.\nIl territorio di Albano \u00e8 attraversato da due linee ferroviarie, appartenenti alla FL4 (ferrovia regionale del Lazio):\nSul territorio comunale \u00e8 presente una galleria ferroviaria, lungo il tracciato della ferrovia Roma-Albano:\nLinee tramviarie extra-urbane\nLe \"Tramvie dei Castelli Romani\", costruite tra il 1906 ed il 1916 dalla \"Societ\u00e0 delle Tramvie e Ferrovie Elettriche di Roma\" (STEFER), sono state la prima linea tranviaria del Lazio e una delle pi\u00f9 efficienti reti regionali. Nel 1906 venne inaugurata la tratta Roma-Grottaferrata-Frascati, integrata nel mese di aprile dalla Grottaferrata-Marino-Castel Gandolfo-Albano Laziale-Ariccia-Genzano di Roma e nell'ottobre dalla tratta Grottaferrata-\"Valle Oscura\" con la funicolare per Rocca di Papa. Nel 1912 venne aperta la tratta Roma-Albano Laziale e nel 1913 la Genzano di Roma-Velletri, e infine nel 1916 la Genzano di Roma-Lanuvio. A partire dal 1944 inizi\u00f2 la chiusura delle varie tratte, fino a che il 3 gennaio 1965 non venne chiusa anche la Roma-Albano Laziale-Genzano di Roma.\nPorti.\nIl Lago Albano \u00e8 il pi\u00f9 profondo dei laghi vulcanici del Lazio, e uno dei pi\u00f9 profondi dell'Italia centrale: la sua profondit\u00e0 massima infatti sfiora i 180 metri nell'area sottostante Palazzolo. La navigazione lacuale, regolamentata dalla provincia di Roma a cui compete la gestione degli specchi lacuali, \u00e8 piuttosto ridotta sul Lago Albano: non vi sono infatti servizi di traghetti o battelli, ma sul lago si affacciano diversi moli in legno dai quali partono pedal\u00f2, canoe sportive o piccole barche a vela.\nAeroporti.\nAll'interno della Villa Pontificia \u00e8 presente un eliporto utilizzato dal Papa nei suoi spostamenti aerei dal Vaticano a Castel Gandolfo.\nMobilit\u00e0 urbana.\nLa COTRAL, compagnia regionalizzata dei trasporti pubblici, assicura numerose corse interurbane nei Castelli e di collegamento con Roma, inoltre un servizio di tre circolari interurbane \u00e8 garantito tramite una convenzione con il Comune di Castel Gandolfo dalla ditta Schiaffini Travel. In occasione delle Olimpiadi del 1960 fu inaugurata una funivia collegante Castelgandolfo con il Lago, che cess\u00f2 l'esercizio verso i primi anni settanta.\nSport.\nCalcio.\nIn campo calcistico l'A.S.D. Nuova Castelli Romani \u00e8 un'associazione sportiva dilettantistica fondata l'8 luglio 2011. Dopo due promozioni consecutive, milita stabilmente nel campionato di Prima Categoria.\nCanoa.\n\"Associazione Sportiva Master Line Canoa Kayak\", che oltre ad aver totalizzato risultati importanti fino ad ora ed avere un vivaio valido, svolge anche attivit\u00e0 di avviamento alla disciplina sportiva.\nUn'altra scuola di kayak \u00e8 tenuta dalla \"A.S.D. Polisportiva Giovanile Salesiana Castel Gandolfo\".\nRugby.\nIl Castel Gandolfo Rugby A.S.D., fondata nel 2009, \u00e8 una societ\u00e0 sportiva di rugby che oltre a diverse squadre giovanili e old, ha una squadra seniores maschile che milita nel campionato regionale di serie C (stagione 2009/2010).\nImpianti sportivi.\nPer la XVII Olimpiade di Roma nel 1960, il CONI fece costruire lo \"Stadio Olimpico\" ed il \"Centro Federale di Canoa/Kayak\" sul Lago Albano, incluso nel territorio di Castel Gandolfo. Presso questo stadio si tennero le gare di questa disciplina, ed ancora oggi la \"Federazione Italiana Canoa/Kayak\" lo considera uno dei suoi stabilimenti pi\u00f9 importanti.\nIl \"Country Golf Castelgandolfo\" di Pavona \u00e8 dotato non solo di campi da golf, ma anche di campi da tennis, da calcetto e piscina, il tutto in un complesso edificato nel XVII secolo dai Chigi."}
{"id": "25344", "revid": "465169", "url": "https://it.wikipedia.org/wiki?curid=25344", "title": "Geochimica", "text": "La geochimica \u00e8 una branca della chimica e una disciplina delle scienze della Terra che studia le unit\u00e0 geologiche e le loro componenti, osservando la loro evoluzione nello spazio e nel tempo, attraverso indagini sulla distribuzione e sul comportamento degli elementi chimici, dei loro diversi isotopi e delle loro combinazioni in molecole. \nIl termine \"geochimica\" venne per la prima volta utilizzato nel 1838 da Sch\u00f6nbein, scopritore dell'ozono. Agli inizi del secolo scorso si svilupparono, tra le altre, le opere di Goldschmidt e Vernadskij, i due ricercatori che maggiormente contribuirono al consolidamento di questa disciplina.\nBranche.\nLa geochimica dell'idrosfera, o \"idrogeochimica\", \u00e8 un'area specifica della geochimica che tratta i processi di alterazione chimica delle rocce, come idratazione, idrolisi, ossidazione, e la loro interazione con l'ambiente ed i sistemi idrico e atmosferico;\ninoltre tratta gli aspetti chimici delle acque superficiali e sotterranee, come la loro salinit\u00e0, clorinit\u00e0, tempo di residenza degli elementi ecc. Mentre l'idrogeochimica pone particolare attenzione alle acque di falda o lacustri, l'oceanografia chimica si occupa invece di studiare gli aspetti e processi chimici che riguardano le acque oceaniche.\nUn particolare settore della geochimica \u00e8 la geochimica isotopica, dedicato allo studio dei diversi rapporti che gli isotopi possono avere nella composizione delle rocce, dei sali disciolti e nell'acqua.\nLa geochimica ambientale si occupa dei risvolti ecologici dei cicli geochimici e dell'impatto antropico su tali cicli, dell'inquinamento delle acque naturali, del suolo e delle relative strategie di contrasto, ponendo particolare attenzione sul rischio geochimico.\nLa geochimica organica \u00e8 una branca che si occupa particolarmente dello studio dei processi e dei composti organici derivanti dagli organismi viventi o precedentemente morti e del loro impatto geologico; la geochimica del petrolio si occupa in particolare dello studio approfondito sulle fonti naturali degli idrocarburi liquidi e gassosi. La biogeochimica invece, nel suo approccio interdisciplinare, tende a soffermarsi maggiormente sugli aspetti legati ai processi biologici di scambio di materia ed energia e sulle loro conseguenze.\nLa geochimica non guarda solo alla risoluzioni di problemi di natura isotopica ma offre un quadro completo della situazione del cosmo, della Terra, delle acque terrestre e dei processi magmatici di tutti gli elementi da noi conosciuti. \u00c8 compito della cosmochimica lo studio della distribuzione degli elementi e dei loro isotopi nel cosmo. Il concetto di volatilit\u00e0 geochimica \u00e8 uno dei principali fattori che rende conto della diversa distribuzione degli elementi chimici sulla Terra rispetto all'universo.\nMetodi e applicazioni.\nLo sviluppo temporale della Terra pu\u00f2 essere studiato applicando i metodi della geochimica. In base all'analisi degli isotopi degli elementi in tracce, che sono utilizzati come indicatori isotopici, \u00e8 possibile ricostruire i processi di trasporto susseguitisi nell'arco degli anni. Lo studio degli isotopi instabili e dei loro prodotti del decadimento radioattivo permette anche di effettuare la datazione delle rocce tramite la geocronologia.\nLa genesi di minerali e rocce \u00e8 strettamente legata alle loro caratteristiche termodinamiche, che se non comprese rendono impossibile la conoscenza dei processi magmatici e metamorfici. Accanto ai processi geochimici, un ruolo di grande rilevanza ha anche la genesi di materiale quale i sedimenti e i fossili, che possono anche essere datati. Ulteriori fattori sono rappresentati dalla stabilit\u00e0 dei minerali e delle rocce nei confronti della meteorizzazione, e non di meno anche dalla distribuzione e frequenza dei materiali sia nell'ambiente terrestre che nel sistema solare.\nMetodi di analisi.\nIl riconoscimento delle rocce si basa su tre principali metodi di analisi:\nDistribuzione degli elementi sulla Terra.\nLa distribuzione degli elementi sulla crosta terrestre vede prevalere l'ossigeno legato presente in ragione del 61,1%, seguito dal silicio col 20,4%, dall'alluminio con il 6,3%, dall'idrogeno con il 2,9%, dal calcio e dal sodio con il 2,1%, dal magnesio col 2%, dal ferro con l'1,5%, dal potassio con l'1,1% e dal titanio con lo 0,2%. La restante composizione percentuale in peso \u00e8 determinata da altri elementi caratterizzati da abbondanza minore dello 0,2%.\nConsiderando invece l'intera distribuzione sulla Terra includendo anche il nucleo terrestre, la situazione \u00e8 alquanto differente. Gli elementi pi\u00f9 abbondanti sono il ferro col 35,4%, l'ossigeno col 27,8%, il magnesio col 17%, il silicio col 12,6%, lo zolfo e il nichel col 2,7%, il calcio con lo 0,6% e l'alluminio con lo 0,4%.\nLa differenza di composizione riscontrata e la maggiore o minore abbondanza di un dato elemento all'interno di un ben definito strato terrestre sono spiegati in base alla classificazione Goldschmidt degli elementi chimici."}
