{"id": "2730", "revid": "124884938", "url": "https://it.wikipedia.org/wiki?curid=2730", "title": "Mollusca", "text": "I molluschi (Mollusca , 1797) costituiscono il secondo phylum del regno animale per numero di specie dopo gli artropodi, con specie note. Sono animali primariamente marini, ma alcune specie hanno colonizzato le acque dolci come, ad esempio, i Bivalvi ed i Gasteropodi, ed alcune specie di questi ultimi si sono adattate anche all'ambiente terrestre. Sono divisi in 8 classi e sembrano aver colonizzato quasi tutti i biomi terrestri, fuorch\u00e9 l'alta montagna.\nEtimologia.\nL'etimologia del termine si deve al latino \"mollis\" \"molle\", in quanto non possiedono un endoscheletro, ma un corpo fortemente muscolarizzato ed una particolare struttura rigida di supporto chiamata conchiglia.\nVengono chiamati anche malacozoi, dal greco \"\u03bc\u03b1\u03bb\u03b1\u03ba\u03cc\u03c2\" \"molle\" e \"\u03b6\u1ff7\u03bf\u03bd\" \"animale\".\nAnatomia.\n\u00c8 difficile descrivere unitariamente i molluschi date le numerose modificazioni che sono intervenute nel corso del tempo all'interno del phylum ad influenzarne la morfologia generale. Originariamente i precursori di questi animali non dovevano essere tanto diversi dai Monoplacofori, dai quali si pensa si siano irradiate le altre classi.\nIn generale i molluschi sono animali triblastici, bilateri, protostomi, schizocelomati, con capo, piede e conchiglia variamente sviluppati. La conchiglia, aspetto pi\u00f9 rappresentativo del phylum, in alcuni casi si \u00e8 persa, come in molti Cefalopodi, in una fascia ridotta di Gasteropodi e nell'intera classe degli Aplacofori.\nLa maggior parte degli organi \u00e8 situata in un sacco dei visceri, o massa viscerale, in posizione dorsale rispetto al piede muscoloso, come ad esempio gli apparati escretore, digerente, circolatorio e genitale, tutti ben sviluppati, pi\u00f9 un organo addetto alla formazione della conchiglia: il pallio (o \"mantello\"), piega cutanea dorsale che poggia sui derivati mesodermici ed \u00e8 a diretto contatto con la conchiglia.\nQuesta \u00e8 composta solitamente da tre strati: l'ip\u00f2straco, formato da cristalli laminari di aragonite, l'ostraco, formato da cristalli prismatici di calcite e il periostraco, lo strato pi\u00f9 esterno, costituito da materiale organico corneo, perlopi\u00f9 proteico (il componente pi\u00f9 noto del periostraco \u00e8 la scleroproteina conchiolina, anche nota come 'conchina' o 'perlucina', le cui fibre contribuiscono a determinare le propriet\u00e0 meccaniche della madreperla).\nLo spazio compreso fra il pallio e la conchiglia, intorno alla zona in cui sono a diretto contatto, prende il nome di cavit\u00e0 palleale, area nella quale trovano alloggio gli organi per la respirazione, nella maggioranza dei casi rappresentati da branchie (chiamate per la loro forma ctenidi).\nNei molluschi la respirazione branchiale diviene una necessit\u00e0 inderogabile poich\u00e9, proprio per via della conchiglia, poca superficie cutanea \u00e8 a contatto col mezzo acquatico e non \u00e8 sufficiente per una respirazione affidata in via esclusiva a scambi gassosi attraverso il derma.\nL'apparato per l'escrezione comprende metanefridi e nefrostomi corrispondenti a quelli degli anellidi. Nella cavit\u00e0 buccale di molti molluschi (Aplacofori, Poliplacofori, Gasteropodi, Monoplacofori, Scafopodi) \u00e8 presente la radula, una struttura che varia da specie a specie e la cui forma pi\u00f9 comune \u00e8 quella di una lingua muscolosa che funge da nastro per varie fila di denti chitinosi, grazie ai quali i molluschi raschiano dal substrato le particelle alimentari. Negli Aplacofori, per esempio, non \u00e8 visibile una struttura a nastro, ma piuttosto una serie di dentelli sorretti dalla faringe: questi molluschi non posseggono pertanto alcuna muscolatura specializzata, al contrario delle specie caratterizzate dalla presenza dell\"odontoforo\" (il nastro complesso con denti chitinosi discusso poc'anzi), le quali necessitano giocoforza di muscoli protrattori e retrattori per muovere il nastro della radula. Altre specie invece, come i Bivalvi, non posseggono affatto la radula, che poco gioverebbe al loro sistema alimentare sospensivoro. Nei molluschi con odontoforo i denti sono prodotti continuamente da uno strato di cellule specializzate localizzate in prossimit\u00e0 del nastro: gli \"odontoblasti\".\nI molluschi sono in grado di produrre feci solide: in altri phyla marini i rifiuti possono essere eliminati nell'acqua e, anche se liquidi, non producono disturbo all'animale, ma nei molluschi lo sbocco anale \u00e8 situato nella maggioranza dei casi entro la cavit\u00e0 palleale, dove sono situati anche gli organi per la respirazione; se le feci fossero cio\u00e8 poco compatte, finirebbero col venir risucchiate dal circolo d'acqua diretto alle branchie, con immaginabili conseguenze.\nSistema nervoso.\nL'innervazione \u00e8 un carattere tassonomico molto importante in questo phylum. Al pari di tutti i Protostomi, i Molluschi hanno un sistema nervoso di chiara impostazione gastroneurale, molto diversificato nell'ambito del phylum. Troviamo per la precisione due tipi estremi di organizzazione, non separabili tuttavia con diagnosticit\u00e0: un sistema nervoso cordonale, con i soli gangli cerebrali, e un sistema nervoso gangliare, con molti gangli specializzati nell'innervazione di specifici distretti del corpo.\nSistema nervoso cordonale.\nIl \"sistema nervoso cordonale\", il pi\u00f9 semplice, qualifica le classi di molluschi meno complesse come Anfineuri, raggruppamento non monofiletico comprendente Monoplacofori, Poliplacofori, Solenogastri e Caudofoveati, accomunati dal fatto di avere un sistema nervoso costituito essenzialmente da quattro cordoni nervosi longitudinali, privi di gangli, regolati da un'unica massa nervosa costituente il ganglio sopraenterico, situato al di sopra della porzione anteriore dell'intestino e costituito da due gangli sopraesofagei (Aplacofori).\nAnteriormente alla massa nervosa, possono uscire alcune paia di sottili nervi cerebrali mentre da ciascun lato del ganglio si dipartono tre paia di connettivi: cerebrolaterali, cerebroboccali (mediani), cerebropedali (ventrali), due dei quali si prolungano posteriormente nei quattro cordoni longitudinali.\nNei Poliplacofori il ganglio sopraenterico \u00e8 sostituito da un cingolo periesofageo, provvisto anche di gangli boccali accessori, dal quale si dipartono i quattro cordoni citati, che prendono il nome in questo caso di ventrali e viscero-palleali.\nNei Monoplacofori il sistema nervoso presenta andamento scalariforme (accenno di metameria) con 10 paia di nervi che raggiungono il piede. All'anello circumenterico che circonda il tubo digerente seguono due cordoni nervosi che si uniscono posteriormente formando una sorta di anello; i due cordoni circolari orizzontali (cordone laterale superiore e cordone pedale inferiore) sono uniti da varie commissure, ovvero dei ponti nervosi tra i gangli che creano delle interconnessioni; quando queste commissure sono numerose lo sviluppo dei gangli \u00e8 ridotto: ci\u00f2 \u00e8 una caratteristica tipica dei taxa pi\u00f9 primitivi quali Aplacofori, Monoplacofori e Poliplacofori.\nSistema nervoso gangliare.\nIl \"sistema nervoso gangliare\" lo ritroviamo nelle principali classi del phylum (Gasteropodi, Bivalvi, Scafopodi, Cefalopodi); esso consta nella sua organizzazione tipica (ancestrale) di otto gangli principali simmetrici ed uniti da commessure trasversali.\nLo schema di base \u00e8 pressoch\u00e9 simile in tutte le specie:\nQuesto schema di base pu\u00f2 naturalmente variare da gruppo a gruppo.\nNei Cefalopodi, ad esempio, il sistema nervoso appare centralizzato nel capo ed \u00e8 in relazione con gangli stellati localizzati internamente al mantello e ai nervi viscerali, uniti da una commessura e diretti ai visceri e ai gangli gastrico-branchiali. Inoltre, nervi stomatogastrici collegano i gangli boccali al ganglio gastrico. In alcuni molluschi decapodi (calamari e affini in particolar modo) assoni dorsali giganti permettono rapide contrazioni del mantello e scatti sorprendenti. Pi\u00f9 semplice \u00e8 la condizione dei Bivalvi, nei quali si assiste quasi sempre (protobranchi a parte) alla fusione di due coppie di gangli che danno luogo ai gangli cerebropleurali, che innervano i palpi labiali, l'adduttore anteriore e parte del mantello, mentre i pedali si trovano alla base del piede e sono uniti ad essi tramite connettivi. I parietali ed i viscerali (spesso fusi) restano uniti dalle solite commessure e provvedono all'innervazione dei visceri, delle branchie, dell'adduttore posteriore, dell'altra parte del mantello, dei sifoni e degli organi di senso palleali. Peraltro, anche nei soli gasteropodi, osserviamo vari livelli di complessit\u00e0 del sistema nervoso. Famiglie molto primitive (Haliotidae, Patellidae) presentano un'organizzazione assai poco complessa, mentre in molti altri prosobranchi il sistema nervoso assume l'aspetto a gangli plurimi gi\u00e0 visto.\nChiastoneuria.\nSi \u00e8 accennato alla torsione del sacco dei visceri, fenomeno che causa il ripiegamento dell'anello nervoso cerebro-viscerale, originariamente simmetrico, che si rigira attorno al canale alimentare assumendo una forma ad 8 (chiastoneuria o streptoneuria). Il risultato di questa tendenza evolutiva caratterizza i gasteropodi Streptoneuri (Prosobranchi), contrapposti agli altri gasteropodi Eutineuri (Opistobranchi e Polmonati), i quali non manifestano streptoneuria in seguito alla ulteriore detorsione del sacco viscerale.\nQuesta torsione avviene nel passaggio tra lo stadio larvale e quello adulto, in corrispondenza dello stadio di larva veliger, in cui la massa viscerale (insieme a pallio e conchiglia) ha una rotazione di 180\u00b0: questa torsione avviene grazie ad un muscolo retrattore asimmetrico che si forma nella larva, di solito sul lato destro della conchiglia, passa poi sopra l'intestino nella porzione dorsale e si attacco in alto a sinistra, dietro il capo, con alcune congiunzioni anche a livello del piede. Le contrazioni di questo muscolo portano ad una rotazione di 90\u00b0, con una durata che varia dai pochi minuti alle diverse ore; si ha poi una seconda fase pi\u00f9 lunga (che necessita di una crescita differenziale dei tessuti) seguita da una rotazione di ulteriori 90\u00b0 che vede la torsione dei gangli viscerali, i quali assumono la cosiddetta \"disposizione ad 8\" (anche nota come streptoneuria). La condizione detorta prende invece il nome di eutineuria.\nTra i Polmonati e gli Opistobranchi, la tendenza alla torsione non \u00e8 pi\u00f9 visibile attraverso la sovrapposizione dei cordoni nervosi perch\u00e9 l'anello viscerale risulta estremamente accorciato ed i gangli ad esso correlati vengono ad essere pi\u00f9 o meno incorporati in un cingolo periesofageo costituito da 9 grossi gangli, corrispondenti a quelli tipici, con i due viscerali fusi. Tale tendenza verso la cefalizzazione dei centri nervosi la si osserva anche in altri gruppi di molluschi piuttosto evoluti, come i Cefalopodi, ove la massa gangliare viene addirittura racchiusa in una capsula protettiva cartilaginea.\nOrgani di senso.\nPer quanto concerne gli organi di senso, i molluschi presentano sempre cellule sensitive e gustative, oltre che \"statocisti\" (Bivalvi, Cefalopodi) ed organi chemiorecettori particolari, come gli \"osfradi\" (una coppia di organi innervati dai gangli parietali, allogati nella cavit\u00e0 palleale, vicino alle branchie, aventi funzione sia chemiorecettrice che meccanorecettrice, deputati a saggiare la corrente d'acqua che andr\u00e0 ad irrorare le branchie e a rilevare la presenza di sostanze alimentari disciolte).\nRiguardo alle statocisti, innervate dai gangli cerebrali, probabilmente il modello pi\u00f9 complesso \u00e8 quello fornitoci dai Cefalopodi, in prossimit\u00e0 del cervello dei quali \u00e8 perfino presente un organo dell'equilibrio paragonabile ai canali semicircolari del nostro orecchio interno. Esse constano di un corpo calcareo in relazione a nervi e forniscono informazioni sulla posizione nello spazio dell'animale; risultano assenti nelle classi di molluschi Anfineuri.\nNei Bivalvi e nei Cefalopodi sono presenti efficienti organi tattili, consistenti in cellule sensoriali sparse sulla superficie del corpo, particolarmente abbondanti lungo il margine del mantello e all'estremit\u00e0 dei sifoni e, per i Gasteropodi, sui tentacoli del capo.\nRiguardo alla vista, nei Molluschi troviamo tutti gli stadi di complessit\u00e0 a partire da ammassi poco evoluti di cellule fotosensibili (addirittura assenti in gruppi del tutto ciechi, come gli Scafopodi ed i Monoplacofori) ad occhi veri e propri, paragonabili quanto a complessit\u00e0 solo a quelli dei Vertebrati. La vista pu\u00f2 avere sia la funzione di localizzare la preda, o i nemici, o i conspecifici, (e questo vale per specie che dispongono di apparati visivi assai efficienti), ma soprattutto per orientarsi in relazione alla luce, discorso valido in special modo per le specie scavatrici (Olividae, Naticidae) in cui gli occhi tendono addirittura a regredire. Nelle Patellidae gli occhi sono molto semplici ed appaiono come fossette pigmentate aperte, prive di lente e cornea ed innervate dai gangli cerebrali; in Prosobranchi pi\u00f9 evoluti (Trochus, Haliotis, Turbo) la vescicola ottica \u00e8 munita di apertura stretta, piena di un umore vitreo. Nei Gasteropodi ancor pi\u00f9 evoluti, l'occhio viene ad essere chiuso da una cornea formata da un epitelio bistratificato. Negli Eteropodi, pelagici, troviamo occhi tubolari telescopici, provvisti di una grossa lente e superficie retinica pieghettata; in questo gruppo la vista assume una funzione importante nella cattura della preda a discapito dell'osfradio, che regredisce (eccezione fra i Gasteropodi), e ci\u00f2 spiega la raffinatezza degli organi per la vista in questi animali.\nMa \u00e8 fra i Cefalopodi che troviamo la massima espressione riguardo a questo aspetto, poich\u00e9 in essi si viene a formare una struttura globulare fornita di lente, contenuta all'interno di un'orbita entro la quale pu\u00f2 parzialmente ruotare; trattasi nella fattispecie di occhi eversi, nei quali (contrariamente a quanto accade nei vertebrati) i raggi luminosi colpiscono direttamente le cellule fotosensibili e non vengono riflessi da una superficie, essendo l'estremit\u00e0 sensitiva delle cellule recettrici orientate verso il foro della pupilla. L'accomodamento visivo \u00e8 attuato allontanando o avvicinando il cristallino dalla retina e permette una notevole raffinatezza visiva, tanto che questi molluschi sono in grado di discriminare chiaramente forme e colori diversi, basando sulla vista gran parte delle loro attivit\u00e0. A conferma di ci\u00f2 vi \u00e8 la tendenza alla regressione di altri sistemi sensoriali. Nautilus a parte, infatti, l'osfradio viene perso ed al suo posto rimane una fossetta olfattoria al di sotto dell'occhio.\nSeppur meno evoluti degli organi visivi dei Cefalopodi, le serie di occhi di alcuni Bivalvi (es. Pectinidae) rappresentano un efficiente sistema visivo costituito da una lunga sequenza di occhi che fuoriescono dalla fessura delle valve.\nTipici dei Poliplacofori sono gli \"esteti\", organi di senso costituiti da pori situati nelle piastre calcaree e colmati da cellule di natura sensoriale dotati alla loro estremit\u00e0 distale di strutture a forma di lente. Tali esteti danno informazioni circa i movimenti dell'acqua e sull'intensit\u00e0 luminosa e sono in comunicazione fra loro attraverso una rete di fibrille nervose decorrenti in canalicoli. Gli esteti si presentano in due tipi diversi: il macroesteta ed il microesteta, differenti dal punto di vista delle dimensioni; a seconda della specie, inoltre, il numero e la distribuzione dei microesteti attorno ai macroesteti pu\u00f2 variare.\nOrigine.\nUn possibile albero filogenetico dei molluschi, a partire dai Lofotrocozoi, \u00e8 stato proposto da Sigwart e Sutton nel 2007:\nLa ricostruzione delle prime fasi della storia evolutiva dei molluschi \u00e8 complessa. Infatti i loro pi\u00f9 antichi progenitori molto raramente si fossilizzarono essendo privi di conchiglia. Successivamente, invece, le testimonianze abbondano, proprio per la facilit\u00e0 di fossilizzazione delle conchiglie.\nEsistono nondimeno dei fossili significativi, lasciati dalle parti molli nelle sabbie di Ediacara e del Mar Bianco. \"Kimberella\" \u00e8 ritenuta da molti studiosi (non tutti) uno di tali progenitori. Aveva uno strato dorsale ispessito, simile a una conchiglia nella forma, ma non mineralizzato.\nEmbriologicamente, i molluschi sono affini agli anellidi, come questi sono schizoceli protostomi e si sviluppano tipicamente per segmentazione spirale dell'uovo fecondato (a parte i Cefalopodi, che dispongono di uova pi\u00f9 ricche di vitello), inoltre, molte gastrule dei molluschi si sviluppano in trocofore simili a quelle degli Anellidi, il che lascerebbe presupporre una certa affinit\u00e0. Spesso la trocofora \u00e8 seguita da un'ulteriore fase larvale planctonica filtrante chiamata veliger, dotata di un piede, un mantello, una conchiglia abbozzata ed un organo natatorio bilobato detto velo. I \"fossili viventi\" appartenenti alla classe dei Monoplacofori, i quali presentano tracce di metameria, hanno indotto gli studiosi ad ipotizzare una notevole vicinanza filogenetica fra Anellidi e Molluschi, anche se le ripetizioni dei monoplacofori non sono omologhe alla segmentazione degli Anellidi. Probabilmente i due gruppi iniziarono a divergere circa 600 milioni di anni fa, specializzandosi nello scavo dei substrati gli Anellidi e nello strisciare sul fondo i Molluschi. Cos\u00ec facendo, mentre gli Anellidi svilupparono un corpo metamerico allungato, dotato di compartimenti celomatici spaziosi, pieni di liquido, costituendo un'efficiente macchina scavatrice con movimento serpeggiante e peristaltico, i primi molluschi persero via via la maggior parte del celoma, limitato alla sola cavit\u00e0 pericardica e agli spazi delle gonadi e dei nefridi comunicanti con questa, e svilupparono un corpo molle e compatto, utile per strisciare sul fondo del mare.\nDurante ogni anno di vita, il mollusco forma una nuova banda della sua conchiglia, solcata da centinaia di finissime linee di accrescimento che registrano il ciclo diurno delle maree. Il conteggio delle linee sottili presenti nell'ultima banda di accrescimento annuale della conchiglia ci d\u00e0 un'indicazione approssimativa della stagione, o addirittura del mese, in cui \u00e8 avvenuta la morte dei mollusco.\nSistematica.\nA prima vista, una chiocciola, una seppia e una vongola sembrano notevolmente diverse: solo uno studio pi\u00f9 accurato pu\u00f2 rivelare che le loro strutture sono variazioni di uno stesso piano fondamentale. La classificazione sistematica maggiormente plausibile, nonostante le divergenti opinioni degli studiosi, \u00e8 schematizzata di seguito:"}
{"id": "2731", "revid": "21880", "url": "https://it.wikipedia.org/wiki?curid=2731", "title": "Magnoliopsida", "text": "La classe delle dicotiledoni (Magnoliopsida) comprende piante a fiore nel cui seme l'embrione \u00e8 fornito di due cotiledoni.\nCaratteristiche.\nLe dicotiledoni comprendono piante sia erbacee che legnose, generalmente provviste di un apparato radicale seminale con radici a fittone o talora fascicolate, a crescita continua, pi\u00f9 o meno ramificate, con la presenza o meno di radici avventizie.\nLa struttura primaria del fusto \u00e8 eustelica con fasci collaterali aperti ad anello, con presenza di cambio cribro-vascolare e accrescimento secondario.\nLe foglie sono distinte in picciolo e lamina, con margini di forma varia; le nervature sono reticolate. I fiori sono tetrameri o pentameri con verticilli di 4 o 5 pezzi e provvisti di perianzio, generalmente distinto in calice (sepali) e corolla (petali); sono simmetrici o irregolari.\nIl seme e la plantula sono provvisti di due cotiledoni. Le dicotiledoni hanno i petali a gruppi di 4-5 o di loro multipli.\nFilogenesi.\nRecentemente, in base ad analisi cladistiche e di sequenziamento del DNA cloroplastico, mitocondriale e nucleare, \u00e8 stata messa in discussione la distinzione adottata finora che divideva le Angiosperme in due classi, le Liliopsida (monocotiledoni) e le Magnoliopsida (dicotiledoni), (Olmstead \"et al.\" 1992a, Chase \"et al.\" 1993, Doyle 1996, 1998, Doyle \"et al.\" 1994, Donoghue y Doyle 1989, Graham y Olmstead 2000, Mathews y Donoghue 1999, Savolainen \"et al.\" 2000, Soltis \"et al.\" 2000, Zimmer \"et al.\" 2000, Hilu \"et al.\" 2003, Zanis \"et al.\" 2003) in quanto si riteneva che la separazione tra le due classi datasse dal Cretaceo; attualmente si ritiene che solo le monocotiledoni derivino da antenati comuni a tutta la classe (classe monofiletica), mentre le dicotiledoni deriverebbero da due o pi\u00f9 gruppi con origine differente, formando quindi un gruppo parafiletico e i caratteri gi\u00e0 menzionati sarebbero plesiomorfi all'interno delle angiosperme. In questo modo si distinguono:\nSuddivisione.\nLa suddivisione in due sottoclassi, Metaclamidee (o Simpetale) e Archiclamidee, proposta dal botanico polacco Adolf Engler alla fine dell'Ottocento, non \u00e8 pi\u00f9 ritenuta valida.\nNel sistema Cronquist (1981) la classe Magnoliopsida \u00e8 suddivisa in 6 sottoclassi, per un totale di 64 ordini:"}
{"id": "2732", "revid": "1558346", "url": "https://it.wikipedia.org/wiki?curid=2732", "title": "Angiosperme", "text": "Le angiosperme (Angiospermae, ) sono una vasta divisione di piante delle spermatofite, che comprende piante annue o perenni con il massimo grado di evoluzione: in questa definizione rientrano le piante con fiore vero e con seme protetto da un frutto. Sono note anche sotto il nome di magnoliofite (Magnoliophyta ), denominazione utilizzata dal Sistema Cronquist.\nIl Codice Internazionale di Nomenclatura Botanica (ICBN) permette, per i taxa di rango superiore alla famiglia, di usare indipendentemente nomi descrittivi tradizionali come \"Angiospermae\" o regolarmente derivati da un genere \"tipo\" come \"Magnoliophyta\", che deriva dal genere \"Magnolia\".\nCompaiono nel registro fossile nel Cretaceo inferiore (circa 130 milioni di anni fa). Anche se alcuni autori hanno proposto alcuni esempi di angiosperme pre-cretaciche (ad esempio \"Sanmiguelia lewisi\", dal Triassico superiore (circa 215 milioni di anni fa) del Nord America), la attribuzione di questi fossili alle angiosperme rimane controversa.\nIn un tempo relativamente breve le angiosperme, grazie alla loro estrema variet\u00e0 morfologica e fisiologica, sono diventate il gruppo di piante pi\u00f9 vasto e diversificato del nostro pianeta: con circa specie oggi viventi, che corrispondono ad oltre l'80% di tutti i vegetali terrestri, le angiosperme sono presenti in tutti i grandi biomi terrestri, dai deserti alle foreste pluviali. La ragione principale di tale successo evolutivo sembra essere legata soprattutto ad una trasformazione nella capillarit\u00e0 delle foglie che miglior\u00f2 la loro efficacia fotosintetica.\nDescrizione.\nLe angiosperme si distinguono perch\u00e9 i loro semi sono avvolti da un frutto, che li protegge e ne facilita la disseminazione. Il nome significa infatti \"seme protetto\" (dal Greco \u03b1\u03b3\u03b3\u03b5\u03b9\u03bf\u03bd, ricettacolo, e \u03c3\u03c0\u03b5\u03c1\u03bc\u03b1, seme).\nIl raggruppamento comprende una variet\u00e0 di piante erbacee, arbustive o arboree: si passa da alberi alti anche 100 metri (Myrtaceae) fino a minuscole piante erbacee (Araceae) di meno di 2 millimetri.\nIl fiore delle angiosperme \u00e8 una struttura pi\u00f9 complessa degli strobili delle Pinofite, che condividono con le prime la riproduzione per mezzo di semi. Le angiosperme si distinguono dalle Gimnosperme anche per la presenza di trachee vere e proprie unite a canali pi\u00f9 grandi e specializzati, gli \"elementi dei vasi\", che rendono pi\u00f9 efficiente il trasporto idrico, e per essere l'unica divisione che comprende piante erbacee in senso proprio.\nLe angiosperme presentano il fenomeno della \"doppia fecondazione\", cos\u00ec chiamato perch\u00e9 all'interno dell'ovario avvengono due fecondazioni: uno dei due nuclei spermatici contenuti nel granulo pollinico (trasportati all'interno dell'ovario attraverso il tubetto pollinico) una volta raggiunto l'ovario, feconda la cellula proendospermatica (diploide, diventer\u00e0 triploide, dando origine all'endosperma del seme); l'altro nucleo invece feconda l'oosfera (che dar\u00e0 vita a uno zigote).\nLe Angiosperme, letteralmente \u201cpiante con seme protetto\u201d, sono cos\u00ec chiamate perch\u00e9 il loro seme \u00e8 contenuto nel frutto. Sono comunemente indicate come latifoglie, per il carattere delle foglie a lamina variamente espansa. A esse appartengono tutte le piante con fiori e vengono divise in due gruppi, le monocotiledoni e le dicotiledoni, in base alla presenza di una o due foglie embrionali nei loro semi. Essendosi ben adattate a qualunque clima, dominano tutti gli ambienti terrestri. \nBiologia.\nLe angiosperme sono nate come piante specializzate nella impollinazione zoogama. Tuttavia, nel corso dell'evoluzione molte di esse sono tornate all'impollinazione ad opera di agenti non biologici, soprattutto il vento. I fiori sono allora diventati piccoli, numerosi e poco appariscenti. L'impollinazione anemofila \u00e8 apparsa indipendentemente in numerosi gruppi di angiosperme sia monocotiledoni (Poaceae) che dicotiledoni (Salicaceae, Fagaceae).\nLa capacit\u00e0 delle angiosperme di stabilire sinergie con gli insetti e altri animali, nei processi di impollinazione e di disseminazione, \u00e8 una delle ragioni del loro successo evolutivo. Piante e animali sono stati protagonisti di un fenomeno di coevoluzione che ha consentito loro di raggiungere gli attuali livelli di elevata biodiversit\u00e0.\nClassificazione filogenetica APG IV.\nLa classificazione APG IV pubblicata nel 2016 dall'Angiosperm Phylogeny Group suddivide le angiosperme nei seguenti cladi:\nClassificazione tradizionale di Cronquist.\nLe angiosperme vengono classificate in base al sistema Cronquist nel seguente modo:"}
{"id": "2733", "revid": "484362", "url": "https://it.wikipedia.org/wiki?curid=2733", "title": "Macario (nome)", "text": "Origine e diffusione.\nDeriva, tramite il latino \"Macarius\", dal nome greco \"\u039c\u03b1\u03ba\u03ac\u03c1\u03b9\u03bf\u03c2\" (\"Makarios\"); esso \u00e8 tratto dall'aggettivo \"\u03bc\u03b1\u03ba\u03ac\u03c1\u03b9\u03bf\u03c2\" (\"makarios\") o \u03bc\u03ac\u03ba\u03b1\u03c1 (\"m\u00e1kar\"), che vuol dire \"benedetto\", \"felice\". Il nome \u00e8 attestato gi\u00e0 anticamente nel mondo ellenico, ma conobbe buona diffusione solo con l'avvento del Cristianesimo, grazie anche al suo valore mistico e beneaugurale; fu poi il nome di numerosi tra i primi santi, in gran parte orientali, il cui culto ne ha promosso l'uso. La forma femminile \u00e8 portata, nella mitologia greca, da Macaria, figlia di Ercole e Deianira, che si sacrific\u00f2 volontariamente per difendere i suoi fratelli da Euristeo.\nIn Italia (dove \u00e8 attestato anche come cognome), il nome risultava gi\u00e0 raro negli anni Cinquanta del Novecento, e negli anni Settanta se ne contavano appena trecento occorrenze in tutto il paese. Curiosamente, l'interiezione italiana \"magari\" deriva dalla stessa radice di questo nome: in greco bizantino era infatti in uso l'espressione \u03bc\u03b1\u03ba\u03ac\u03c1\u03b9\u03bf\u03bd (\"mak\u00e1rion\"), abbreviata in \u03bc\u03b1\u03ba\u03ac\u03c1\u03b9 (\"mak\u00e1ri\"), con un senso simile a quello di espressioni come \"beato se...\", \"volesse il cielo che...\", \"piacesse a Dio che...\".\nOnomastico.\nL'onomastico si pu\u00f2 festeggire in memoria di vari santi, alle date seguenti:"}
{"id": "2734", "revid": "197307", "url": "https://it.wikipedia.org/wiki?curid=2734", "title": "Cinclus cinclus", "text": "Il merlo acquaiolo, anche noto come merlo acquaiolo eurasiatico, merlo acquaiolo golabianca o cinclo (Cinclus cinclus ()), \u00e8 un uccello passeriforme della famiglia dei Cinclidae. \u00c8 stato nominato uccello dell'anno 2017 e rappresenta inoltre l'uccello nazionale della Norvegia.\nEtimologia.\nIl nome scientifico della specie, \"cinclus\", \u00e8 un tautonimo, in quanto ripetizione di quello del genere.\nDescrizione.\nDimensioni.\nMisura 17-20\u00a0cm di lunghezza, per 41-76 g di peso: a parit\u00e0 d'et\u00e0, i maschi possono essere pi\u00f9 grandi rispetto alle femmine anche di un terzo.\nAspetto.\nSi tratta di uccelletti dall'aspetto tozzo e paffuto, con testa grande e rotonda che sembra incassata direttamente nel torso, becco sottile e appuntito, corte ali arrotondate e coda squadrata, con forti zampe dalle lunghe e robuste dita e dagli artigli ricurvi.\nIl piumaggio \u00e8 dominato dalle tonalit\u00e0 del bruno: ad eccezione di gola e petto, che sono di color bianco candido, infatti, fronte, vertice, nuca, faccia e guance sono di colore bruno-cannella, mentre dorso, fianchi, ali e coda sono di color bruno-ardesia nerastro (pi\u00f9 bruno su ali e coda, pi\u00f9 scuro sul dorso, che in lontananza appare del tutto nero), e la parte inferiore del petto (appena sotto la fine del bianco toracico) e la parte centrale del ventre sono di color nocciola-ramato.&lt;br&gt;\nSussiste una certa variabilit\u00e0 di colorazione a livello di sottospecie, con le varie popolazioni che differiscono nella presenza e nella quantit\u00e0 della colorazione ventrale, nelle tonalit\u00e0 di quella dorsale e cefalica e nell'estensione del bianco golare: tali variazioni seguono in genere una direttrice N-S, con le popolazioni meridionali pi\u00f9 piccole e vivacemente colorate rispetto a quelle settentrionali (ad esempio, la sottospecie nominale manca di banda ventrale di color nocciola). Non esiste invece dimorfismo sessuale evidente nella colorazione.\nIl becco \u00e8 nerastro, le zampe sono di color caramello e gli occhi sono di colore bruno-rossiccio, con palpebre grigio-biancastre ben evidente quando l'animale chiude gli occhi.\nBiologia.\nSi tratta di uccelletti tendenzialmente solitari (sebbene durante il periodo degli amori essi vivano in coppie), strettamente associati ai fiumi a corso rapido, sulle rive (o sui massi affioranti) dei quali \u00e8 possibile osservarli durante il giorno: il merlo acquaiolo \u00e8 inconfondibile, oltre che per l'aspetto e le abitudini di vita, anche per la sua vivacit\u00e0, in quanto anche se in attivit\u00e0 questo uccello continua incessantemente ad \"annuire\" muovendo la testa in avanti (similmente ai piccioni quando camminano) e ad alzare e abbassare la coda. Dai sassi, una volta avvistata la preda, i merli acquaioli si tuffano improvvisamente nell'acqua oppure camminano fino ad essere completamente sommersi, rimanendo in apnea fino a un minuto mentre ricercano il cibo, utilizzando frattanto le forti zampe unghiute per ancorarsi al fondale mentre camminano e smuovono i sassi e i detriti sommersi per mettere allo scoperto le prede, oltre alle ali muscolose, utilizzate come pinne per \"volare\" sott'acqua. Il merlo acquaiolo \u00e8 aiutato nel suo stile di vita semiacquatico dal piumaggio folto e isolante, costantemente impregnato dall'uccello col secreto oleoso dall'uropigio per garantirne l'impermeabilit\u00e0, tanto che l'animale in immersione (che mantiene la testa verso il basso e la coda verso l'alto, con corpo in posizione obliqua) appare ricoperto da un sottile strato d'aria.&lt;br&gt;\nOltre ad essere buoni nuotatori e camminatori, i merli acquaioli sono anche in grado di volare, frullando incessantemente le corte ali con volo dritto e vicinissimo alla superficie dell'acqua: il volo viene utilizzato perlopi\u00f9 per allontanarsi da eventuali predatori o fonti di disturbo, rifugiandosi nella vegetazione riparia, mentre \u00e8 infrequente che questi uccelli volino per lunghe distanze.\nIl richiamo di questi uccelli \u00e8 pigolante e molto acuto (4-6 kHz), in maniera tale da essere chiaramente udibile nei dintorni a dispetto del rumore dell'ambiente circostante, dato dallo scorrere incessante dell'acqua.\nAlimentazione.\nSi tratta di uccelli insettivori, la cui dieta \u00e8 basata sui piccoli invertebrati raccolti fra i sassi e i detriti del fondale dei ruscelli.&lt;br&gt;\nLa dieta del merlo acquaiolo \u00e8 composta in massima parte dalle larve e dalle ninfe di effimere, plecotteri, simulidi e tricotteri, ma questi uccelli si nutrono (soprattutto durante i mesi freddi, quando gli insetti sono meno abbondanti) anche di piccoli pesci e delle loro uova, molluschi acquatici, girini e piccole rane e crostacei di piccole dimensioni: seppur raramente, essi possono inoltre rovistare fra il fogliame sul terreno, alla ricerca di piccoli invertebrati terrestri.\nRiproduzione.\nLa stagione riproduttiva cade durante la primavera, con lievi variazioni a seconda della zona dell'areale presa in considerazione: ad esempio, i merli acquaioli si riproducono da marzo a maggio in Europa e Africa, da febbraio a giugno nelle isole britanniche, e fra maggio e luglio in Scandinavia: durante il periodo degli amori, questi uccelli portano generalmente avanti una singola covata, due in caso di condizioni climatiche favorevoli e buona disponibilit\u00e0 di cibo.\nSi tratta di uccelli monogami: il maschio corteggia la femmina cominciando a cantare con suoni dolci e simili al canto degli scriccioli, per attrarle nei pressi del suo territorio. All'arrivo di un'eventuale \"partner\", il maschio comincia a volare emettendo suoni metallici, cercando al contempo di mettere in massima evidenza il bianco di gola e petto: se la femmina non si allontana, l'accoppiamento avviene a breve giro di posta.\nIl nido viene costruito da entrambi i sessi nelle vicinanze dei torrenti, sotto le cascate, nelle crepe dei muri, negli argini o su un tubo di scarico, in ogni caso nelle immediate vicinanze dell'acqua e in un luogo chiuso: esso \u00e8 piuttosto voluminoso e presenta forma globosa, ed \u00e8 costituito da una parte esterna di fibre vegetali, muschio e foglie morte intrecciate, all'interno della quale \u00e8 presente una camera di cova (collegata all'esterno da un piccolo tunnel) il cui fondo \u00e8 foderato da una coppa di foglie secche, nella quale la femmina depone 3-6 uova bianche e lucide.\nLa cova dura circa 15-16 giorni, ed \u00e8 appannaggio esclusivo della femmina, mentre il maschio stazione a guardia del territorio nei pressi del nido e si occupa di reperire il cibo per s\u00e9 e per la compagna intenta nell'incubazione. Alla schiusa, i \"pulli\" sono ciechi ed implumi, ma, imbeccati ed accuditi dalla madre, essi s'involano attorno ai 12-13 giorni di vita: tuttavia, essi sono in grado di tuffarsi gi\u00e0 a pochissimi giorni dalla schiusa, facendolo per\u00f2 solo in caso di estremo pericolo.&lt;br&gt;\nDopo l'involo, i piccoli rimangono presso il nido ancora per una settimana: a questo punto, essi cominciano a seguire i genitori durante la ricerca del cibo, ed anche il maschio comincia a prendere parte nel loro allevamento, imbeccandoli per un altro paio di settimane, prima che essi si allontanino definitivamente dal territorio natale e si disperdano.\nDistribuzione e habitat.\nIl merlo acquaiolo ha distribuzione paleartica, popolando (sebbene in maniera piuttosto discontinua) il Magreb (area dei monti dell'Atlante in Marocco centrale e nord-orientale, Algeria settentrionale ed estremo nord-ovest della Tunisia), l'Europa (penisola iberica, sud-ovest e \"midi\" francese, isole britanniche, Europa centrale, penisola balcanica, Fennoscandia) e l'Asia (Caucaso, Anatolia, Iran occidentale, Russia europea fino agli Urali, Pamir, zone montuose del Turkestan, pendici settentrionali dell'Himalaya, a nord fino al lago Bajkal e alla Mongolia centrale): la popolazione cipriota, e molto verosimilmente anche quella levantina, sono localmente estinte.&lt;br&gt;\nIn Italia, la specie \u00e8 residente lungo tutto l'arco alpino, gli Appennini e la Pianura Padana occidentale, oltre che in Sicilia e Sardegna.\nGeneralmente residente, soprattutto le popolazioni delle zone pi\u00f9 settentrionali dell'areale possono migrare a sud in cerca di climi pi\u00f9 temperati, svernando sulle coste di Mar Baltico, Mar Caspio o Mar Nero: anche le popolazioni delle aree montuose pi\u00f9 elevate possono scendere di quota durante l'inverno, per evitare la carestia dovuta al congelamento dei fiumi di residenza.\nL\"'habitat\" del merlo acquaiolo \u00e8 rappresentato dai ruscelli a corso rapido, con acqua limpida e ben ossigenata e fondale ghiaioso, possibilmente con presenza di rocce affioranti o argini in rilievo.\nSistematica.\nIl merlo acquaiolo ha 14 sottospecie:\nMentre non tutti sarebbero d'accordo nell'assegnare a \"baicalensis\" il rango di sottospecie a s\u00e9 stante (sinonimizzandola con \"leucogaster\"), alcuni autori riconoscerebbero inoltre le sottospecie \"meridionalis\" delle Alpi austriache, \"orientalis\" della Macedonia del Nord (sinonimizzate con \"aquaticus\"), \"amphytrion\" del nord-est della Turchia (sinonimiazzata con \"caucasicus\") e \"sordidus\" (verosimilmente una forma melanica di \"leucogaster\").&lt;br&gt;\nLa tassonomia della specie \u00e8 poco chiara e necessita di revisione: le analisi molecolari, infatti, hanno evidenziato un'inaspettata struttura filogenetica che contrasta con la distribuzione delle sottospecie attuali, suggerendo l'esistenza di almeno cinque cladi differenziati in seno al complesso-specie."}
{"id": "2735", "revid": "327773", "url": "https://it.wikipedia.org/wiki?curid=2735", "title": "Mediana (statistica)", "text": "In statistica, in particolare in statistica descrittiva, data una distribuzione di un carattere quantitativo oppure qualitativo ordinabile (ovvero le cui modalit\u00e0 possano essere ordinate in base a qualche criterio), si definisce la mediana (o valore mediano) come il valore/modalit\u00e0 (o l'insieme di valori/modalit\u00e0) assunto dalle unit\u00e0 statistiche che si trovano nel mezzo della distribuzione. La mediana \u00e8 un indice di posizione e rientra nell'insieme delle statistiche d'ordine.\nStoria.\nIl termine \"mediano\" venne introdotto da Antoine Augustin Cournot e adottato da Francis Galton.\nGustav Theodor Fechner svilupp\u00f2 l'uso della mediana come sostituto della media in quanto riteneva che il calcolo della media fosse troppo laborioso rispetto al vantaggio in termini di precisioni che offriva.\nDefinizione e calcolo.\nSe si procede al riordinamento delle unit\u00e0 in base ai valori crescenti del carattere da esse detenuto, in sostanza la mediana bipartisce la distribuzione in due sotto-distribuzioni: la prima a sinistra della mediana (costituita dalla met\u00e0 delle unit\u00e0 la cui modalit\u00e0 \u00e8 minore o uguale alla mediana) e la seconda a destra della mediana (costituita dalla met\u00e0 delle unit\u00e0 la cui modalit\u00e0 \u00e8 maggiore o uguale alla mediana). Tecnicamente si afferma che la mediana \u00e8 il valore/modalit\u00e0 per il quale la frequenza relativa cumulata vale (o supera) 0,5, cio\u00e8 il secondo quartile, ossia il 50\u00ba percentile. Usualmente si indica la mediana con Me.\nPer calcolare la mediana di formula_1 dati:\nSe le modalit\u00e0 sono raggruppate in classi non si definisce un valore univoco, ma una classe mediana formula_7.\nLa determinazione di tale classe avviene considerando le frequenze cumulate; indicando con formula_8 la generica frequenza cumulata relativa dell'osservazione formula_9-esima sar\u00e0 formula_10 e formula_11. Pur essendo corretto considerare un qualsiasi elemento dell'intervallo formula_7 un valore mediano si \u00e8 soliti procedere, al fine di avere una misura unica del valore, a un'approssimazione della mediana con la seguente formula:\nse si assume che la distribuzione dei dati all'interno della classe sia uniforme, che corrisponde ad un processo di interpolazione.\nPropriet\u00e0.\nUna propriet\u00e0 della mediana \u00e8 di rendere minima la somma dei valori assoluti degli scarti delle formula_14 da un generico valore\nInfatti, sia formula_16 la variabile aleatoria alla quale si riferiscono le osservazioni formula_14. Per la linearit\u00e0 del valore atteso e dell'operatore di derivazione si ha\ndove formula_19 \u00e8 la funzione segno di formula_20. Per la definizione di valore atteso\ndove formula_22 indica la probabilit\u00e0 che formula_16 sia minore di formula_24 e formula_25 quella che formula_16 sia maggiore di formula_24. Per le propriet\u00e0 di normalizzazione della probabilit\u00e0, cio\u00e8 formula_28, l'equazione diventa\nQuindi\ncio\u00e8 formula_24 \u00e8 la mediana.\nEsempio.\nIn un sondaggio fatto all'interno di una facolt\u00e0 composta da 250 studenti (la popolazione statistica), si intende rilevare il carattere \"Gradimento dei professori\", secondo le cinque modalit\u00e0 \"molto deluso\", \"insoddisfatto\", \"parzialmente soddisfatto\", \"soddisfatto\", \"entusiasta\". Risulta che 10 studenti si dicono entusiasti dell'operato dei professori, 51 si dicono soddisfatti, 63 parzialmente soddisfatti, 90 insoddisfatti, 36 molto delusi.\nLa distribuzione di frequenza viene rappresentata con una tabella come la seguente:\nNel caso ipotizzato, la mediana \u00e8 rappresentata dalla modalit\u00e0 \"insoddisfatto\". Questo significa che \"almeno\" la met\u00e0 degli studenti non \u00e8 soddisfatta dei professori."}
{"id": "2736", "revid": "2008079", "url": "https://it.wikipedia.org/wiki?curid=2736", "title": "Moda", "text": "Il termine moda indica uno o pi\u00f9 comportamenti collettivi con criteri differenti. \nQuesto termine \u00e8 spesso correlato al modo di abbigliarsi. La moda \u2014 detta anche, storicamente, \"costume\" \u2014 nasce solo in parte dalla necessit\u00e0 umana correlata alla sopravvivenza di coprirsi con tessuti, pelli o materiali lavorati per essere indossati. Dopo la preistoria l'abito assunse anche precise funzioni sociali, atte a distinguere le varie classi e le mansioni sacerdotali, amministrative e militari.\nOrigine del termine.\nIl termine \"moda\" deriva dal latino \"modus\", che significa \"maniera\", \"norma\", \"regola\", \"tempo\", \"melodia\", \"modalit\u00e0\", \"ritmo\", \"tono\", \"moderazione\", \"guisa\", \"discrezione\".\nNei secoli passati l'abbigliamento alla moda era appannaggio delle sole classi abbienti, soprattutto per via del costo dei tessuti e dei coloranti usati, che venivano estratti dal mondo minerale, animale e vegetale. Prima dell'Ottocento l'abito era considerato talmente prezioso che veniva elencato tra i beni testamentari.\nI ceti poco abbienti erano soliti indossare solo abiti tagliati rozzamente e, soprattutto, colorati con tinture poco costose come il grigio. A questi si aggiungeva scarpe in panno o legno. Non potendo permettersi il lusso di acquistare abiti nuovi confezionati su misura, tali classi ripiegavano spesso sull'abbigliamento usato.\nIl significato della moda.\nLa moda, detta anche storicamente \"costume\", nasce solo in parte dalla necessit\u00e0 umana correlata alla sopravvivenza di coprirsi con tessuti, pelli o materiali lavorati per essere indossati. Dopo la preistoria l'abito assunse anche precise funzioni sociali, atte a distinguere le varie classi e le mansioni sacerdotali, amministrative e militari. Le donne, che solitamente erano escluse dal potere, non per questo rinunciavano a vestirsi con cura, ricchezza ed eleganza, anche essere lo specchio della posizione del marito. In alcuni casi assunsero la funzione di arbitro d'eleganza come per esempio Isabella d'Este. Pi\u00f9 legato alla psicologia \u00e8 l'aspetto del \"mascheramento\". Gli abiti possono servire a nascondere lati della personalit\u00e0 che non si vogliono fare conoscere o, viceversa, a mostrarli, si pensa per esempio al proverbio: \"l'abito non fa il monaco\".\nSarti.\nI manuali di taglio e sartoria si svilupparono con una certa lentezza, soprattutto quando, dal XIV secolo in poi, si cominciarono a creare abiti aderenti al corpo.\nGarzoni, nel suo libro su tutte le professioni del mondo edito a Venezia nel 1585, dice esplicitamente che un buon sarto deve sapere fare di tutto, per soddisfare ogni necessit\u00e0 della sua clientela. Quello del sarto non era quindi un mestiere indipendente, bens\u00ec era un servitore delle grandi signorie: viveva e lavorava presso la corte di un signore, che poteva anche scegliere di \"prestarlo\" a parenti o amici.\nLa retribuzione per l'operato si aggirava intorno al 10% della spesa del tessuto. Era una professione preclusa alle donne, che come sarte avevano compiti minori o si applicavano maggiormente al telaio e al ricamo. Non esistevano le taglie, quindi ogni vestito era un pezzo unico, realizzato su misura del cliente. Le unit\u00e0 di misura erano variabili; a Venezia erano in uso i \"brazzi\": \"da seda\", che corrispondeva a 63,8 cm, e \"da lana\", 67,3\u00a0cm.\nAnche alcuni artisti, come Giotto e Antonio del Pollaiolo crearono modelli di abiti e tessuti.\nLa famosa sarta della regina di Francia Maria Antonietta, Rose Bertin, pur creando sontuose toilettes per la regina, non poteva ancora definirsi \"stilista\". Per fare un esempio, a causa delle rigide leggi suntuarie che regolavano l'abbigliamento, una sarta non poteva comperare direttamente il tessuto, che era venduto esclusivamente dal fabbricante. Dopo la rivoluzione francese la Convenzione abol\u00ec le corporazioni e le regole rigide e minuziose che vi erano applicate, stabilendo che ciascuno potesse vestirsi a proprio piacimento. Il decreto nasceva per l'odio contro le leggi suntuarie che erano ormai diventate uno spartiacque tra l'abito dell'aristocrazia e quello della borghesia, a cui erano proibiti molti oggetti di lusso. Dopo di allora il sarto fu completamente libero di esprimere la sua creativit\u00e0.\nLa moda per pochi e la moda per tutti.\nNell'Ottocento la tecnica sartoriale and\u00f2 affinandosi rendendo pi\u00f9 agevole indossare il vestito.\nDal XIX secolo si iniziano a distinguere i primi stilisti, che creavano nuovi tagli, nuove stoffe e nuovi canoni nel modo di abbigliarsi, con l'adozione di nuovi abiti femminili quali il \"tailleur\" inventato alla fine del secolo dall'inglese Redfern. Lo stilista capovolse il rapporto tra il sarto e la cliente, che ora dipendeva dalle sue idee ed era ben felice di indossare un abito firmato da lui e realizzato nel suo \"atelier\". Gli stilisti lavoravano solo per l'\u00e9lite poich\u00e9 i costi per l'ideazione e per la produzione erano molto alti. Questo nuovo impulso di riforma fu principalmente portato avanti da Charles Fr\u00e9deric Worth, inglese trapiantato in Francia, considerato l'inventore della \"Haute Couture\" e sarto personale dell'imperatrice Eugenia, moglie di Napoleone III, e della sua corte, dal 1865.\nLa rivoluzione industriale nata in Inghilterra alla fine del XVIII secolo, cre\u00f2, nel campo della moda e della tessitura, macchine che permettevano di tessere, tagliare e cucire con rapidit\u00e0 e a basso costo. Tuttavia la moda si avvicin\u00f2 alla massa solo verso la met\u00e0 dell'Ottocento, grazie all'invenzione di macchine per tagliare le pezze di tessuto e all'introduzione del telaio meccanico jaquard. All'inizio tali tecniche furono applicate soprattutto alle uniformi militari; con la nascita in Francia dei grandi magazzini, i prezzi degli abiti confezionati in serie si abbassarono notevolmente. \nLe nuove tecniche della chimica e l'invenzione dell'acciaio introdussero materiali meno costosi: la tessitura meccanica acceler\u00f2 la produzione di stoffa, cos\u00ec come la stampa delle decorazioni con coloranti industriali; i busti e le sottogonne non furono pi\u00f9 rinforzati da stecche di balena, ma di metallo, facilmente riproducibile in serie.\nLa crinolina, la sottogonna a cupola diffusa durante il periodo del romanticismo e munita di cerchi d'acciaio, fu per la prima volta indossata anche dalle donne del popolo.\nLeggi suntuarie.\nLe leggi suntuarie sono note in Italia fin dall'epoca romana e costituiscono un prezioso documento per conoscere la moda in ogni tempo: si tratta di dispositivi legislativi che limitavano il lusso nella moda maschile e femminile, o obbligavano determinati gruppi sociali a indossare segni distintivi.\nGi\u00e0 nel 215 a.C. la \"Lex Oppia\" cercava di limitare la ricchezza degli abiti femminili. In seguito, lo stesso Giulio Cesare e alcuni imperatori intervennero contro le vesti di uomini e donne stabilendone anche il prezzo. Con l'avvento del Cristianesimo i documenti a nostra disposizione citano, per i primi secoli, esclusivamente prediche di monaci o ecclesiastici contro costumi considerati troppo audaci.\nIn Italia le prime leggi suntuarie di cui si abbia notizia certa riappaiono nel Duecento: erano colpiti acconciature, decorazioni, gioielli, strascichi, pellicce. I colpevoli erano multati, oppure gli si vietava l'assoluzione in chiesa, fatto gravissimo per il tempo. Dal 1500 in poi le leggi diventarono pi\u00f9 dettagliate e minuziose e cominciarono a colpire maggiormente le classi medie o popolari, in specie la servit\u00f9, chiudendo un occhio sul lusso dei signori e delle loro corti. Non potendo arginare realmente il lusso le leggi suntuarie vi si adeguarono permettendo cose che nei secoli precedenti erano proibite, come alcuni tipi di pelliccia o la moltiplicazione dei gioielli sulle mani e su tutto il corpo. Esse variavano da citt\u00e0 a citt\u00e0, con maggiore durezza o tolleranza. A Firenze furono diverse le leggi suntuarie emanate dalla Repubblica fiorentina fin dal 1330, per arrivare al 19 ottobre 1546 con la legge \u201csopra gli ornamenti et abiti degli uomini e delle donne\u201d e alla riforma del 4 dicembre 1562 \u201csopra il vestire abiti et ornamenti delle donne ed uomini della citt\u00e0 di Firenze\u201d, emanate da Cosimo I de' Medici contro gli eccessi del lusso. \nVenezia, citt\u00e0 libera e ricca, era pi\u00f9 clemente di altre. Esistevano guardie delegate al controllo delle disposizioni emanate, che a volte potevano entrare nelle case o raccogliere denunce premiando il denunciante. Le reazioni delle donne, bersaglio preferito dei legislatori, furono a volte di esplicita protesta, a volte di furbi accomodamenti, come quando nascondevano lo strascico con spille per poi scioglierlo alla prima occasione favorevole.\nTra le leggi pi\u00f9 discriminanti vi erano quelle che colpivano gli ebrei, che erano obbligati a portare un cappello a punta o un contrassegno colorato sul braccio; per le prostitute era solitamente vietato lo sfoggio troppo vistoso, mentre a volte dovevano indossare abiti di determinati colori o segni distintivi. In seguito anche a coloro che furono giudicati eretici si fece indossare un abito penitenziale, solitamente giallo.\nNonostante la loro severit\u00e0 le leggi suntuarie si dimostrarono di scarsa efficacia e alla fine del Settecento erano quasi totalmente disattese. Nel 1789 in Francia, alla vigilia della rivoluzione, i borghesi si presentarono all'apertura degli Stati generali in abito nero e cravatta bianca, indumenti che erano stati loro imposti per umiliarli; a confronto l'aristocrazia era addobbata con estremo sfarzo. Il drammatico contrasto provoc\u00f2 invece l'effetto opposto, e i semplici abiti dei borghesi diventarono simbolo di pulizia morale e di nuovi ideali; l'iniqua proibizione inoltre caus\u00f2 l'attuazione, come primo provvedimento dell'Assemblea nazionale costituente, dell'abolizione - almeno per il vestiario - di ogni differenza di classe.\nDiffusione della moda.\nFino all'invenzione dei primi giornali nel Seicento la moda si diffuse in modo lento, per poi accelerare il suo sviluppo. Prima e dopo quel secolo guerre, viaggi, matrimoni, lettere di signori e perfino spionaggio, furono i sistemi pi\u00f9 usuali per conoscere nuove fogge. Tipico \u00e8 l'esempio delle conquiste dell'impero romano che introdussero in Italia le braghe, le maniche, la pelliccia. In quanto allo spionaggio, ossia alla propagazione illecita di informazioni sui metodi di lavorazione originali, era proibito dalle corporazioni con pene severissime.\nL'esplorazione dell'Oriente sui percorsi della Via della seta serv\u00ec a fare conoscere motivi insoliti che furono in particolare usati per la realizzazione di tessuti in seta. Nel Trecento, draghi, grifoni, pappagalli e il Chi, ossia la nuvola stilizzata cinese, popolarono le decorazioni tessili delle stoffe lucchesi. I viaggi dei mercanti furono assai proficui per la conoscenza di nuove fogge. Nel Trittico Portinari di Hugo van der Goes del XV secolo, conservato alla Galleria degli Uffizi a Firenze, il banchiere Tommaso Portinari e la moglie sono rappresentati in vesti fiamminghe. In particolare la donna indossa lo hennin, fiabesco copricapo a cono completato da un lungo velo, assai di moda in Francia e nel Nord Europa, ma poco usato in Italia.\nNel Cinquecento cominciarono a diffondersi le pupe, bambole di piccole dimensioni vestite all'ultima moda e curate nei minimi dettagli. Il re di Francia Francesco I fece scrivere a Isabella d'Este duchessa di Mantova e maestra di mode, una lettera per farsi inviare Una pupa. Dal XVI secolo anche a Venezia veniva esposta alle Mercerie una bambola detta \"piavola de Franza\" che mostrava gli ultimi modelli, subito copiati. La bambola \u00e8 stata resa famosa da Carlo Goldoni che nella sua commedia I Rusteghi cita un detto evidentemente diffuso a Venezia che paragona una signora elegante alla piavola de Franza. Il matrimonio di Caterina de' Medici con Enrico II, port\u00f2 in Francia fogge e profumi italiani molto apprezzati all'estero. Intanto la stampa stava facendo progressi, passando dalla xilografia all'incisione su metallo.\nIl pittore Cesare Vecellio ci ha lasciato un volume, datato alla fine del Cinquecento e intitolato \"De gli habiti antichi et moderni di diverse parti del mondo\" che ha avuto una fortuna enorme surclassando la sua fama di artista. Il testo, ricchissimo di incisioni e descrizioni, parla non solo delle mode venete, ma anche di quelle di altre regioni italiane, senza trascurare le mode estere, specie orientali. Anche le incisioni sul costume e i Libri di figurini per sarti, che mostravano gli abiti interi e i loro modelli, furono efficaci propagatori di fogge.\nAlla diffusione del fenomeno contribuisce la nascita del giornalismo di moda, che si sviluppa nella seconda met\u00e0 del XVII secolo. Nel 1672 fu fondato in Francia il \"Mercure Galant\", nato come bollettino letterario, giornale di pettegolezzi e di moda. Al \"Mercure Galant\" fecero seguito, specie nel Settecento, numerosi altri giornali, che solitamente copiavano senza riguardo ai modelli francesi, che durante il secolo erano all'avanguardia in tutta Europa. Tipico caso italiano sono il \"Giornale delle Nuove mode di Francia e d'Inghilterra\", e il \"Corriere delle Dame\", che continu\u00f2 la sua pubblicazione anche nell'Ottocento. Bisogner\u00e0 attendere il secolo successivo, dopo l'abolizione di leggi, dazi, barriere doganali, perch\u00e9 la stampa di moda si diffonda liberamente in tutto il mondo.\nStoria della moda.\nPeriodo antico.\nLa moda europea prima di Cristo.\nNel bacino del Mediterraneo, popolazioni come etruschi, greci, romani si vestirono sostanzialmente con i medesimi capi, seppure con alcune varianti. Si indossava una \"veste\" che variava di lunghezza a seconda del genere - chiamata in Grecia \"chitone\" e a Roma \"tunica\"; nello specifico era una sorta di rettangolo senza maniche fermato sulle spalle da fibule e in vita da una cintura. In epoca arcaica le donne greche indossavano anche il \"peplo\" ripiegato nella parte alta creando una mantellina lunga fino alla vita. La variet\u00e0 delle vesti era data non tanto dal taglio, ma dalla capacit\u00e0 di creare panneggi, sbuffi e piegoline. Per fare ci\u00f2 veniva usata un'attrezzatura, conosciuta anche da altri popoli antichi, che serviva a mettere in forma l'abito. L'uso di una o pi\u00f9 cinture, a volte disposte diagonalmente, aveva lo stesso scopo. Cultori della prestanza fisica e dello sport, i greci preferirono abiti che non costringevano il corpo e che permettevano scioltezza di movimento. Sopra la veste si portava un \"mantello\" pi\u00f9 o meno lungo e pesante. I mantelli greci pi\u00f9 usati furono la \"clamide\" corta e rettangolare, che per le sue dimensioni serviva per cavalcare, e l\"himation\", pi\u00f9 grande e portato da entrambi i sessi, avvolto attorno al corpo in modo da lasciare la spalla destra scoperta.\nGrecia antica.\nLabbigliamento dell'antica Grecia era generalmente di carattere molto semplice, spesso costituito da uno o pi\u00f9 rettangoli di stoffa che potevano essere cuciti o, nel caso di un pezzo solo, drappeggiati attorno al corpo. La caratteristica principale del vestiario, sia nell'uomo che nella donna, era che l'abito seguiva le linee del corpo senza deformarlo, come invece avverr\u00e0 secoli dopo in Europa con l'introduzione del corsetto. L'unico capo a fare parte unicamente del guardaroba femminile era il peplo, pi\u00f9 usato nel periodo arcaico e sostituito dal chitone in et\u00e0 classica. Tale genere di costume rimase praticamente invariato nel corso dei secoli, durante i quali cambiarono soltanto i tessuti, i materiali utilizzati e il modo in cui essi venivano indossati.\nGli Etruschi.\nGli etruschi indossavano come mantello la \"tebenna\", ovale da cui si pensi derivi la \"toga\" romana. Solitamente allacciata con una fibula su una spalla, nell'ultimo periodo fu avvolta trasversalmente attorno al corpo lasciando un braccio libero. In generale i vestiti etruschi erano caratterizzati da colori molto brillanti.\nRoma antica.\nAl tempo dei primi re i romani indossavano tuniche e ampi mantelli probabilmente di derivazione etrusca. Per quanto riguarda l'uomo, l'abito usato nel periodo repubblicano prima e imperiale poi, fu la toga, un enorme mantello ovale in lana o lino, avvolto attorno al corpo a formare fitte pieghe verticali che venivano usate anche come tasche. Questo mantello dava alla figura l'aspetto virile e statuario che si confaceva al cittadino della potente Roma, intendendo per questo non colui che vi abitava, ma chi aveva ricevuto la cittadinanza come titolo onorifico. La toga conobbe un'evoluzione stilistica dalla repubblica all'impero. Se ne usavano di vari tipi, da quelle senatoriali orlate da una fascia di porpora, a quelle \"candide\" indossate da chi concorreva una carica politica (da cui deriva la parola candidato) a quelle di colore scuro per chi era in lutto. Nell'ultimo periodo dell'impero la toga si era talmente appesantita di ricami e decorazioni da essere abbandonata in favore di mantelli pi\u00f9 liberi e sciolti. Le conquiste in Europa e in Asia influenzarono notevolmente la moda romana: furono introdotte le \"braghe\" e le \"maniche\" di origine orientale. Nel tardo impero maniche strette furono applicate alla tunica, mentre la \"dalmatica\", indumento proveniente probabilmente dalla Dalmazia, le ebbe piuttosto larghe.\nLa donna romana non aveva la libert\u00e0 dell'uomo, tant'\u00e8 che poteva uscire di casa solo accompagnata e ricoperta da un mantello portato anche sul capo. Le prime statue che la raffigurano ne esaltano la virt\u00f9 della \"pudicitia\". La matrona indossava varie vesti sovrapposte: la \"tunica intima\", la \"tunica\", la \"stola\", ossia una veste senza maniche fermata sulle spalle da fibule. Nel periodo dell'impero le acconciature femminili diventarono estremamente elaborate: le mode erano lanciate dalle mogli degli imperatori che si facevano raffigurare con l'acconciatura preferita che, ripetuta in copia nei busti marmorei, veniva imitata dalle altre. La matrona aveva una schiava appositamente incaricata l\"ornatrix\", che ogni mattina eseguiva ricci, corone, trecce. Dopo Nerone le acconciature diventarono torreggianti. Frequentissime erano le parrucche: le pi\u00f9 ricercate erano quelle bionde, fatte con capelli di adolescenti germanici, mentre per quelle nere si utilizzavano i capelli delle donne orientali.\nI bizantini.\nLa moda bizantina, chiaramente osservabile nei numerosi mosaici ravennati, in particolare in quelli dell'abside della Basilica di San Vitale, si diffuse in Europa soprattutto da quando l'imperatore Costantino, nel 330 d.C., trasfer\u00ec la capitale da Roma a Bisanzio, ribattezzata poi Costantinopoli.\nImportantissimo centro culturale, Costantinopoli divent\u00f2 un punto di riferimento anche per l'abbigliamento, che si arricch\u00ec di influenze orientali. Di particolare rilievo fu l'introduzione della seta: bozzoli di bachi, secondo la leggenda narrata dallo storico Procopio, furono portati dalla Cina in Europa nel bastone cavo di due monaci. A Costantinopoli la produzione serica era severamente controllata da editti imperiali che ne limitavano l'uso ai ceti dominanti. Anche l'uso della porpora, colorante costosissimo ricavato da un mollusco, era riservato alla corte.\nIn quanto alle forme degli abiti la moda non fu che un proseguimento della tarda romanit\u00e0. Gli uomini usavano la tunica con le maniche, portata sopra un'altra tunica interiore, le braghe e la clamide. Quest'ultima, copiata dai romani alla moda greca, e notevolmente allungatasi, viene rappresentata con un inserto romboidale, il \"tablion\", considerato un simbolo di potere e dignit\u00e0. Nel mosaico in San Vitale l'imperatore Giustiniano ne porta una in porpora e panno aureo, mentre gli uomini del seguito hanno una clamide bianca con tablion purpureo.\nRicchissimo era anche l'abbigliamento femminile: nel mosaico citato, a fronte di Giustiniano, l'imperatrice Teodora indossa anch'essa tunica e clamide ricamata con i Magi in processione. Teodora si distingue per lo splendore dei suoi gioielli: un grande diadema con perle e gemme, lunghi orecchini e una mantellina anch'essa incastonata di pietre preziose. Le dame che l'affiancano indossano dalmatiche e mantelli pi\u00f9 corti. La dalmatica era spesso ornata da strisce verticali; nei mosaici della Basilica di Sant'Apollinare Nuovo, questo indumento presenta solo per le donne l'orlo tagliato sbieco. Gli uomini invece indossano sulla tunica il \"pallio\", mantello di origine greca.\nPeriodo medievale.\nDall'alto Medioevo fino al XII secolo.\nDopo la definitiva affermazione del Cristianesimo, proclamato religione di stato nel 381 d.C., non vi furono sostanziali mutamenti nella moda per parecchi secoli, e i canoni dell'abbigliamento rimasero fissati a quelli dell'epoca tardo romana. Una delle cause fu l'ondata di depressione economica che attravers\u00f2 l'Europa fino al Mille.\nIl senso del sacro, fortissimo nel periodo medievale, e la condanna della carne che ne derivava, mise in ombra l'essere umano come individuo naturale. Non a caso l'iconografia coeva rappresenta principalmente la vita di Cristo e dei Santi. La Chiesa raccomandava la massima modestia nel vestire; nei suoi scritti San Girolamo si scagli\u00f2 contro gli eccessi femminili, mentre Tertulliano defin\u00ec la donna \"la porta del diavolo\". Anche per quanto riguarda l'uomo si accese una lunga diatriba se doveva o no tagliarsi i peli (dono naturale del Signore) sul mento e sul capo. Forse anche per questi motivi per moltissimo tempo non si sent\u00ec la necessit\u00e0 di una netta distinzione vestiaria tra maschi e femmine.\nLo sviluppo delle citt\u00e0, iniziato gi\u00e0 dal 1000, aveva portato al sorgere dei Comuni che lentamente ebbero il sopravvento sui feudi. I comuni cambiarono completamente il volto della societ\u00e0 italiana, perch\u00e9 l'organizzazione della vita cittadina era basata sul lavoro e sulla mercatura, attivit\u00e0 in mano alla borghesia.\nGli abiti erano cos\u00ec costituiti: sulla pelle nuda si portavano direttamente, anche se non sempre, la \"camicia, \"e a volte le \"mutande\" che i longobardi chiamavano \"femoralia\". Vi si sovrapponevano poi due vesti, una tunica con maniche aderenti e una con maniche pi\u00f9 larghe, che poteva anche essere sostituita da un mantello. Gli uomini continuarono a usare le braghe. Il clima gelido delle case dove non esisteva ancora il camino e mancavano le finestre a vetri, determin\u00f2 la diffusione della \"pelliccia\", elemento di lusso usato come fodera.\nAbissale era la differenza degli indumenti dei ceti pi\u00f9 bassi rispetto a quelli signorili. Mentre i poveri spesso non avevano n\u00e9 scarpe n\u00e9 un mantello per coprirsi, i signori indossavano abiti serici ricamati in oro e calzature purpuree. Non si trattava soltanto di un'esibizione di status: a quel tempo si riteneva che i re e gli imperatori fossero investiti direttamente dall'autorit\u00e0 divina; non a caso uno degli oggetti che veniva consegnato durante l'incoronazione era il \"globo aureo\" sovrastato dalla croce, simbolo di potenza benedetta dal cielo. Si forniscono due esempi di costume regale. Nella Vita Mathildis scritta e illustrata da Donizone, la contessa di Canossa in trono indossa una tunica, una \"sopravveste\" con grandi maniche a imbuto, un mantello, un velo e un alto copricapo a punta. Tuttavia il pi\u00f9 raro e compiuto esempio di corredo, tuttora esistente e conservato al Kunsthistorische Museum di Vienna, \u00e8 quello realizzato per Ruggero II di Sicilia nel 1133, come attestato dalla scritta in lettere arabe che circonda il bordo del mantello. Usate per incoronare gli imperatori, queste vesti sono costituite da due tuniche, una azzurra e l'altra bianca, da calze, guanti, cintura, e da uno splendido mantello di seta scarlatta ricamato in oro e perle con due leoni che abbattono due cammelli. Il simbolo rappresenta probabilmente la vittoria della fede cristiana su quella musulmana.\nIl Duecento e il Trecento.\nQuesto periodo \u00e8 anche chiamato Gotico, appellativo che per gli uomini del Rinascimento significava barbarico in quanto le opere d'arte non seguivano le regole auree della prospettiva e la natura era rappresentata solo in forma molto stilizzata. Infatti la Chiesa, nonostante le crisi interne, aveva ancora una forte influenza sulla vita quotidiana, e l'uomo era visto esclusivamente come una creatura che dipendeva in tutto dalla potenza divina. I comuni prosperavano: nacquero le prime corporazioni, che imposero statuti con rigide regole. Le attivit\u00e0 e i commerci pi\u00f9 importanti in Italia si basavano sulla raffinazione dei tessuti, spesso provenienti dall'estero, sulla concia delle pelli e delle pellicce o sulla tessitura di drappi preziosi. A Firenze la potente \"Arte di Calimala\", importava lana dall'Inghilterra e la rivendeva a prezzi altissimi. Lucca e Venezia furono al centro di una pregiata attivit\u00e0 tessile e sartoriale. Le decorazioni erano spesso prese da fonti orientali, poich\u00e9 il commercio si spingeva fino in India e in Cina, lungo la famosa via della seta, riportando in Europa nuovi stili e immagini.\nAnche la lavorazione delle pellicce, usate come fodere e ormai entrate nell'uso comune, era soggetta a precisi regolamenti. La moda maschile e femminile pur conservando ancora una certa fissit\u00e0 nel Duecento, inizi\u00f2 un processo di crescente restringimento degli abiti. Novit\u00e0 di questo secolo fu l'introduzione dei bottoni, che permettevano di fare aderire vesti e maniche al corpo. Il valore del vestito era ingenuamente determinato dalla quantit\u00e0 di stoffa che si indossava; nacquero cos\u00ec - nella moda femminile - i primi strascichi, che compensarono la perdita di tessuto sul busto. Lo strascico fu particolarmente avversato dalle leggi suntuarie e dalla Chiesa, tant'\u00e8 che proprio in questo periodo il cardinale Malebranca, legato pontificio a Bologna, proib\u00ec alla donne di portarlo, colpendo le disubbidienti con la mancata assoluzione in confessionale, pena gravissima per quei tempi. Il sensibile allungamento che la moda dava al corpo umano \u00e8 stato da alcuni paragonato al verticalismo delle chiese gotiche. La \"roba\", come era chiamato l'insieme degli abiti, si componeva di una camicia, di una veste, sopravvesti con o senza maniche, e mantelli. Per l'uomo erano sempre d'obbligo le braghe. Un nuovo indumento maschile di origine militare fu invece il \"farsetto\", un corto giubbotto portato direttamente sulla camicia. Sul capo si indossavano una cuffietta bianca e un mantello a cappuccio per l'uomo e un velo per la donna, a cui la Chiesa imponeva di nascondere i capelli.\nAlla fine del secolo furono inventati gli occhiali, probabile opera di un modesto vetraio veneziano. Il primo documento figurativo risale tuttavia alla met\u00e0 del secolo successivo: a Treviso, nella sala capitolare di San Nicol\u00f2, Tommaso da Modena ci ha lasciato un affresco con il cardinale Hughes de Saint-Cher munito di questo importante accessorio.\nDal Trecento in poi si verific\u00f2 una vera e propria rivoluzione vestiaria: per la prima volta dopo secoli gli abiti maschili si differenziarono nettamente da quelli femminili: la donna continuava a portare vesti attillate ma rese sempre pi\u00f9 lunghe dallo strascico, mentre verso la fine del secolo grande scandalo suscit\u00f2 l'introduzione della \"scollatura\", stigmatizzata anche da Dante. L'uomo indoss\u00f2 abiti cortissimi che mostravano completamente le gambe. Anche le braghe si restrinsero diventando vere e proprie calze terminanti in una lunga punta, allacciate al farsetto e munite di una suola che permetteva di escludere le calzature. Per la prima volta nella storia della moda maschile si evidenzi\u00f2 una distinzione tra la parte soprastante e quella sottostante dell'abito, che nei secoli avrebbe portato alla formazione di giacca e pantaloni. I vestiti erano spesso divisi verticalmente in due colori; a questi ultimi si attribuiva spesso una simbologia politica di appartenenza a fazioni o a corti signorili. Nel Trecento le decorazioni aumentarono ed erano concentrate soprattutto sulle maniche dove venivano ricamati stemmi araldici delle famiglie pi\u00f9 in vista. Le \"affrappature\" erano orli tagliati in forma di foglia che decoravano la sopravveste. Sul capo, oltre alla cuffia, si indossava il berretto arrotolato come un turbante. Le case poco riscaldate e dalle finestre non sempre chiuse da vetri (costosissimi a quei tempi) obbligavano la gente a un uso massiccio del soprabito: tra i pi\u00f9 diffusi erano la \"pellanda\" e la \"giornea\", la prima ornata da lunghissime maniche, la seconda munita di due aperture laterali per passarvi le braccia.\nIl XV secolo.\nQuesto e il periodo successivo sono stati denominati Rinascimento, perch\u00e9 l'arte si era liberata dalle pastoie del periodo Gotico. La rinascita dell'Umanesimo, la scoperta dei classici greci e latini, e lo studio appassionato che fecero delle rovine romane gli artisti del periodo, portarono a una riscoperta della centralit\u00e0 dell'uomo rispetto all'Universo. Per la prima volta si riaffront\u00f2 lo studio delle proporzioni, aiutato dalle prime dissezioni anatomiche, proibite peraltro dalla Chiesa. Uno dei primi disegni che rappresenta le proporzioni perfette del corpo umano \u00e8 l'uomo vitruviano di Leonardo da Vinci in cui la figura \u00e8 iscritta in un quadrato e in un cerchio, le due principali forme geometriche pi\u00f9 vicine alla perfezione.\nLa moda del periodo era dettata dalle corti signorili come i Medici a Firenze, i Montefeltro a Urbino, gli Sforza a Milano.\nLe corti avevano spesso la tendenza a sottolineare il lignaggio con colori propri o con scritte, dette \"Imprese\", in cui erano indicati sentimenti o azioni da intraprendere. Gli stessi colori erano estesi alla servit\u00f9, e si andarono creando le prime livree. Dal Quattrocento fino alla prima met\u00e0 del Cinquecento, uomini e donne indossarono abiti che ne sottolinearono le forme senza alterarle. All'inizio del Quattrocento tuttavia il vestito femminile, ancora influenzato dallo stile gotico, ebbe lunghi strascichi e maniche pendenti. Con l'inoltrarsi del secolo lo strascico spar\u00ec, ma vi furono altre novit\u00e0: per la prima volta la gonna fu staccata dal corpetto, dispiegandosi con leggere arricciature. Le maniche inoltre erano dotate di lunghi intagli da cui usciva a sbuffi la candida camicia. L'uso di laccetti permetteva la possibilit\u00e0 di cambiare maniche sul medesimo vestito, custodendole in un forziere. Le maniche signorili erano infatti impreziosite da gemme e puntali in oro, e si trattavano con la cura di veri e propri gioielli. Gli uomini invece continuarono a mostrare le gambe e indossarono abiti che ne rigonfiavano il torace. Per questi ultimi il \"farsetto\", un tempo considerato indumento intimo, fu accorciato e messo apertamente in mostra, assieme a calzebraghe aderentissime che fasciavano i glutei. L'esibizione del corpo maschile era ormai completa, e per coprire gli organi genitali fu inventata la \"braghetta\", una sorta di pezza di tessuto, che veniva usato anche come tasca. Questo tipo di moda era seguita soprattutto dai giovani, mentre le persone che avevano una carica pubblica o una specifica professione, come i medici e gli insegnanti, continuarono a portare abiti larghi e lunghi.\nPeriodo moderno.\nIl XVI secolo.\nDurante il XVI secolo le vicissitudini della vita politica italiana, contesa tra Francia e Spagna, e la caduta della penisola sotto l'influenza spagnola, finirono per influenzare la moda che si pu\u00f2 suddividere in due momenti, con fogge completamente diverse. Nella prima met\u00e0 l'influsso Rinascimentale propose ancora il trionfo del corpo: le vesti cominciarono ad allargarsi. Non fu pi\u00f9 di moda il tipo gotico longilineo, ma la donna rotonda come le \"Veneri di Tiziano\". Venezia fu in particolare la citt\u00e0 italiana dove il costume femminile si espresse con maggior libert\u00e0: scollature profonde ed elementi tratti dall'abbigliamento orientale, come i primi orecchini che, come riferisce un cronista scandalizzato foravano le orecchie \"a guisa di mora\". Alcune stranezze del vestiario femminile colpirono i contemporanei: per esempio l'uso di portare sotto la gonna, braghe rigonfie lunghe fino al ginocchio, moda probabilmente importata da Lucrezia Borgia. Le veneziane si tingevano anche i capelli di rosso tiziano. In Francia tra le nobildonne si diffuse l'uso del \"french hood\", copricapo di forma rotonda tipico dell'epoca che veniva indossato sopra una cuffietta di lino o seta, in seguito introdotto anche in Inghilterra probabilmente da Anna Bolena: precedentemente da quelle parti si era sempre usato il \"gable hood\" o \"English hood\", che si distingueva dal \"french\" per la sua forma triangolare; tuttavia, la moda del \"gable hood\" venne rilanciata quando sal\u00ec al trono Jane Seymour per poi scomparire alla sua morte. L'uomo cerc\u00f2 di accentuare la sua virilit\u00e0: muscoloso, con spalle larghe e barba folta, metteva in mostra anche i suoi attributi sessuali, indossando la \"braghetta\" una sorta di rigonfiamento sull'inguine chiaramente fallico. Si continuarono a usare pi\u00f9 abiti sovrapposti, spesso con maniche tagliate da cui uscivano gli sbuffi della camicia; la pelliccia fu pi\u00f9 evidente nei grandi colli a scialle dei soprabiti. La pi\u00f9 pregiata era la lince, detta \"lupo cerviero\".\nDalla seconda met\u00e0 del Cinquecento mentre nel resto d'Europa si erano gi\u00e0 formati gli Stati nazionali, l'Italia fu divisa in principati, alcuni retti direttamente da dinastie non italiane. Da questo momento in poi inizi\u00f2 un processo di maggior irrigidimento dei costumi, forse a causa dell'influenza della moda Spagnola, e dell'intervento morale della Controriforma. Gli abiti tornarono a chiudersi sul busto, scomparvero le scollature che alla fine del secolo furono sostituite da un abito a collo alto e dalla \"gorgiera\", un rigido collo di pizzo inamidato. Fecero anche la loro comparsa i primi busti, in metallo, con la punta che si spingeva verso il ventre. Le gonne si disposero in una rigida campana grazie all'introduzione delle prime sottogonne imbottite. Anche gli uomini cambiarono stile, chiudendo come le donne il collo del busto, ma continuando a mostrare le gambe, a cui si sovrapponevano nella parte superiore bragoni rigonfi e tagliati verticalmente, di forma ovoidale. Le gambe muscolose furono una vera e propria esibizione di vanit\u00e0: sappiamo che Enrico VIII d'Inghilterra andava fiero delle sue. Altri cronisti, scandalizzati, riferiscono che alcuni uomini con le gambe smilze si imbottivano i polpacci. Il colore nero, di derivazione spagnola, era preferito agli altri. La rigidezza degli abiti, che trasformava la figura in forme geometriche e impediva movimenti sciolti, dava al corpo una forma ieratica che sottolineava la superiorit\u00e0 morale dell'aristocrazia rispetto alla volgarit\u00e0 della plebe. Si andava delineando con molta forza il vestito delle classi alte, che trov\u00f2 un parallelo anche nell'arte, dove il popolo era dipinto in forma grottesca e caricaturale.\nIl XVII secolo.\nOccupata prima dalla Francia, poi dalla Spagna, l'Italia inizi\u00f2 un periodo di decadenza che si riflett\u00e9 anche sulla moda. Infatti le nazioni vincenti imposero forme e colori, e il baricentro dell'eleganza si spost\u00f2 soprattutto a nord. Da questo periodo fino a quasi i giorni nostri la Francia fu il paese da cui tutta l'Europa, e in particolare la nobilt\u00e0, copi\u00f2 gli abiti. Il centro di maggiore irradiazione divent\u00f2 la corte del re. Si apriva il periodo denominato Barocco e caratterizzato da un'esuberanza di forme e da un accostamento, spesso eccentrico, di materiali. La Spagna ebbe minor influenza, se non per l'uso, copiato soprattutto in Italia, del colore nero.\nQuesto periodo fu detto Barocco, (termine incerto che indica stravagante o bizzarro) con cui definiamo solitamente il XVII secolo. Caratteri principali dell'arte barocca furono la sovrabbondanza di decorazioni, di marmi, di stucchi; si voleva che di fronte a un quadro o a un edificio lo spettatore rimanesse stupito e meravigliato; si voleva stimolarne l'immaginazione, con un forte senso di teatralit\u00e0. Anche il vestito fu caricato fino all'inverosimile, perdendo del tutto il senso di essenzialit\u00e0 che era stato caratteristico del primo Rinascimento.\nNei primi anni del secolo la moda femminile fu caratterizzata dai rigidi busti a punta, dalla gonna a campana, dal collo a gorgiera, detto anche \"ruota di mulino\" o \"lattuga\". Gioielli erano sparsi su tutto l'abito. Successivamente, per influenza francese, le vesti tornarono ad aprirsi sul davanti, arricciandosi lateralmente con scollature a barchetta sottolineate da grandi collari di pizzo. Verso la fine del secolo la donna indoss\u00f2 una veste aperta davanti e sovrapposta a una gonna, che aveva lo strascico arricciato nella parte posteriore. Si introdusse la moda delle \"cuffie\", dette alla Fontange, nate per caso dalla omonima favorita del re Sole che, durante la caccia, si spettin\u00f2 i capelli e, audacemente, si sollev\u00f2 la gonna e con le giarrettiere cre\u00f2 questa nuova acconciatura. Spopolarono anche i \"falsi nei\" in seta (conosciuti gi\u00e0 all'epoca dei Romani) che avevano un significato galante a seconda della posizione in cui venivano incollati. Anche il costume maschile, rigido all'inizio, divent\u00f2 pi\u00f9 sciolto.\nLa guerra dei Trent'anni tra Francia, Spagna e Inghilterra modific\u00f2 il comportamento maschile, che doveva sembrare maestoso con le spalle tirate indietro, con la mano perennemente appoggiata sul fianco, le gambe ben piantate, il viso con il mento rialzato: un maschio atto alle armi, che incuteva paura. Caratteristico il costume quasi militaresco, con l'uso perenne degli stivali in cuoio, lo spadone e marziali baffi alla moschettiera, mentre la scia dei bravi che seguivano il signore non faceva che instillare timore e rispetto.\nL'influenza del Re Sole sulla moda.\nIl peso pi\u00f9 importante sulla moda lo ebbe Luigi XIV di Francia, detto il re Sole. Luigi infatti obblig\u00f2 la nobilt\u00e0 francese a trasferirsi a Versailles, memore dei problemi che i suoi antenati avevano avuto con i feudatari ai tempi della Fronda. La vita della reggia ruotava attorno a lui, che comandava la sua corte in modo assoluto, imponendo comportamenti e stili vestiari. Precise regole obbligarono i cortigiani a indossare determinati capi d'abbigliamento. L'estetica maschile abbandon\u00f2 i segni della forza. Il nuovo tipo di cortigiano fu chiamato \"homme de qualit\u00e9\", e aveva alcune precise prerogative come l'essere ricco, alla moda, e ricevuto in societ\u00e0, escludendo a priori la classe borghese.\nTra il 1655 e il 1675 si impose il periodo pi\u00f9 ricco e stravagante della moda francese, che perse la sua severit\u00e0 e si caric\u00f2 di ornamenti frivoli. Particolarmente curiosi furono i calzoni alla Rhingrave, presentati a corte dal Rhein Graf (conte del Reno) e costituiti da una gonna pantalone molto larga e ornata di nastri e fiocchi laterali. Sopra al busto si indossava un bolero da cui fuoriusciva fluente la camicia. Aboliti gli stivali, tornarono le calze e le scarpe con il tacco, che era rosso solo per il re e la nobilt\u00e0. Sotto il suo regno il Re regolava l'abito secondo le stagioni, le circostanze, il rango. Indicava la lunghezza dei galloni e perfino il materiale dei bottoni. Il re proib\u00ec l'uso delle casacche ornate d'oro e d'argento che concesse solo agli uomini pi\u00f9 meritevoli della sua corte. Nacquero cos\u00ec i \"justaucorps \u00e0 br\u00e9vet\", ossia casacche azzurre foderate in rosso e portate solo dalla sua scorta privata.\nUna novit\u00e0 assoluta fu l'introduzione della veste a tre capi: \"marsina\" (una giacca al polpaccio), \"sottomarsina\", un lungo gil\u00e8, e braghe corte al ginocchio. Questo insieme, detto \"Habit \u00e0 la fran\u00e7aise\", fu copiato in tutta Europa. Altra novit\u00e0 fu l'uso della parrucca maschile, un torrione di riccioli che arrivava a mezzo busto e ingrandiva e stilizzava l'aspetto di chi la portava. La parrucca pi\u00f9 costosa era di capelli veri, mentre chi non se la poteva permettere se la faceva fare in crine o lana.\nInfine al Seicento si deve l'invenzione della cravatta, all'inizio una lunga striscia di mussola ornata di pizzo che veniva avvolta negligentemente attorno al collo. Questo tipo di nodo provvisorio fu imitato dopo la battaglia di Steinkerque, quando gli ufficiali dovettero accorrere in fretta e furia sul campo, annodandosi malamente la cravatta. Il merletto, inventato a Venezia un secolo prima, e rigidamente protetto dalle leggi della Repubblica, fu introdotto con uno stratagemma in Francia e adottato da uomini e donne.\nIl XVIII secolo.\nDenominato anche \"barocchetto\" o \"rococ\u00f2\", dal nome di decorazioni a pietruzze e conchiglie allora di moda, il secolo seguit\u00f2, almeno fino alla Rivoluzione francese, a essere influenzato dalla moda aristocratica della corte di Francia. In Italia l'imitazione fu spinta al punto che anche parrucchieri e cuochi dovevano avere un nome o una provenienza d'oltralpe. Verso la fine del secolo, grazie alla potenza economica derivata dal colonialismo e dalla Rivoluzione industriale, l'Inghilterra divent\u00f2 importantissima per la diffusione delle mode, soprattutto maschili. Per tutto il secolo successivo e parte del Novecento gli uomini eleganti si fecero fare vestiti e accessori direttamente a Londra.\nFino alla Rivoluzione francese la moda femminile fu caratterizzata da colori chiari, fiorellini intessuti e merletti. Una nota di sensuale civetteria si insinu\u00f2 nel costume: scollature profonde, falsi nei maliziosamente appoggiati sul seno, avambracci scoperti. Tuttavia la figura era rigidamente ingabbiata dal busto e dal panier, una sottogonna in stecche di balena che dava all'abito una forma piatta e ovoidale. Il panier era talmente largo che le signore avevano difficolt\u00e0 a passare per le porte e potevano sedere su un unico divano. L'abito pi\u00f9 diffuso fino al 1770 fu l\"andrienne\", detto anche \"robe \u00e0 la fran\u00e7aise\", che aveva sul retro un lungo manto a strascico che comportava l'uso di metri di tessuto. Questa moda derivava dal teatro, dove un'attrice si present\u00f2 sulla scena della commedia \"Andria\" vestita con un grande abito a campana.\nDopo il 1770 la linea della veste divent\u00f2 rotondeggiante e si accorci\u00f2 fino a mostrare la caviglia. Comparvero sopravvesti arricciate sul retro e aperte davanti, dette \"polonaise\", e giacchette corte e strette, antenate del moderno tailleur. Intanto Maria Antonietta si era fatta costruire a Versailles un villaggio rustico, le Hameau de la Reine, dove, vestita con abiti di mussola dai colori pastello, cappelli di paglia e con un fazzoletto di pizzo bianco al collo, il fisci\u00f9, coltivava ortaggi e allevava animali.\nCon la scoperta delle rovine di Pompei rinacque l'arte greco-romana. Il gusto neoclassico che si faceva avanti port\u00f2 una ventata di semplicit\u00e0, e le donne indossarono la \"robe en chemise\", una veste lunga, soffice e spesso candida. Per l'uomo continu\u00f2 l'uso dell\"abit \u00e0 la fran\u00e7aise\", ma con colori chiari e decorazioni ricamate. La giacca superiore, detta marsina, era decorata da file di bottoni e, fino alla prima met\u00e0 del secolo, ebbe falde molto svasate grazie a imbottiture cartonate nascoste. La marsina si evolse e divent\u00f2 una veste lunga e stretta, mentre la sottomarsina si accorci\u00f2 trasformandosi nel gilet. Comparve anche un piccolo collo montante. Dopo il 1770 cominciarono a insinuarsi, soprattutto nell'abbigliamento maschile, mode che venivano dall'Inghilterra. Questa nazione, grazie alla Rivoluzione industriale e alla ricchezza dei suoi commerci coloniali, si impose come modello per tutta l'Europa e i semplici abiti dei gentiluomini inglesi entrarono definitivamente nella storia della moda. In particolare il frac, e la redingote il cui nome deriva dall'inglese \"riding coat\", e che indicava una veste aperta dietro per potere cavalcare comodamente.\nCaratteristica del secolo \u00e8 anche la \"parrucca\" usata dai due sessi e abbondantemente incipriata dopo essere stata impomatata con creme fissanti. La regina di Francia Maria Antonietta si fece fare dal suo parrucchiere Leonard acconciature monumentali, sormontate da gabbie per uccelli, fiori, gemme, fiocchi, pizzi e perfino velieri e carrozze. Anche il trucco fu diffuso tra uomini e donne: in generale la figura maschile si fece pi\u00f9 leziosa e meno marziale che nel Seicento. Con la Rivoluzione francese una violenta reazione popolare invest\u00ec anche la moda aristocratica: cominciarono a scomparire tessuti pregiati, trucchi, panier e merletti. Si abbandon\u00f2 la seta per la mussola di cotone. Come materiale principale per creare gioielli fu usato il ferro al posto di oro e diamanti. Le signore iniziarono a portare attorno al collo un nastro rosso, detto \"alla ghigliottina\" perch\u00e9 voleva imitare il segno della testa staccata dal busto. Fu perfino inventato il taglio di capelli \"\u00e0 la victime\", che ricordava la tosatura imposta alle condannate. Comparvero coccarde tricolori per indicare l'appartenenza rivoluzionaria.\nPeriodo contemporaneo.\nIl XIX secolo.\nLa moda ottocentesca \u00e8 espressione del ceto borghese, che dopo la rivoluzione francese conquista il potere politico ed economico in Europa, imponendo i suoi ideali e il suo stile.\n\u00c8 soprattutto l'abbigliamento maschile che registra un significativo e radicale mutamento. Un \"look\" austero e rigoroso, con tagli semplificati, tessuti di panno robusto, e decorazioni ridotte al minimo, sostitu\u00ec il frivolo costume barocco; in tal modo vennero evidenziati la seriet\u00e0 del mondo del lavoro, la praticit\u00e0, la prudenza, il risparmio, l'ordine. Il nuovo abito maschile ha una patria: l'Inghilterra, che propose un'eleganza pi\u00f9 pratica e civile, influenzata dai modi informali, dalla passione per lo sport e la vita all'aria aperta del gentiluomo inglese. Due furono i vestiti informali introdotti: il frac, adottato per andare a caccia e per la vita in campagna, con falde molto arretrate e colletto alto. In seguito divent\u00f2 l'uniforme del vero gentleman e fu portato di giorno ma soprattutto di sera, per le occasioni eleganti. La redingote era all'inizio una giacca da equitazione, una lunga giubba a due falde e aperta sul dietro che permetteva di stare comodamente in sella.\nAbbandonata la destinazione sportiva si trasform\u00f2 in abito da citt\u00e0 e da lavoro fino a prendere il significativo nome, dopo la met\u00e0 del secolo, di \"finanziera\", proprio perch\u00e9 portata dal ceto borghese che si occupava di politica, affari e finanza. Antesignani del nuovo corso che puntava, per identificare il vero gentiluomo, sulla tendenza alla semplificazione e sullo stile furono in Inghilterra i dandy: il pi\u00f9 famoso tra loro fu Lord Brummell, che impose il suo modo di vestirsi in tutta Europa. Il suo edonismo esasperato divent\u00f2 proverbiale e il suo motto: \"Per essere eleganti non bisogna farsi notare\" fu legge per tutti gli uomini alla moda. Brummell punt\u00f2 sull'esasperata perfezione dei particolari: la \"cravatta\" che doveva essere inamidata e con fiocco adatto alle diverse occasioni; l'acconciatura, per la quale Brummel pretendeva tre parrucchieri, i \"guanti\" che dovevano essere realizzati da due guantai diversi, uno per i pollici, l'altro per le dita. Inoltre Brummell, che detestava i colori sgargianti, impose il blu per il frac e il beige per i calzoni. L'evoluzione del costume ottocentesco maschile si tradusse dall'abito stretto del periodo napoleonico a quello largo in uso dopo l'unit\u00e0 d'Italia. Elementi fondanti del guardaroba furono: i pantaloni, il gilet e i soprabiti. I pantaloni lunghi, derivavano dal mondo del lavoro e della marina. Il \"gilet\" o panciotto aveva la funzione di modellare il torace maschile, dandogli la convessit\u00e0 delle antiche armature. La giacca corta, introdotta dopo il 1850 e all'inizio molto criticata per la sua forma a sacco, era caratterizzata dalla brevit\u00e0 e dalla larghezza, ed entr\u00f2 stabilmente nel guardaroba come abito diurno e come complemento di indumenti estivi. Il paletot o cappotto: consacrato sotto il Secondo Impero, di linea ampia e avvolgente, e di derivazione marinaresca; definito dai suoi osteggiatori \u201cun barile di panno\u201d piacque proprio per la sua comodit\u00e0 e disinvoltura passando anche all'abbigliamento femminile. Quando, tra gli anni trenta e cinquanta, grazie alla scoperta della vulcanizzazione della gomma, cominciarono a diffondersi i primi soprabiti impermeabili, il paletot fu creato anche in versione da pioggia.\nLa cravatta, oggetto di appassionata attrazione, doveva corrispondere a una serie precisa di requisiti, che potevano sintetizzarsi nel motto \u201ca ogni occasione la sua cravatta\u201d; all'inizio del secolo era rigorosamente bianca e inamidata. Le prescrizioni riguardavano anche i nodi, che dovevano essere sempre perfetti e appropriati alle circostanze, in modo che a ogni occasione mondana corrispondesse la cravatta giusta. Dopo la met\u00e0 del secolo divent\u00f2 sempre pi\u00f9 piccola, e fu fatta anche in tessuti colorati.\nRiguardo l'abbigliamento femminile, all'inizio del secolo la donna indossava un vestiario leggerissimo e trasparente. La rivoluzione francese, con il culto della Ragione e l'abolizione delle leggi Suntuarie, port\u00f2 una ventata di anticonformismo che tuttavia dur\u00f2 meno di vent'anni. Nel periodo post-rivoluzionario, si abolirono i busti mentre i vestiti erano semitrasparenti anche in inverno. La moda detta anche del \"nudo\", prescriveva che non si portassero pi\u00f9 di un etto e mezzo tra abiti e scarpe. Un'ondata di influenza e il divieto - posto da Napoleone - di importare le leggere mussole indiane, fecero s\u00ec che la moda adottasse abiti pi\u00f9 pesanti e chiusi.\nLa libert\u00e0 femminile dur\u00f2 poco: gi\u00e0 dopo il 1830 all'interno della famiglia borghese il compito della donna era riservato esclusivamente allo spazio privato dove era custode dell'ordine, del buon convivere, della pace e della moralit\u00e0. Ancora di salvezza spirituale, portatrice di valori e di virt\u00f9, essa incarn\u00f2 almeno fino alla met\u00e0 del secolo l'ideale \"dell'angelo del focolare\", modello che si afferm\u00f2 anche in campo estetico influenzando il gusto corrente: obbligatori la modestia del gesto, la prudenza del comportamento, lo sguardo dolce e timido. L'abito ormai chiuso attorno al collo, aveva maniche lunghe e spalle cadenti, mentre le linee del corpo tondeggianti simboleggiavano fragilit\u00e0, dolcezza e arrendevolezza.\nLa sensualit\u00e0 era rigorosamente controllata, gli istinti severamente repressi: il corpo era nascosto da gonne lunghe e strati di biancheria: \"camicia, busto, copribusto, molteplici sottogonne, mutandoni\" che diventarono indumento stabile. Il \"busto\" era una corazza di tela irrigidita da stecche di balena che poteva causare anche dolori e svenimenti. Doveva assicurare il vitino di vespa, e lo si portava obbligatoriamente fin dall'infanzia, in quanto era opinione comune che esso dovesse correggere i difetti del portamento e sostenere la \u201cnaturale\u201d debolezza della spina dorsale femminile. La soddisfazione carnale per l'uomo si raggiungeva fuori casa: l'Ottocento \u00e8 anche l'et\u00e0 d'oro delle case di tolleranza, e delle \"cocottes\", le cortigiane francesi famose e celebrate che, dal 1850 in poi, dettarono moda, proponendo un nuovo ideale estetico pi\u00f9 provocante e sfacciato, sostenuto dall'avvento sulla scena letteraria della figura della \"femme fatale\".\nIl vestito femminile si evolse nelle sue linee: all'inizio del secolo la sottana mostrava la caviglia, per poi allungarsi fino ai piedi nel 1840 allargandosi sempre pi\u00f9 con la cupola della \"crinolina\"; si prolung\u00f2 con lo strascico dopo il 1870; ritorn\u00f2 infine a una lunghezza moderata e a una linea a campana. Il punto vita, alto fino al 1822, si abbass\u00f2 alla sua posizione naturale e scese a punta sul davanti alla fine del secolo. Influenzato anche dai movimenti culturali, il costume femminile trov\u00f2 ispirazione in fogge che guardavano al passato e alla storia: all'inizio del secolo il \"neoclassicismo\" imperante voleva tutte le donne vestite e pettinate come statue greche. Con l'avvento del \"romanticismo\" gli abiti si coprirono di pizzi e balze; ci si ispir\u00f2 alla storia, al gotico e al Rinascimento, alle eroine del melodramma.\nCon l'avanzare del secolo il gusto si spost\u00f2 verso lo stile \"rococ\u00f2\", molto amato da Eugenia de Montillo. Attorno al 1870 trionf\u00f2 l\"eclettismo\" e si moltiplicano passamanerie e applicazioni; al posto della crinolina venne utilizzato un sostegno nella sola parte posteriore, detto \"tournure\" o pi\u00f9 volgarmente \"faux-cul\", da cui si dipartivano drappeggi, ornamenti e un lungo strascico.\nA fine secolo la silhouette femminile era \"a clessidra\", con la vita stretta, maniche molto gonfie e la gonna molto svasata.\nAl trionfo dell\"Art Nouveau\" gi abiti femminili divennero longilinei e ispirati alle corolle dei fiori.\nInfine, ogni occasione doveva comportare, nei manuali di galateo, una veste appropriata per la signora elegante, sempre adeguata al ruolo mondano da interpretare: abiti da casa, da viaggio, da passeggio, da carrozza, da visita, da ballo, da lutto, da mezzo lutto, e soprattutto abiti da sport. Lo sport si fece largo dopo la met\u00e0 nel secolo, e richiese indumenti appropriati per ambo i sessi: il \"costume da bagno\" era, per la donna, un compromesso tra il bisogno di avere un indumento con cui muoversi adeguatamente in acqua e l'imperativo morale di nascondere quanta pi\u00f9 epidermide possibile. Il \"completo da amazzone\" comportava una lunga gonna a strascico che doveva scendere a coprire le gambe quando la donna cavalcava seduta di fianco sulla sella. Il secolo doveva per\u00f2 scoprire altri sport, come il golf, il tennis e la bicicletta. Dopo il 1890 comparirono gli abiti per le \"cicliste\" tentando anche un precoce ripudio della sottana: calzoni alla zuava coprivano le gambe fino al ginocchio avendo a volte quale unico compromesso una corta tunica per nascondere parte dei fianchi.\nIl Novecento.\nDall'inizio del secolo alla Grande Guerra.\nDai tempi del re Sole dire moda voleva dire Parigi. La moda del Novecento \u00e8 invece sempre pi\u00f9 veicolata dai mezzi di comunicazione e dalle novit\u00e0 tecniche che si affermano con il cinema, con la fotografia, con i giornali e la televisione. Per questo motivo i cambiamenti di stile assumono una rapidit\u00e0 precedentemente sconosciuta, in modo particolare nel costume femminile, che esce completamente dagli schemi dei secoli precedenti. Le ragioni, abbastanza complesse, possono essere riassunte in alcuni punti fondamentali: \"la lotta delle Suffragette\" per ottenere il voto delle donne; \"l'entrata delle stesse nel mercato del lavoro\" dovuta alla partenza in guerra degli uomini; \"il fenomeno delle avanguardie artistiche\" cui si ispirano molti coutouriers. All'inizio del secolo dettavano legge \"La Maison Callot\" diretta dalle sorelle \"Gerber\" e \"La Maison Jacques Doucet\", dove lavorava \"Madeleine Vionnet\", destinata poi ad aprire una sua casa.\nAttorno al 1910 il sarto pi\u00f9 in vista e scandaloso fu \"Paul Poiret\", 32 anni, figlio di un mercante di stoffe. Dal 1903 apr\u00ec una boutique e in breve divenne un dittatore della moda. \"Voglio essere ubbidito anche quando ho torto\", era il suo motto. Stanco dei colori pallidi e della linea a clessidra dello stile ottocentesco, invent\u00f2 una donna priva di busto che indossava abiti a vita alta e dai colori vivaci. Poiret era geniale, fantasioso, megalomane. Usava sete, velluti, damaschi, accostava viola e rosso, blu e rosa pallido. Affascinato dai Balletti russi di Sergej Pavlovi\u010d Djagilev, che furoreggiavano a Parigi, s'ispir\u00f2 all'Oriente. Fu il primo ad aprire una scuola per figuriniste, a organizzare corsi di andatura, a creare il \"pret-\u00e0-porter\", a fare riprendere i suoi modelli da un grande fotografo (Edward Steichen), a fabbricare gli accessori, dai profumi alle borse. Per lanciare le sue jupe-culottes diede una grande festa che si intitolava \"Le mille e due notti\". La moglie del sarto appariva in una gabbia dorata in compagnia di preziosi uccelli: gli ibis rosa. Lui, vestito da Sultano, le stava a fianco con un prezioso turbante piumato.\nNel 1914 scoppi\u00f2 la prima guerra mondiale. Pur tra mille difficolt\u00e0 Parigi volle mantenere il suo ruolo di arbitra dell'eleganza e i grandi couturiers continuarono la loro attivit\u00e0, nonostante la mancanza di materie prime che dovevano essere di necessit\u00e0 mandate al fronte. Forse per risparmiate tessuto, le gonne si accorciarono al polpaccio, mentre si affermarono linee militaresche, appena mitigate dalla cosiddetta \"crinolina di guerra\", una gonna imbottita di tulle.\nL'Inghilterra continuava invece a essere il modello dell'eleganza maschile. L'uomo per\u00f2 rimase legato alle fogge tradizionali ottocentesche: \"giacca, gil\u00e8, calzoni e camicia\". I soprabiti invernali erano vari, mentre tra gli abiti da cerimonia, ancora diffusissimi erano il frac, il tight e lo smoking, noto come abito da fumo e diventato poi capo elegante. I colori erano scuri, la camicia, rigorosamente bianca, con il collo rigido e inamidato. Per mantenere la biancheria sempre perfettamente pulita, collo e polsini erano separati dalla camicia vera e propria. Edoardo VII, principe di Galles e figlio della regina Vittoria, fu un modello per i dandy: invent\u00f2 infatti nuove fogge maschili, come i pantaloni con la piega e il risvolto. Sembra che a lui si debba anche l'invenzione dello smoking, ottenuto tagliando semplicemente le code del frac.\nGli anni venti e trenta.\nDopo la fine della prima guerra mondiale, lo scenario europeo mut\u00f2 profondamente. La guerra aveva lasciato un'economia traumatizzata e non pochi problemi sociali e psicologici. Gli speculatori ne approfittarono: i grandi patrimoni aristocratici prebellici scomparirono e al loro posto avanz\u00f2 una nuova classe sociale arricchita e quindi una diversa clientela per le case di moda. Gli ambienti mondani furono frequentati da milionari, psichiatri, pittori surrealisti e cubisti. Le mode americane invasero ogni settore: si bevevano cocktail e whisky, proliferavano le jazz band e i blues. Dopo quattro anni di privazione scoppi\u00f2 la gioia di vivere, simboleggiata dal nuovo, sfrenato ballo, il \"charleston\". Per tutto il periodo tra le due guerre il cinema influenz\u00f2 lo stile di vita. A Hollywood nacque lo \"star system\" e attori come Rodolfo Valentino prima, Clark Gable, Jean Harlow, Greta Garbo, Marlene Dietrich poi, diventano modelli da imitare. Ma il fenomeno pi\u00f9 importante si manifest\u00f2 con evidenza proprio negli anni venti: l'emancipazione della donna che - durante la guerra - aveva dovuto assumere ruoli maschili di responsabilit\u00e0 e non era affatto disposta tornare indietro, ma pretendeva di governare la sua vita pi\u00f9 liberamente. Molte donne si iscrissero all'Universit\u00e0 e affrontarono professioni nuove come nel campo della medicina. Le giovani fumavano, si truccavano e frequentano locali notturni alla moda.\nIl nuovo modello femminile fu la ragazza magra, senza pi\u00f9 fianchi n\u00e9 petto, con uno sfrontato piglio mascolino e i capelli cortissimi alla \"Gar\u00e7onne\". La moda volle gonne sempre pi\u00f9 corte e abiti spesso tagliati di sbieco, invenzione che sembra si debba a Madeleine Vionnet. Tuttavia, prima di arrivare all'orlo sotto al ginocchio, vennero inseriti pannelli triangolari che rendevano la forma dell'abito asimmetrica. Alla fine degli anni venti si afferm\u00f2 lo stile beb\u00e8, con gonne al ginocchio, scarpe con il cinturino, cappelli a \"Cloche\". La moda propose un nuovo modo di intendere l'abito: pratico, semplice, di costo contenuto, elegante. Antesignana di questo nuovo modo di vestire fu Gabrielle Coco Chanel. Fu lei che lanci\u00f2 l'abito in jersey corto, imponendo questo tessuto povero anche per il tailleur, una delle sue creazioni caratteristiche. Sempre lei semplific\u00f2 la linea dell'abito da sera inventando un lineare tubino nero. Fu la prima a lanciare i gioielli fantasia in vetro colorato, l'abbronzatura e il profumo legato alla sua linea, il famosissimo \"Chanel N\u00b0 5\". Non disdegnava di portare i calzoni, ancora tab\u00f9 per le donne.\nAll'assoluto predominio della moda francese per l'abbigliamento femminile, ci fu un tentativo di reazione in Italia. La giornalista Lydia De Liguoro fond\u00f2 la rivista Lidel, che con l'appoggio dell'industria tessile nazionale, cerc\u00f2 di creare modelli \"italiani\".\nLa moda maschile rimase nei binari rassicuranti che si era scelta. Tuttavia un certo tono sportivo e disinvolto si insinu\u00f2 nelle giacche dai larghi \"revers\", nei pantaloni con le \"pinces\", nei gil\u00e8 di lana stile golf. Comparirono i primi trench impermeabili e tornarono i \"pantaloni alla zuava\", o knickerbockers, indossati con calze scozzesi. Grande novit\u00e0 furono l'introduzione del colletto floscio per la camicia e il modello button down con due bottoncini che assicuravano le punte alla camicia.\nTra il 1929 e il 1932 una crisi mondiale violentissima spazz\u00f2 l'economia. Panico e disperazione si abbatterono sul mondo, n\u00e9 la moda usc\u00ec indenne dal trauma. Le case di moda francesi, che avevano avuto la loro migliore clientela oltre oceano, si videro imporre drastiche misure protezionistiche che gravarono pesantemente sugli abiti esportati. Il lavoro degli atelier parigini diminu\u00ec notevolmente, con conseguenti licenziamenti di personale. Un'ulteriore conseguenza della crisi fu la necessit\u00e0 di usare filati di minor pregio: si diffusero cos\u00ec le fibre sintetiche, come il rayon o il nylon. Quest'ultimo, in particolare, sostitu\u00ec la seta con cui fino ad allora erano state fatte le calze.\nDopo il 1930 l'ideale femminile divent\u00f2 pi\u00f9 aggraziato e copi\u00f2 le star di Hollywood: le labbra di Joan Crawford, i capelli platinati e le sopracciglia ridisegnate di Jean Harlow, i tailleur pantaloni di Marlene Dietrich. La donna ideale era longilinea e femminile, portava tacchi alti e si tingeva i capelli. Al contrario, nell'Italia del Regime si cerc\u00f2 di lanciare una bellezza formosa e mediterranea, modellata sul tipo fisico della \"Signorina grandi firme\", icona inventata da Gino Boccasile, per la copertina del giornale \"Le grandi firme\". La linea delle vesti negli anni trenta mut\u00f2: la vita torn\u00f2 al punto naturale, gli abiti si allungarono sotto al ginocchio e si aprirono in piccole pieghe e pannelli. D'inverno si preferivano lunghi cappotti con immensi colli di volpe. Per il giorno trionf\u00f2 il tailleur, mentre le spalle diventarono quadrate a causa di imbottiture nascoste. Il pantalone si insinu\u00f2 gradatamente nella moda, specie negli abiti sportivi e nei completi estivi. I vestiti da sera, ultra femminili, si allungarono nuovamente fino ai piedi, con scollature vertiginose sulla schiena. Il nuovo oracolo di questo stile fu una sarta italiana emigrata in Francia: Elsa Schiaparelli. Dotata di una fantasia e una creativit\u00e0 irrefrenabili, e da sempre interessata all'arte moderna e alle Avanguardie come il Surrealismo e il Cubismo, ispir\u00f2 molti dei suoi vestiti ai quadri di Salvador Dal\u00ed e di Pablo Picasso, con elementi onirici come specchietti, cassettini, aragoste giganti. Oppure con fogli di giornale stampati, come i famosi papier coll\u00e9 di Picasso. Il rosa fucsia o \"Shoking\" fu il suo colore preferito, come il nome di un suo celebre profumo. La sua donna doveva essere spregiudicata e indipendente e non avere paura del giudizio altrui.\nNegli ultimi anni precedenti la guerra l'abito si accorci\u00f2 e allarg\u00f2, mentre lo stile divent\u00f2 pi\u00f9 romantico, con incrostazioni di ricami e paillettes. Per le vesti da sera si usarono tessuti leggeri e fruscianti.\nDalla seconda guerra mondiale al New Look.\nNel 1939 le armate tedesche invasero la Polonia. Con questo atto ebbe inizio la seconda guerra mondiale, che termin\u00f2 nel 1945 con un terrificante bilancio di morte e distruzione. I primi due anni del conflitto non produssero effetti notevoli nel settore dell'alta moda, ma ben presto le pesanti restrizioni causate dalla guerra, costrinsero i governi e i sarti ad adottare misure cautelative. L'invasione della Francia fu vista da tedeschi come l'occasione per spostare a Berlino le case di moda francesi, molte delle quali avevano nel frattempo chiuso. Grazie a un paziente lavoro di diplomazia, il sarto Lucien Lelong riusc\u00ec a convincere l'alto Comando germanico, che l'operazione avrebbe tolto alla alta moda parigina freschezza e vitalit\u00e0. Tuttavia la crisi bellica caus\u00f2 inevitabilmente la corsa al risparmio, e per qualche anno le linee proposte furono semplici e poco interessanti. Nazioni come l'Inghilterra e l'Italia devettero distribuire tessere in tagliandi per l'abbigliamento.\nLa moda femminile si semplific\u00f2, anche per la mancanza di tessuto, soprattutto lana, e cuoio, che venivano usati per vestire le truppe al fronte. Per circa quattro anni si videro solo gonne al ginocchio, spalle quadrate, tessuti modesti. In America le signore, non avendo nylon per le calze, si facevano dipingere la riga dietro alle gambe. Le donne americane, pi\u00f9 pratiche, adottarono abiti in tela jeans.\nAlcuni creatori di moda utilizzarono invece materiali poveri per creare piccoli capolavori. In Italia si crearono scarpe con la suola di sughero o di capretto italico. Antesignano di questo genere fu Salvatore Ferragamo, nato a Bonito, piccolo borgo della provincia di Avellino e da l\u00ec emigrato negli Stati Uniti d'America. Intanto per non utilizzare la lana, che era usata dalle truppe al fronte, venne inventato il \"Lanital\" un tessuto ottenuto dai cascami della caseina. Negli Stati Uniti si fece leva sull'economico jeans, mentre a causa della mancanza di nylon furbi artigiani inventarono un nuovo mestiere dipingendo le gambe delle signore come se portassero le calze.\nCon la fine della guerra l'alta moda ripart\u00ec da Parigi dove si realizz\u00f2 un \"Teatro della Moda\" in miniatura per fare vedere i nuovi modelli. Tuttavia soltanto Christian Dior fu il vero iniziatore e artefice della moda post bellica, lanciando, nel 1947, il New look. Dior era stato prima antiquario e poi disegnatore presso Lelong, e aveva in mente una donna signorile, raffinata e romantica che si ispirava all'epoca della grandeur francese. Puntava sulla perfezione puntigliosa ed esclusiva del taglio, e su una linea che modellava il corpo femminile, tornando alle spalle morbide, alla vita di vespa, alle gonne lunghe. Seno in evidenza, fianchi tondi, gonna immensa, l'abito di Dior era falsamente naturale, ma nascondeva sotto il tessuto pregiato imbottiture e rinforzi. Amante del bianco e nero, prediligeva per gli abiti da giorno linee pi\u00f9 caste, mentre per quelli da sera, scollature profonde e metri di tulle. L'aspetto ultrafemminile delle creazioni di Dior era accentuato anche dai dettagli. Obbligatori guanti, scarpe con il tacco, cappelli.\nGli anni cinquanta.\nLa seconda guerra mondiale fece perdere il ruolo di protagonisti a molti stati, mentre lasci\u00f2 spazio a Stati Uniti e Unione Sovietica, che ripartirono il mondo in due sfere d'influenza. In Europa si avvert\u00ec intensamente il fascino del modo di vita americano, dei suoi alti redditi e dei suoi enormi consumi. Mai come ora le mode americane invasero il vecchio mondo: cinema e televisione proposero un modo di vestire, di parlare, di ballare e cantare che venivano d'oltre oceano. Protagonisti furono per la prima volta i teen-agers che si distinguevano dagli adulti anche per l'abbigliamento: blue-jeans, t-shirt, maglioni, giacche in pelle, \"look\" trasandato o sportivo e per gli uomini, brillantina in testa. La fortuna dei jeans fu un fenomeno importante che influenza tuttora la moda. Questo indumento, usato fin dalla met\u00e0 dell'Ottocento dagli operai, per la robustezza del suo tessuto, fissato con doppie cuciture e rivetti di metallo, fu lanciato nelle universit\u00e0 americane dopo il successo de \"Il selvaggio\", interpretato da un giovane e affascinante Marlon Brando. Anche il fenomeno Elvis Presley con il rock 'n' roll, i suoi movimenti provocanti e gli abiti vistosi, entusiasmavano i giovani. In Europa questi modi di vestirsi e di comportarsi esplosero prima nei gruppi giovanili, che vi trovarono una loro identit\u00e0. Cominci\u00f2 da questo momento un fenomeno importante: la moda fu imposta dalla gente di strada e non solo dai grandi sarti. Per la prima volta nella storia del costume le masse facevano opinione.\nIn Europa erano gli anni della ricostruzione e del miracolo economico, propagandato anche dai giornali di moda che si moltiplicavano a vista d'occhio. La gente si arricchiva e pretendeva di accedere alle nuove tecnologie: la televisione, il frigorifero, l'automobile. Anche il mondo della moda cominci\u00f2 a essere investito dal consumo di massa. Le donne si stancarono di portare i vestiti rivoltati e fuori moda delle loro mamme e copiarono i modelli dalle riviste femminili con l'aiuto di cartamodelli e di provvidenziali sartine. Se Parigi continuava a dettare legge, stava nascendo a Firenze l'industria della moda italiana, e nel 1952 a Palazzo Pitti, presso la Sala Bianca, si tenne la prima di molte sfilate e manifestazioni. L'organizzazione si rivolse a cercare nuovi sarti non tra le storiche case di moda italiane, ma tra quelle che pi\u00f9 tentavano di distaccarsi dai modelli parigini come Roberto Capucci, Vanna, Giovannelli-Sciarra, Mingolini-Gugenheim, Jole Veneziani, Carosa (della principessa Giovanna Caracciolo), Biki, Emilio Schuberth, Vincenzo Ferdinandi, Emilio Pucci, Simonetta, Eleonora Garnett, le sorelle Fontana, Alberto Fabiani, Antonelli, Germana Marucelli, Clarette Gallotti, Mirsa, Polinober.\nSono questi anche gli anni in cui nascono Krizia e Ottavio Missoni, veri pionieri del pr\u00eat-\u00e0-porter. I loro modelli semplici, creati con materiali nuovi, proposti in abbinamenti allora considerati arditi rivoluzionarono lo stile e il tipo di produzione dei decenni seguenti.\nParigi per\u00f2 dettava ancora legge: Dior, fino alla sua morte nel 1957, lanciava due collezioni all'anno che rendevano completamente superate quelle precedenti. Si subivano le sue imposizioni, e le aspettative del pubblico diventarono frenetiche, mentre le notizie sugli orli delle sottane riempivano le pagine dei giornali di moda. Alcune tra le pi\u00f9 importanti collezioni di Dior si ispirarono alle lettere dell'alfabeto, come la linea H del 1954, con la vita spostata sui fianchi e il busto allungato e irrigidito come nei ritratti di Anna Bolena, moglie di Enrico VIII Tudor. Successivamente si ebbero la linea Y e la linea A, mentre gli abiti da sera erano solitamente lunghi fino ai piedi. Nel 1957, anno della sua morte, Dior rivoluzion\u00f2 ancora la moda con la linea \"sacco\", che cre\u00f2 molto scalpore perch\u00e9 nascondeva totalmente il punto vita.\nCoco Chanel torn\u00f2 a riaprire la sua casa di moda e, inossidabilmente fedele alle sue idee, ripropose i suoi mitici tailleurs, dalla giacca senza collo e dalla gonna semplice e diritta. Chanel detestava Dior e riteneva che i suoi abiti fossero rigidi, difficili da portare, scomodi da conservare. Al contrario lasciava fotografare i suoi modelli prima delle sfilate ed era felice di vederli moltiplicare, anche se questo significava limitare i suoi guadagni. Fu sempre lei che lanci\u00f2 la scarpa Chanel, senza tallone e con la punta in colore diverso: era un'alternativa ai tacchi a spillo che dalla met\u00e0 degli anni cinquanta martoriarono i piedi di molte donne.\nNello stesso periodo si svilupp\u00f2 sempre di pi\u00f9 la moda per il tempo libero. Sulle spiagge fece la sua prima comparsa il \"Bikini\", costume da bagno in due pezzi, cos\u00ec soprannominato dal test nucleare sull'atollo di Bikini. I pantaloni continuavano la loro marcia verso il successo: si usavano per l'estate, per lo sport e per lo sci, con un passante sotto i piedi. Adattissimi per il ballo, ebbero particolare successo con il diffondersi del rock 'n' roll, nella loro versione a met\u00e0 polpaccio. La maglia, da sempre considerata materiale povero e popolare, cominci\u00f2 a fare parte delle collezioni.\nCon la morte di Dior Yves Saint Laurent divent\u00f2 direttore della \"maison\". La sua prima collezione, attesissima, ebbe un successo travolgente: \"la linea a trapezio\", era fresca, giovanile, e sostanzialmente una continuazione del Sacco di Dior. L'entusiasmo per il nuovo \"couturier\" dur\u00f2 per\u00f2 fino a quando, tradendo un accordo con gli altri sarti di non alterare l'orlo della gonna, Saint Laurent lo alz\u00f2 di ben sette centimetri, finendo poi con lo scoprire le ginocchia. A causa della bagarre che ne segu\u00ec il giovane sarto ebbe un collasso e si ritir\u00f2 da Dior cedendo il posto a Marc Bohan. Nel 1962 apr\u00ec a Parigi un atelier per conto proprio.\nGli anni sessanta.\nGli anni sessanta, cos\u00ec irrequieti e provocatori, hanno radicalmente cambiato la morale e lo stile di vita in cui siamo tuttora radicati. Nonostante il benessere economico, gruppi sempre pi\u00f9 folti di giovani, misero sotto critica la societ\u00e0 patriarcale e dei consumi, proponendo nuovi modelli. Nel 1964 era scoppiata la Guerra del Vietnam, e le parole d'ordine dei gruppi giovanili furono \"pace e amore\". Intanto all'Universit\u00e0 di Berkeley il disagio provoc\u00f2 le prime contestazioni studentesche. Nel 1968 in Europa scoppiava il \"Maggio francese\" La divisa dei contestatori era un rifiuto totale verso il mondo elitario della moda: eskimo, sciarpe, jeans sdruciti, maglioni sformati, scarpe da tennis. Alcuni indumenti furono presi in prestito dalle uniformi di guerra, come per esempio il Montgomery (pi\u00f9 propriamente \"Duffel Coat\" o \"Duffle Coat\"), cappotto in lana pesante chiusa da alamari, introdotto nella dotazione dei marinai della Royal Navy, che il generale Montgomery era solito indossare sopra la divisa; oppure la t-shirt, inventata dalla marina americana come canottiera per i soldati. I giovani salirono alla ribalta delle cronache e la moda si accorse di loro, che pure la rifiutavano ma la societ\u00e0 dei consumi \u00e8 stata capace di incanalare la protesta e renderla commerciabile.\nIn California un ristretto gruppo di giovani intellettuali, che saranno definiti la \"beat generation\" crearono una nuova filosofia di vita basata sulla ricerca della libert\u00e0 anche attraverso esperienze dure come l'uso di droghe e allucinogeni. In Inghilterra lo stesso fenomeno fu diversamente interpretato: la musica beat, rappresentata dai The Beatles e dai The Rolling Stones, ebbe la capacit\u00e0 di aggregare milioni di teen ager, che copiarono i vestiti dei loro idoli preferiti. I Beatles indossavano pantaloni stretti e corti, giacchette striminzite, uniformi ottocentesche con spalline, stivaletti alla caviglia. Gli Stones, pi\u00f9 arrabbiati, preferivano camicie e pantaloni di satin, collane e braccialetti, e si truccavano. Per entrambi i gruppi furono fondamentali i capelli lunghi e scompigliati, che da pi\u00f9 di un secolo erano vietati agli uomini; colori sgargianti e lucidi sostituirono il grigio abito borghese.\nLondra divent\u00f2 meta di pellegrinaggio giovanile: proprio in quegli anni Barbara Hulanicki, detta Biba, vi apr\u00ec la prima boutique di moda giovanile, bizzarramente arredata. Gli abiti erano colorati e striminziti; infatti i nuovi stereotipi femminili non furono pi\u00f9 le attrici di Hollywood, ma le indossatrici delle riviste di moda: Twiggy, Jean Shrimpton, Veruschka. Sottopeso, con la pelle chiara e gli occhi immensi truccatissimi, furono fotografate da artisti come David Bailey ed ebbero un successo planetario. Brigitte Bardot piaceva invece per il suo broncio sensuale, la coda di cavallo e i lunghi capelli arruffati. Il predominio di Parigi sulla moda stava cominciando a vacillare: in Inghilterra Mary Quant lanci\u00f2 nel 1964 la minigonna, una sottana o un tubino che scopriva abbondantemente le ginocchia. Non potendo pi\u00f9 portare reggicalze, si inventarono i \"collant\" colorati. Mary Quant lanci\u00f2 anche la moda della maglia a coste (skinny rib), che fasciava la parte superiore del corpo. In Francia Andr\u00e9 Courr\u00e8ges, che aveva studiato come ingegnere, fu l'unico a seguire la moda giovane, adottando gonne corte con stivaletti senza tacco, calzamaglie bianche, linee geometrizzate, e usando in modo massiccio i pantaloni, che dagli anni sessanta entrarono di prepotenza nel guardaroba femminile di ogni giorno. Audace e innovativo, Courr\u00e8ges lanci\u00f2 nel 1969 la \"Moda spaziale\" ispirata al primo sbarco dell'uomo sulla luna. Le sue modelle, vestite di abiti metallizzati e parrucche sintetiche multicolori, fecero epoca.\nAltre novit\u00e0 lanciate in Francia furono gli abiti metallici di Paco Rabanne, che non avevano cuciture ma piastrine agganciate tra di loro con anelle. D'altro canto tutto il periodo guard\u00f2 al materiale sintetico con interesse, includendo polivinili, con cui si potevano creare effetti di trasparenza, e tessuti acrilici. N\u00e9 la moda trascur\u00f2 di ispirarsi all'arte: nel 1965 Yves Saint Laurent lanci\u00f2 la collezione Mondrian; erano gli anni della Pop art e dell'Op art, fondata da Victor Vasarely. Andy Warhol propose nel 1962 un abito in carta \"Minestra di pomodoro\", stampata con le sue notissime scatole di zuppa Campbell.\nAlla fine del periodo gli stili si sovrapponevano: si ebbero abiti Unisex, tra cui la famosissima Sahariana lanciata da Saint Laurent, abiti trasparenti in stile \"Nude look\", abiti corti e lunghi. La minigonna non accennava a stancare, tuttavia si cerc\u00f2 di trovare compromessi nella lunghezza degli orli. Dal 1967 fu lanciato il \"Maxicappotto\", sulle orme del successo del film \"Il dottor \u017divago\", completato da un immenso \"colbacco\" di pelo. Mini e Maxi furono abbinati, finch\u00e9 non si arriv\u00f2 a una via di mezzo, il \"Midi\", con cui si chiudevano gli anni sessanta.\nGli anni settanta.\n18 settembre 1970. In Italia entrava in vigore la legge sul divorzio, sintomo di un evidente e profondo cambiamento culturale. Negli States, come reazione alla guerra del Vietnam, nasceva il \"Flower power\", che ebbe i suoi primi, mitici cantori al raduno del festival di Woodstock.\nNata dalle idee innovative che si diffusero alla fine degli anni sessanta, la moda degli anni settanta assunse la forma di un vero e proprio movimento. Gli Hippy indossarono camicioni larghi e lunghi, tuniche trasparenti, colori sgargianti, fiori giganti, monili di tutti i tipi e indumenti esotici. I capelli si trasformarono sempre pi\u00f9 in un groviglio di riccioli incolti. Questo \"look\" un po' straccione al di l\u00e0 della moda ufficiale divent\u00f2 una vera e propria antimoda, simbolo di libert\u00e0.\nAnche il movimento femminista di quegli anni si identific\u00f2 con le gonne lunghe, gli abiti acquistati per pochi spiccioli ai mercatini dell'usato e gli zoccoli. Alla moda di quel periodo furono spesso collegate anche le diverse idee politiche: per esempio in Italia la giacca di pelle, gli occhiali Ray Ban e le polo Lacoste erano prerogativa dei giovani di destra, mentre i giovani di sinistra preferivano l'eskimo verde indossato sopra ai jeans, scarponcini simili ai \"Clarks Desert Boots\", maglioni di taglia abbondante e borse a tracolla in tela o cuoio.\nElio Fiorucci fu il primo che in Italia capt\u00f2 questo tipo di moda controcorrente fatta di stracci. Partito da un modesto negozio di pantofole ereditato dal padre, in pochi anni cre\u00f2 a Milano un grande emporio-bazar. Intu\u00ec che il marchio poteva essere un elemento indispensabile per attirare l'attenzione dei giovani compratori, e invent\u00f2 il suo: due angioletti vittoriani muniti di pesanti occhiali da sole. Il suo emporio era altres\u00ec un punto d'incontro, e vi si poteva trovare di tutto: abiti rifiniti male, [zatteroni] altissimi e pericolosi, felpe, jeans, ma anche gadget molto colorati. A lui si deve l'introduzione del tessuto elasticizzato nella moda, che gli permise di inventare tute molto aderenti adatte alla disco-dance.\nLe case di moda si vedevano fuggire la clientela. Oltretutto un'ondata di scioperi colp\u00ec molte industrie nel quinquennio 1970-75, e parecchie tra quelle che lavoravano nell'indotto dell'abbigliamento furono costrette a chiudere. Per salvarsi dalla crisi quasi tutte le case di moda si buttarono sul \"pronto\"; la passerella si avviava via via a diventare un'esibizione costosissima e a volte folle, ma utile a commercializzare prodotti pi\u00f9 normali seppur costosi. Oramai non si poteva parlare di moda, ma di mode. Tra queste quelle etniche, per cui si videro in strada odalische, pellerossa, cinesi e peruviane. E l'esplosione della maglieria, di cui la stilista francese Sonia Rykiel era considerata la regina. Sull'onda del femminismo si indossarono strati su strati di maglia, berretti, sciarpe, \"scaldamuscoli\". Tra le novit\u00e0, proprio all'inizio del periodo, vi furono gli \"Hot pants\", pantaloncini assai pi\u00f9 corti delle minigonne e che lasciavano interamente scoperte le gambe.\nMa il \"couturier\" pi\u00f9 importante del periodo fu Yves Saint Laurent. Coltissimo, appassionato d'arte e fantasioso, aveva capito che le idee nuove possono venire anche dalla strada. Innovatore del guardaroba femminile, applic\u00f2 alla donna diversi capi tradizionalmente maschili, come lo smoking, il trench, i knickerbockers e il tailleur pantalone. Con un occhio rivolto anche al folklore, cre\u00f2 una celeberrima e sontuosa collezione in stile russo, poi un'altra in stile cinese. Infine parecchie sue collezioni si ispirarono al mondo dell'arte, da quella pop, al cubismo (collezione Picasso) al fauvismo. Negli anni sessanta aveva aperto una famosa catena di negozi di moda pronta denominata \"Rive Gauche\", tuttavia con il tempo il suo stile divent\u00f2 sempre pi\u00f9 prezioso e teatrale.\nGli anni ottanta.\nNegli anni ottanta si assistette a una ridefinizione completamente nuova della professione dello stilista. Non bastava pi\u00f9 essere un buon artigiano e creare capi di ottima fattura e qualit\u00e0: seguendo l'esempio delle pi\u00f9 sofisticate strategie pubblicitarie, occorreva dare un'immagine accattivante del proprio prodotto. Agli stilisti non restava altra scelta, anche perch\u00e9 il loro successo aveva creato veri e propri imperi finanziari, dove si produceva tutto ci\u00f2 che stava attorno all'abito. Non solo gli accessori, ma l'arredamento stesso dell'abitazione. La concorrenza, a causa della globalizzazione, era spietata e ogni mossa affidata ad agenzie e curatori d'immagine doveva colpire il \"target\" designato. \nLa moda degli anni ottanta fu caratterizzata dal culto del successo e dell'efficienza. Il quadro venne tuttavia completato dalle tendenze eversive dei punk e degli altri gruppi della cultura urbana giovanile. Si svilupp\u00f2 inoltre la corsa alla forma fisica, e anche per persone non pi\u00f9 giovani si crearono indumenti casual presi dall'abbigliamento sportivo. In questo periodo la moda divent\u00f2 definitivamente internazionale. Ridotta l'importanza della \"haute couture\" francese, ogni nazione svilupp\u00f2 uno stile differente; in Europa, in particolare, furono l'Italia, la Germania e l'Inghilterra, mentre emergevano gli Stati Uniti, con il loro stile classico contemporaneo, e soprattutto il Giappone. Poco apprezzati in patria, gli stilisti giapponesi emigrarono a Parigi, da cui lanciarono linee composite dal taglio impeccabile e dai materiali insoliti.\nIl successo del Made in Italy in questo periodo deriv\u00f2 anche da abili strategie di marketing. Milano strapp\u00f2 la palma di capitale della moda a Firenze, Venezia e Roma. Diventarono famosi stilisti come Giorgio Armani, Ottavio Missoni, Gianfranco Ferr\u00e9, Gianni Versace, Dolce &amp; Gabbana, Miuccia Prada e Krizia. Il successo di D&amp;G fu dovuto alla pop star Madonna, entusiasta degli abiti dall'erotismo chic e trasandato, con calze nere e biancheria intima da portare in vista.\nL'ideale di bellezza femminile si ispir\u00f2 alla donna sportiva e snella, muscolosa e ambiziosa, di successo sia nel privato che nel pubblico, grazie anche al fatto di essere sempre vestita adeguatamente. Proprio Madonna imperson\u00f2 questo credo, secondo cui era possibile modellare il proprio corpo attraverso l'aerobica, il culturismo, le diete e le cure di bellezza. Le spalle dei vestiti femminili si allargarono e gonfiarono; onnipresente il binomio giacca-tailleur con valigetta porta documenti. Il modello della \"donna manager\", non pi\u00f9 femminile e fragile, ma dura e spietata sul lavoro.\nIn contemporanea nacque negli Stati Uniti d'America il fenomeno, acronimo vezzeggiativo di Young Urban Professional. Rampante e ambizioso, lo yuppie lavorava spesso in Borsa, aveva pochi scrupoli e voleva arricchirsi velocemente. Frequentava ambienti chic e ristoranti costosi, sniffava cocaina e vestiva italiano, in special modo Armani e Versace.\nMusei della moda.\nA Firenze \u00e8 presente uno dei pi\u00f9 importanti musei italiani dedicati alla moda, la Galleria del Costume sita in Palazzo Pitti, che traccia una storia dettagliata delle mode che si sono susseguite nel tempo, con una collezione di oltre 6000 manufatti, fra abiti antichi, accessori, costumi teatrali e cinematografici di grande rilevanza documentaria, e numerosi esemplari prestigiosi di stilisti italiani e stranieri.\nAll'estero esistono altri musei della moda o musei in cui importanti sezioni sono dedicate alla storia del costume."}
{"id": "2739", "revid": "2194416", "url": "https://it.wikipedia.org/wiki?curid=2739", "title": "Mercato europeo comune", "text": "Il mercato europeo comune (MEC) ci si riferisce al mercato unico dell'Unione europea (e, prima, della Comunit\u00e0 Economica Europea, CEE), la cui creazione era uno degli obiettivi fondamentali del trattato di Roma che istitu\u00ed la CEE. L'espressione veniva inoltre spesso utilizzata come sinonimo di CEE.\nDescrizione.\nIl trattato di Roma \u2013 firmato il 25 marzo 1957 e entrato in vigore il 1\u00ba gennaio 1958 \u2013 fissava un periodo transitorio di dodici anni (conclusosi il 31 dicembre 1969) entro cui si sarebbe dovuto realizzare il mercato unico, vale a dire la libera circolazione di merci, servizi, persone e capitali su tutto il territorio dei sei Paesi aderenti (Francia, Germania Ovest, Italia, Paesi Bassi, Belgio e Lussemburgo). Nel 1986, l'Atto unico europeo permise di conseguire l'attuazione delle prime tre libert\u00e0 fondamentali, vale a dire la libera circolazione dei lavoratori, delle merci e dei capitali, mentre lasciava ancora irrisolti una serie di problematiche di ordine pratico relative alla libera circolazione dei servizi. \nL'obiettivo di un unico mercato europeo comune \u00e8 stato costantemente menzionato dai principali documenti successivi: Trattato di Maastricht (1992), Trattato di Amsterdam (1999), Trattato sul funzionamento dell'Unione europea (2007) e Trattato di Lisbona (2009).\nDopo il fallimento di progetti di integrazione di pi\u00f9 ampio respiro (come la CED), si scelse di procedere, in ottica funzionalista, con l'integrazione nel settore economico, meno soggetto alle resistenze dei governi nazionali. L'istituzione della CEE e conseguentemente del mercato unico si orientano in questo senso. La creazione del mercato interno e la garanzia del suo funzionamento \u00e8 stata nuovamente ribadita dal Trattato di Lisbona del 2007.\nIl mercato comune si basa su quattro libert\u00e0 non scindibili per averne accesso:\nSulla disciplina della concorrenza e sulla limitazione degli aiuti statali alle imprese.\nCon esso si \u00e8 voluto creare uno spazio economico unificato, con condizioni di libera concorrenza tra le imprese e permettendo di ravvicinare le condizioni di scambio dei prodotti e dei servizi.\nNonostante l'eliminazione delle barriere tariffarie, avvenute in Europa gi\u00e0 negli anni sessanta, negli anni ottanta la circolazione delle merci era ancora in parte rallentata e ostacolata dalla presenza di barriere e vincoli di tipo non tariffario. Con il termine \"costo della non Europa\" ci si riferiva proprio alla perdita di benessere sociale determinata dalla mancata eliminazione di tali vincoli.\nLa presenza di barriere non tariffarie era legata alla persistenza, nei diversi Stati membri, di norme tecniche diverse, alla presenza di normative differenziate che riguardavano i trasporti e le regolamentazioni dei mercati di capitali, alla scarsa trasparenza delle procedure per gli appalti pubblici, che segmentavano la domanda gestita dagli Stati su base nazionale, e da altri ostacoli di carattere amministrativo e doganale.\nAderiscono al Mercato europeo comune, oltre ai membri dell'Unione europea, anche la Svizzera, l'Islanda, la Norvegia e il Liechtenstein. Gli ultimi tre paesi hanno sottoscritto l'accordo per lo Spazio economico europeo e partecipano al Mercato unico tramite questo, mentre la Svizzera \u00e8 la controparte di uno specifico trattato bilaterale di libero scambio contratto con l'Unione Europea. Inoltre, Andorra, Monaco, San Marino e la Turchia sono singolarmente membri dell'Unione doganale dell'Unione europea mediante altrettanti patti bilaterali.\nIl Regno Unito era presente nel mercato europeo comune (come membro dell'Unione Europea) fino alla sua uscita effettiva avvenuta il 1\u00ba gennaio 2021 come conseguenza della Brexit, lasciando per\u00f2 la sola Irlanda del Nord al suo interno per mantenere vivo il contatto con la madrepatria irlandese."}
{"id": "2740", "revid": "287204", "url": "https://it.wikipedia.org/wiki?curid=2740", "title": "Mec", "text": ""}
{"id": "2743", "revid": "1081056", "url": "https://it.wikipedia.org/wiki?curid=2743", "title": "Mantova", "text": "Mantova (\"Mantua\" in latino e \"M\u00e0ntua\" in dialetto mantovano) \u00e8 un comune italiano di abitanti capoluogo dell'omonima provincia in Lombardia.\nDal luglio 2008 la citt\u00e0 d'arte lombarda, con Sabbioneta, entrambe accomunate dall'eredit\u00e0 lasciata loro dai Gonzaga che ne hanno fatto due tra i principali centri del Rinascimento italiano ed europeo, \u00e8 stata inserita nella lista dei patrimoni dell'umanit\u00e0 dell'UNESCO. Data la sua importanza come capitale del, prima, marchesato e, poi, ducato di Mantova, \u00e8 rappresentata tra le quattordici citt\u00e0 nobili del Vittoriano, come simbolo di \"madre nobile\" e precursore della successiva monarchia sabauda e dell'unit\u00e0 d'Italia.\nNel 2016, il Ministero dei beni e delle attivit\u00e0 culturali e del turismo ha insignito Mantova del titolo di capitale italiana della cultura. Nel 2017 Mantova e la sua provincia, insieme a quelle di Bergamo, Brescia e Cremona, sono state premiate come Regione Europea della Gastronomia sotto il nome di Lombardia Orientale. Mantova \u00e8 stata inoltre citt\u00e0 europea dello sport nel 2019.\nMantova \u00e8 l'unica citt\u00e0, intesa come museo urbano diffuso, presente sulla piattaforma Google Arts &amp; Culture, con pi\u00f9 di opere digitalizzate, 40 mostre virtuali allestite in 8 differenti musei virtuali.\nInoltre, secondo quanto riportato nel rapporto di Legambiente \"Ecosistema Urbano 2017\", la citt\u00e0 si \u00e8 classificata al primo posto nella classifica delle migliori citt\u00e0 italiane per qualit\u00e0 dell'ambiente e della vita.\nGeografia fisica.\nMantova si trova nella Lombardia sud-orientale, non lontano dal lago di Garda e dal confine con le regioni Veneto ed Emilia-Romagna. Le citt\u00e0 di riferimento pi\u00f9 vicine sono Verona, 40\u00a0km a nord-est, Brescia, 70\u00a0km a nord-ovest e Modena, 70\u00a0km a sud.\nTerritorio.\nIdrografia.\nNel XII secolo l'architetto e ingegnere idraulico Alberto Pitentino, su incarico del Comune di Mantova, organizz\u00f2 un sistema di difesa della citt\u00e0 curando la sistemazione del fiume Mincio in modo da circondare completamente il centro abitato con quattro specchi d'acqua, cos\u00ec da formare quattro laghi: Superiore, di Mezzo, Inferiore e Paiolo; Mantova, di fatto, era un'isola.\nAlla campagna si accedeva attraverso due ponti \u2013 il Ponte dei Mulini e il Ponte di San Giorgio \u2013 ancora esistenti.\nIn et\u00e0 comunale venne tracciato il Rio, un canale che taglia in due la citt\u00e0, collegando il lago Inferiore a quello Superiore. Altre dighe e chiuse consentirono un'adeguata difesa dalle acque.\nNel XVII secolo una forte inondazione diede inizio a una rapida decadenza: il Mincio, trasportando i materiali solidi, trasform\u00f2 i laghi in paludi malsane che condizionarono ogni ulteriore sviluppo; fu prosciugato, allora, il lago Paiolo a sud, in modo che la citt\u00e0 restasse bagnata dall'acqua solo su tre lati \u2013 come una penisola \u2013 ed oggi ancora si presenta cos\u00ec.\nSono, quindi, tre gli specchi d'acqua, non d'origine naturale, ricavati nell'ansa del fiume Mincio che danno a Mantova una caratteristica del tutto particolare, che ad alcuni sembra quasi magica in quanto compare come una citt\u00e0 nata dall'acqua. Nel 1984 \u00e8 stato istituito il Parco del Mincio di cui il territorio del Comune di Mantova fa parte.\nFlora e fauna.\nFlora e fauna del territorio ruotano inevitabilmente attorno alla presenza a Mantova dei laghi e delle acque che la cingono. Nei laghi mantovani sono insolitamente presenti i fiori di loto (\"Nelumbo nucifera\"), originari del Sud Est asiatico. Dalle sponde del parco pubblico di Belfiore, sul lago Superiore, \u00e8 ben visibile l'isola galleggiante dei fiori di loto con la spettacolare fioritura in luglio-agosto-settembre. La loro bellezza \u00e8 indubbia ma dal punto di vista ambientale l'introduzione del fior di loto \u00e8 stata un'operazione discutibile dato che si tratta di una specie aliena dotata di forte capacit\u00e0 infestante che fa s\u00ec che siano oggetto di massicci interventi periodici di sfalcio per preservare l'integrit\u00e0 dei laghi. La loro introduzione in Italia \u00e8 opera nel 1914 dei padri Saveriani di Parma che decisero di utilizzare la fecola ottenuta dai rizomi a scopo alimentare, come da secoli facevano i cinesi. Maria Pellegreffi, giovane laureata in Scienze Naturali si occup\u00f2 del trapianto dei rizomi nel Lago Superiore di Mantova nel 1921. La farina non ebbe successo nella cucina mantovana ma il fiore colonizz\u00f2 i laghi. Il paesaggio emozionante e surreale che la distesa di fiori di loto concorre a creare ha dato vita anche a una leggenda sulla loro nascita in territorio. Si racconta che un giovane viaggiando per l'oriente conobbe una ragazza dagli occhi a mandorla e con la pelle profumata come i petali del fior di loto. Venuta a Mantova, la povera ragazza, nello specchiarsi nel lago, vi cadde, perdendo la vita. Il ragazzo allora gett\u00f2 dei semi del fiore nel lago in modo che, fiorendo ogni estate, potessero ricordare con il loro profumo e la loro delicata bellezza la sua sposa e sconfitto dal dolore si tolse la vita sparendo anch'egli nelle acque del lago.\nOltre al re incontrastato del lago, \u00e8 facile vedere le specie autoctone come la castagna d'acqua (\"Trapa natans\"), detta anche \"trig\u00f6l\", particolarmente sviluppata sul lago di Mezzo con i suoi frutti forma di piramide e commestibili, le isolette di ranuncolo d'acqua (\"Nuphar luteum\") con i loro fiori di colore giallo dorato, che aprendosi solo in parte mantengono la particolare forma rotondeggiante e le ninfee bianche con un fiore profumato che forma raggruppamenti vegetali assieme alle altre ninfee ed erbe galleggianti (morso di rana, salvinia, Ceratophyllum demersum etc).\nSul margine, assieme alle canne palustri, salici piangenti e cariceti (la famosa \"car\u00e9sa\" utilizzata per impagliare sedie e confezionare cappelli e altri prodotti artigianali), cresce l'ibisco di palude, autoctono e molto raro, che si trova oltre che nelle Valli del Mincio solo in Toscana, Friuli e Veneto.\nOrmai scomparsa in questi territori, come in quasi in tutta Italia, la scargia (\"Stratiotes aloides\").\nGli uccelli trovano nei canneti e nelle acque del territorio palustre il luogo ideale per deporre le uova e trovare cibo. \u00c8 la fauna aviare quindi quella pi\u00f9 rappresentativa della zona anche pi\u00f9 limitrofa alla citt\u00e0.\nL'airone rosso, le gallinelle d'acqua, le folaghe con tipico piumaggio nero in contrasto con il bianco che si estende sulla regione frontale, e altri anseriformi utilizzano il lago per \"fabbricare\" nidi galleggianti al limitare del canneto sulla riva o su accumuli vegetali mai troppo al largo, l'airone cenerino invece, nidifica sugli alberi vicini ai numerosi corsi d'acqua per l'irrigazione che si ramificano per i campi della provincia, luoghi di nidificazione e di caccia anche delle poiane dei tarabusi e delle pi\u00f9 \"riservate\" civette.\nLa famiglia degli aironi presenti nelle acque del Parco del Mincio, oltre al rosso e al cenerino comprende anche le garzette, svassi, sgarze ciuffetto e le nitticore. Solitamente questi uccelli si osservavano solo nei mesi tra aprile e settembre perch\u00e9 sono specie migratorie, ma negli ultimi anni hanno preferito sostare anche d'inverno.\nTra le canne si nascondono i nidi della cannaiola e del basettino.\nMa le dolci acque del lago e delle paludi del Mincio e del Po sono popolate anche dal pesce gatto, tinca, carpa, persico sole, anguilla, luccio e siluro.\n\u00c8 possibile navigare i laghi di Mantova, con crociere che permettono di vedere tutta la citt\u00e0 dall'acqua. Unendo l'aspetto storico, artistico e architettonico alla natura di un'oasi naturale pi\u00f9 unica che rara.\nLepri, fagiani e volpi possono essere i protagonisti di qualche incontro notturno nelle campagne mantovane.\nRimpinzate dalle generose mani dei visitatori anche anatre e cigni sono da annoverare tra le specie presenti in \"suolo\" virgiliano, popolando, ormai senza troppi timori della presenza umana, le sponde dei laghi e regalando un forse inatteso contatto con la natura al turista della citt\u00e0 d'arte.\nSismologia.\nClassificazione sismica: zona 3.\nIl terremoto dell'Emilia del maggio 2012 ha provocato danni rilevanti agli edifici storici della citt\u00e0.\nClima.\nEssendo una citt\u00e0 dell'entroterra del Nord Italia, ha un clima subcontinentale dove a gennaio non sono infrequenti le nevicate. Essendo circondata da un lago porta come conseguenza che, in tutti i periodi dell'anno, il clima sia caratterizzato da una forte umidit\u00e0: d'inverno si manifesta con grande frequenza il fenomeno della nebbia. Insistendo in uno spazio chiuso, com'\u00e8 la Pianura Padana, d'estate il clima \u00e8 afoso e umido, con poca ventilazione.\nLa minima storica si ebbe il 16 febbraio 1929 con 19 gradi sotto zero mentre la massima si registr\u00f2 il 7 luglio 1957 con 38,2 gradi all'ombra.\nNegli inverni degli anni dal 1930 al 1955 era abbastanza usuale che i laghi attorno alla citt\u00e0 gelassero, almeno in parte; dopo una gelata eccezionale nel rigidissimo inverno 1985, una nuova gelata completa della superficie lacustre, prolungatasi per pi\u00f9 di una settimana, si ebbe nella prima quindicina di febbraio 2012.\nOrigini del nome.\nIl mito della fondazione della citt\u00e0 \u00e8 legato a doppio filo con la storia della profetessa Manto, che la tradizione greca vuole figlia dell'indovino tebano Tiresia.\nLe vicende narrate nel mito vedono una dicotomia di questo personaggio (come anche accadde per quello di Longino): fonti greche narrano che Manto, fuggita da Tebe, si ferm\u00f2 nell'attuale Turchia; altre invece descrivono il suo arrivo, dopo lungo errare, nel territorio, allora completamente palustre, che oggi ospita la citt\u00e0. In questo luogo cre\u00f2 un lago con le sue lacrime; secondo la leggenda queste acque avevano la magica propriet\u00e0 di conferire capacit\u00e0 profetiche a chi le beveva.\nManto avrebbe incontrato e sposato la divinit\u00e0 fluviale \"Tybris\" (il Tevere) re dei Toscani, e il loro figlio Ocno (detto anche Bianore) avrebbe fondato una citt\u00e0 sulle sponde del fiume Mincio chiamandola, in onore della madre, Mantua. Questa versione mitica della fondazione della citt\u00e0 di Mantova \u00e8 riportata nell'Eneide di Virgilio. Secondo un'altra teoria, Mantova trae l'origine del suo nome da \"Manth\", dio etrusco, signore dei morti del pantheon tirreno.\nIl mito della fondazione di Mantova trova spazio anche nella Divina Commedia di Dante Alighieri nel XX Canto dell'Inferno, nel quale Dante stesso e la sua guida mantovana Virgilio incontrano gli indovini. Proprio indicando una di queste anime, Virgilio descrive i dintorni della citt\u00e0, il Lago di Garda ed il corso del Mincio che si tuffa nel Po a Governolo per affermare, riferendosi alla leggenda dell'indovina Manto:\nStoria.\nServio dice che Mantova era una delle citt\u00e0 fondate dall'antico popolo degli Umbri. Venne successivamente abitata dagli Etruschi, ai quali seguirono i Celti. I Romani provvidero alla loro cacciata iniziando opere di fortificazione. Durante questo periodo ebbe i natali il poeta Virgilio (70 a.C.-19 a.C.).\nNell'anno 1000 inizi\u00f2 su Mantova il dominio dei Canossa: Tedaldo di Canossa prima e la contessa Matilde ampliarono le loro propriet\u00e0 e provvidero all'edificazione di chiese e conventi. Dopo la morte di Matilde nel 1115, seguirono frequenti scontri con le popolazioni confinanti: veronesi, cremonesi e reggiani. Ezzelino da Romano nel 1246 conquist\u00f2 la citt\u00e0 col suo esercito ma dopo due mesi di battaglie venne sconfitto e cominci\u00f2 per Mantova un'epoca di benessere. In questo periodo venne eretto il \"Palazzo del podest\u00e0\" e il \"Ponte dei Mulini\" e la citt\u00e0 venne dotata di possenti mura.\nNel 1276 inizi\u00f2 l'ascesa di una delle famiglie pi\u00f9 potenti del tempo, i Bonacolsi, che costruirono importanti palazzi merlati. Il 16 agosto 1328 venne ferito a morte l'ultimo dei Bonacolsi, Rinaldo detto \"Passerino\" ad opera di Luigi Gonzaga, spalleggiato dalla famiglia Della Scala di Verona, che ambiva ad impossessarsi della citt\u00e0.\nIniziava cos\u00ec la plurisecolare dominazione della famiglia Gonzaga, che regn\u00f2 su Mantova fino al 1707. Fu il periodo pi\u00f9 importante di Mantova che divenne una delle citt\u00e0 pi\u00f9 in vista e uno dei massimi centri d'arte in Europa. Pisanello, Leon Battista Alberti, Andrea Mantegna, Giulio Romano e Luca Fancelli lasciarono un'impronta indelebile nell'architettura della citt\u00e0.\nMantova sub\u00ec una guerra di successione e un saccheggio a opera dei lanzichenecchi, che nel 1630 diffusero la peste. Inizi\u00f2 il lento declino di Mantova, accompagnato dal tramonto della signoria dei Gonzaga che, nel 1707, lasci\u00f2 la citt\u00e0 in mano agli austriaci. Segu\u00ec la dominazione francese e nuovamente austriaca nel 1815, quando Mantova divenne caposaldo del Quadrilatero, assieme a Peschiera, Verona e Legnago.\nL'ultimo dei Gonzaga-Nevers, Ferdinando Carlo ripar\u00f2 a Venezia nel 1701.\nNel 1852 avvenne l'eccidio dei Martiri di Belfiore, che anticip\u00f2 l'unit\u00e0 nazionale. Nel 1866 Mantova entr\u00f2 a far parte del Regno d'Italia.\nSimboli.\nStranamente la citt\u00e0 \u00e8 catalogata come citt\u00e0 ghibellina, ma lo stemma \u00e8 tipicamente guelfo (anti-imperiale come quello di Milano o di Genova).\nOnorificenze.\nIl comune di Mantova si fregia fin dall'antichit\u00e0 del titolo di citt\u00e0, confermato con Imperialregia Patente del 24 aprile 1815.\nLa citt\u00e0 di Mantova \u00e8 la 26\u00aa tra le 27 citt\u00e0 decorate con Medaglia d'Oro come \"Benemerite del Risorgimento nazionale\" per le azioni altamente patriottiche compiute dalla citt\u00e0 nel periodo del Risorgimento. Periodo, definito dalla Casa Savoia, compreso tra i moti insurrezionali del 1848 e la fine della prima Guerra Mondiale nel 1918.\nUn'ulteriore onorificenza, la medaglia di bronzo al merito civile, \u00e8 stata concessa alla citt\u00e0 virgiliana il 31 marzo 2005 per l'azione meritoria svolta dalla popolazione in favore dei soldati italiani e alleati reclusi nei campi di concentramento tedeschi nel periodo 1943-45.\nMonumenti e luoghi d'interesse.\nArchitetture civili.\nCartiera Burgo.\nL'edificio fu progettato da Pier Luigi Nervi su commissione delle Cartiere Burgo e realizzato tra il 1961 e il 1964. L'obbiettivo prioritario era quello di collocare in un unico ambiente lungo 250 metri, un'unica macchina a ciclo continuo per trasformare la pasta di legno in carta da giornale. La soluzione trovata da Nervi per la copertura ha fatto s\u00ec che la costruzione fosse denominata \"fabbrica sospesa\" in particolare per i quattro cavi d'acciaio sospesi a due telai di cemento armato alti 50 metri.Il 9 febbraio 2013 le macchine della cartiera Burgo si sono fermate segnando la fine della produzione di carta. Nel 2015 lo stabilimento \u00e8 acquisito dal gruppo trevigiano Pro Gest della famiglia Zago per essere riconvertito nella produzione di carta riciclata per imballaggi con il nome di Pro Gest Mantova e con un investimento di 150 milioni di euro..\nSociet\u00e0.\nEvoluzione demografica.\nI comuni di Porto Mantovano, Curtatone, Borgo Virgilio, San Giorgio di Mantova, Roncoferraro, Bigarello, Bagnolo San Vito e Marmirolo, adiacenti alla citt\u00e0, costituiscono con il comune di Mantova un'unica zona residenziale. In questa conurbazione, alla data del 01/01/15, sono risultati residenti, divisi in abitanti del Comune cittadino e dell'hinterland. Questa evoluzione demografica ha suscitato opinioni favorevoli alla trasformazione di comune cittadino e hinterland in un'unica municipalit\u00e0, denominata indicativamente come \"Grande Mantova\".\nLa mobilit\u00e0 della popolazione residente nel territorio comunale della citt\u00e0 di Mantova, negli ultimi decenni, \u00e8 stata caratterizzata da una fase d'immigrazione negli anni cinquanta e sessanta del XX secolo. La crescita della popolazione di circa unit\u00e0 tra i censimenti Istat del 1951 e del 1971 fu dovuto a nuovi insediamenti industriali e allo sviluppo del terziario cittadino che hanno rappresentato una valida alternativa per la popolazione rurale della provincia mantovana ormai non pi\u00f9 assorbita da un settore agricolo velocemente meccanizzatosi.\nDai dati ISTAT 1971 ai dati del 2001, il decremento della popolazione si fece rilevante, circa abitanti, la gran parte dei quali emigrati nei territori dei comuni confinanti, comunque all'interno dell'ipotetica \"Grande Mantova\".\nIl declino demografico si arresta nel primo decennio del XXI secolo, conseguenza di una rilevante immigrazione dall'estero che \u00e8 andata a compensare la perseverante mobilit\u00e0 in uscita a favore dei comuni dell'hinterland dei cittadini di nazionalit\u00e0 italiana.\nAlla fine del 2010 risultavano residenti nel comune di Mantova abitanti, di cui femmine e maschi. Il numero delle famiglia continua ad aumentare (), aumento soprattutto dovuto al regolare \"trend\" in diminuzione del numero di componenti delle famiglie mantovane: 2,05.\nAd inizio 2011 si \u00e8 costituito con atto notarile, un comitato a favore dell'unificazione nell'unico comune di Mantova dei quattro comuni circostanti (Curtatone, Porto Mantovano, San Giorgio, Borgo Virgilio).\nEtnie e minoranze straniere.\nLa popolazione comunale \u00e8 stata caratterizzata negli anni 2000, da una crescente immigrazione dall'estero. Al 31 dicembre 2019 gli immigrati stranieri erano corrispondenti al 15,2% della popolazione residente. Le nazionalit\u00e0 pi\u00f9 rappresentate sono:\nQualit\u00e0 della vita.\nDalla ricerca di \"Italia Oggi-Universit\u00e0 La Sapienza di Roma\", Mantova nel 2016 risulta al primo posto per la qualit\u00e0 della vita in Italia.\nCultura.\nIstruzione.\nScuole.\nScuole secondarie di secondo grado:\nUniversit\u00e0.\nFondazione UniverMantova \u00e8, dal giugno 2015, la nuova denominazione della \"Fondazione Universit\u00e0 di Mantova\", che era stata costituita il 20 dicembre 2001, la quale aveva a sua volta sostituito il Consorzio Universitario Mantovano, attivo dal 1992 al 2001. Suo scopo principale \u00e8 promuovere e gestire il sistema universitario mantovano, costituito da corsi di laurea istituiti dal Politecnico di Milano, dall'Universit\u00e0 degli Studi di Brescia, dall'Universit\u00e0 degli Studi di Milano, dall'Universit\u00e0 degli Studi di Modena e Reggio Emilia e dall'Universit\u00e0 degli Studi della Repubblica di San Marino.\nCon l'anno accademico 2018-19 \u00e8 stato inaugurato il corso di laurea magistrale in conservazione e restauro dei beni culturali degli Istituti Santa Paola Mantova.\nCinema.\nLista dei maggiori film e miniserie televisive che hanno avuto Mantova come set:\nCucina.\nFra i prodotti tipici della cucina mantovana troviamo:\nGeografia antropica.\nQuartieri.\nElenco dei quartieri con relativi residenti al 31/12/2014.\nEconomia.\nRicoprono un ruolo importante nell'economia cittadina il commercio al dettaglio e i servizi del terziario. Tra questi ultimi risaltano la testata giornalistica locale \"Gazzetta di Mantova\", considerato il pi\u00f9 antico quotidiano d'Italia, e la Banca Agricola Mantovana fondata nel 1871 che, in seguito ad un'Offerta pubblica di acquisto del 1999, \u00e8 entrata a far parte del gruppo bancario Montepaschi. Il processo di acquisizione si \u00e8 concluso con la fusione per incorporazione di Banca Agricola Mantovana Spa in Banca Monte dei Paschi di Siena avvenuta il 22 settembre 2008. Dall'anno 2000 opera con sede in Mantova e alcune altre filiali in provincia, la Banca Popolare di Mantova ceduta nel 2008 dal Banco Popolare alla Banca Popolare di Milano.\nRilevanti sono le attivit\u00e0 connesse all'allevamento e all'agricoltura e alle industrie trasformatrici delle loro produzioni: si parla soprattutto della produzione di burro, formaggio e di salumi (tra cui spicca il Salame mantovano). L'importanza del settore economico primario per l'economia mantovana \u00e8 dimostrata dalla presenza a Mantova di una delle pi\u00f9 importanti borsa merci agricole della pianura Padana che dal 30 settembre 2010 \u00e8 sede della Commissione Unica Nazionale dei suini da macello. Il primo ottobre 2006 esordisce a Mantova il primo mercato contadino italiano che anticip\u00f2 il decreto ministeriale che solo alla fine del 2007 ne regolamenter\u00e0 l'attivit\u00e0.\nNei primi anni del secondo dopoguerra s'insediarono la Cartiera Burgo e industrie chimiche e petrolchimiche. La prima fu la societ\u00e0 di raffinamento del petrolio ICIP, oggi IES Italiana Energia e Servizi s.p.a., che costruita a partire dal 1947 inizi\u00f2 la produzione il 20 dicembre 1953 ed \u00e8 stata acquisita nell'anno 2007 dal gruppo ungherese MOL. Importante insediamento chimico \u00e8 la Versalis del gruppo Eni che continua l'attivit\u00e0 dello stabilimento chimico sorto nel 1956 su iniziativa della Edison, proseguita poi sotto altre denominazioni come Montedison, Montedipe e Polimeri Europa.\nMolto attivi anche il settore dell'abbigliamento, con importanti insediamenti presenti nel territorio comunale della citt\u00e0, Lubiam, Valstar e Corneliani, in particolare specializzati nella moda per uomo, e il settore meccanico dove spiccano la Belleli, passata attraverso una grave crisi negli anni passati, e la SOGEFI, ormai multinazionale attiva nella componentistica per autoveicoli quotata presso la Borsa di Milano fin dal 1986 che nel 2008 ha annunciato la chiusura, definitivamente portata a termine nel gennaio dell'anno successivo, dello storico primo stabilimento mantovano.\nNel settore dell'artigianato sono ancora diffuse e rinomate le antiche lavorazioni della ceramica e della porcellana.\nInfrastrutture e trasporti.\nStrade.\nMantova \u00e8 attraversata dalle ex strade statali:\nDue sono i caselli autostradali dell'autostrada A22 Modena-Brennero, denominati \"Mantova nord\" e \"Mantova sud\", ubicati nei limitrofi comuni di San Giorgio di Mantova e Bagnolo San Vito, sui quali gravita il traffico della citt\u00e0.\nMantova \u00e8 servita anche da due tangenziali:\nFerrovie e tranvie.\nLa stazione di Mantova, servita da relazioni regionali svolte da Trenitalia, Trenord e Tper. Posto sulla linea Verona-Modena, tale impianto \u00e8 altres\u00ec origine delle linee per Monselice e per Cremona. Un'altra linea, la ferrovia Mantova Peschiera, fu in esercizio fra il 1934 e il 1963.\nSulla linea per Monselice \u00e8 presente una seconda stazione, Mantova Frassine, dalla quale si dirama il raccordo per il porto di Valdaro.\nSulla linea Verona-Modena, il 9 dicembre 2012, \u00e8 stata aperta all'esercizio la fermata di Borgochiesanuova.\nAltre due stazioni sono presenti nell'hinterland cittadino: la stazione di Sant'Antonio Mantovano nel comune di Porto Mantovano, e quella di Levata nel comune di Curtatone.\nIn passato Mantova fu interessata anche dal percorso di alcune tranvie extraurbane, la linea Brescia-Mantova-Ostiglia, esercita a vapore dalla Societ\u00e0 Italiana Tramvie e Autovie di Lombardia e Romagna, attiva fra il 1882 e il 1933 e le linee per Asola e Viadana, in carico alle Tranvie Provinciali Mantovane, attive fra il 1886 e il 1953 nella loro parte terminale, elettrificata nel 1926.\nEntro il 2023 Mantova sar\u00e0 collegata direttamente a Reggio Emilia e alla stazione di Reggio Mediopadana, sottostante quella di Reggio Emilia AV Mediopadana, via Suzzara e Guastalla in poco pi\u00f9 di un'ora di viaggio. Attualmente il collegamento \u00e8 gi\u00e0 esistente, ma molto pi\u00f9 lento (da due ore a due ore e quaranta) a causa del doppio cambio a Suzzara e a Guastalla, dei lunghi tempi di attesa e per i treni diesel attualmente utilizzati. \nUna volta elettrificate la ferrovia Reggio Emilia-Guastalla (entro l'estate 2020) e almeno la tratta fra Guastalla e Suzzara della ferrovia Parma-Suzzara-Poggio Rusco (entro il 2022), sar\u00e0 invece possibile un collegamento diretto e veloce.\nPorti.\nIl porto di Mantova \u00e8 situato in localit\u00e0 \"Valdaro\" all'imbocco del canale Mantova-Venezia noto anche come idrovia Fissero-Tartaro-Canalbianco-Po di Levante che consente a navi della V classe per 365 giorni all'anno il collegamento diretto con il mare Adriatico distante 135\u00a0km e con la laguna di Venezia. La conca di San Leone nei pressi di Governolo mette in collegamento il porto di Mantova tramite il canale Fissero con il fiume Po. Un raccordo ferroviario unisce il porto alla linea Mantova-Monselice.\nPorto Catena \u00e8 l'antico porto commerciale di Mantova, gi\u00e0 attivo dal 1200, ora adibito a sole funzioni turistiche. \u00c8 situato in una piccola insenatura del lago Inferiore nella quale si immette il Rio, canale artificiale che attraversa la citt\u00e0 dal XII secolo.\nMobilit\u00e0 urbana.\nLa citt\u00e0 \u00e8 dotata di un servizio di autobus gestito dall'APAM, acronimo di \"Azienda Pubblici Autoservizi Mantova\". Il servizio di trasporto pubblico urbano che interessa anche il territorio dei comuni limitrofi quali Porto Mantovano, San Giorgio di Mantova, Bigarello, Borgo Virgilio e Curtatone, ossia la cosiddetta \"Grande Mantova\", \u00e8 fornito attraverso corse di nove linee. L'APAM adempie anche alla gestione di una rete linee interurbane, in massima parte con capolinea nel capoluogo.\nL'azienda ATV adempie invece al collegamento con la citt\u00e0 di Verona attraverso l'itinerario per Castelbelforte.\nLa rete tranviaria di Mantova, attiva fra il 1908 e il 1953, era un insieme di relazioni costituito da due linee prettamente urbane di pertinenza comunale e da ulteriori tre a carattere suburbano gestite dalla Provincia, realizzate in parte sfruttando le infrastrutture delle preesistenti tranvie a vapore.\nAeroporti.\nMantova \u00e8 servita dall'Aeroporto di Verona-Villafranca, che dista circa dal centro cittadino e opera un servizio d'importanza strategica per le province di Verona, Mantova, Brescia, Trento e Bolzano. L'aeroporto \u00e8 collegato giornalmente con le principali localit\u00e0 nazionali (Roma, Palermo, Catania, Napoli, Olbia, Bari, Cagliari) oltre che con alcune internazionali come Amsterdam, Londra, Parigi, Barcellona, Francoforte sul Meno, Mosca-Domodedovo, Bruxelles, Bucarest, Varsavia, ed \u00e8 raggiungibile in auto attraverso l'A22 oppure la SR62.\nAviosuperfici.\nLa citt\u00e0 di Mantova dispone di alcune aviosuperfici e campi volo, anche nell'ambito della propria provincia. Il locale Aero Club ha sede presso l'Aviosuperficie Citt\u00e0 di Curtatone ed \u00e8 intitolato al Generale Pilota Alessandro Bladelli, mantovano tra i fondatori della Pattuglia Acrobatica Getti Tonanti, antesignana delle attuali Frecce Tricolori. Presso l'Aviosuperficie Citt\u00e0 di Curtatone si svolgono attivit\u00e0 di volo a motore sia con ultraleggeri che aviazione generale.\nAmministrazione.\nGemellaggi.\nMantova \u00e8 gemellata con:\nAltre informazioni amministrative.\nMantova fa parte dell'Associazione nazionale citt\u00e0 del pane.\nSport.\nLa citt\u00e0 di Mantova vanta importanti figure distintisi in ambito sportivo. Il pi\u00f9 famoso \u00e8 senz'altro Tazio Nuvolari, conosciuto anche come il \"Mantovano volante\". Ai due \"campioni\" mantovani per eccellenza, Nuvolari e il ciclista Learco Guerra, \u00e8 dedicato un museo provvisoriamente ospitato in alcune stanze del Palazzo Ducale in piazza Sordello.\nCalcio.\nIl , nella sua storia centenaria, fu infatti fondato nel 1911, ha disputato 12 campionati di Serie A, dei quali 5 di Prima Divisione negli anni venti, e 17 campionati di Serie B. Il calcio virgiliano ha raggiunto l'apice nell'arco di tempo che va dal campionato 1958/1959 a quello del 1961/1962, grazie ad una superformazione passata alla storia con l'appellativo di \"Piccolo Brasile\" guidata da Edmondo Fabbri, futuro c.t. della Nazionale di calcio dell'Italia. Quella squadra pass\u00f2 in quattro anni dalla quarta serie all'Olimpo del calcio. Dopo due retrocessioni consecutive, dal 1973 i biancorossi (questi i colori sociali dell') hanno vivacchiato per anni in Serie C, subendo l'onta di due fallimenti (1983,1994) e risollevandosi in seguito all'arrivo dei presidenti Alberto Castagnaro e Fabrizio Lori. Al primo si deve il ritorno in C1 (2003/2004), al secondo il passaggio dalla C1 alla B. Doveroso ricordare anche Romano Freddi, che seppur poco amato dalla piazza, fu l'artefice della salvaguardia del calcio a Mantova, quando nell'estate del 1994 la societ\u00e0 per la seconda volta fall\u00ec.\nLa squadra di calcio della citt\u00e0 era tornata in serie B alla conclusione della stagione 2004/2005, dopo ben 32 anni di assenza. La cadetteria fu conquistata al termine dei play-off, giocati e vinti contro Frosinone e . La stagione 2005/2006 ha visto il mancare di poco l'immediata promozione alla serie A nella finale dei play-off con il , vittoria per 4-2 a Mantova e sconfitta a Torino per 3-1 dopo i tempi supplementari.\nDopo cinque anni di discreti campionati in serie B, alla fine del campionato 2009/2010, l' retrocesse in Lega Pro. Il 30 giugno 2010 la squadra virgiliana non riusc\u00ec ad iscriversi al campionato di Lega Pro, scomparendo in tal modo dal calcio professionistico. Fallita l'A.C.Mantova, il calcio rinacque come Mantova Football Club che subito vinse il campionato di serie D riportando immediatamente il calcio virgiliano tra i professionisti, in Lega Pro, ma dopo alcune stagioni tormentate da svariati cambi di gestione risultati fallimentari, nell'estate del 2017 i biancorossi vengono esclusi dalla Serie C dopo essersi salvati sul campo ripartendo nuovamente dalla Serie D con il nome di \"Mantova 1911\" .\nIn ambito calcistico Mantova ha dato i natali a Roberto Boninsegna arrivato fino alla Nazionale di calcio italiana, militando in grandi squadre di Serie A come Cagliari, , Juventus.\nPallavolo.\nBuona la tradizione sportiva mantovana per quanto riguarda la pallavolo maschile. La Pallavolo Mantova conquist\u00f2 la Serie A1 alla fine del campionato 1986-87. Disput\u00f2 due campionati nella massima serie, venendo poi sostituita per tre anni dalla Gabbiamo Virgilio, comunque invischiate entrambe sul fondo della classifica.\nNegli anni novanta la Pallavolo Mantova ha militato diverse volte in serie A2.\nCon la stagione 2006/07, culminata con la vittoria dei play-off promozione, c'e l'approdo del Top Team Volley Mantova al campionato di Serie A2. Lo stesso Top Team Volley ha vinto la Coppa Italia di Serie B nel 2006 e nel 2007.\nPallacanestro.\nDal 2012 Mantova ospita anche la Pallacanestro Mantovana, nota fino al 2013 come Pallacanestro Primavera Mirandola dell'omonima cittadina modenese, attualmente militante nella A2 Gold e che disputa le gare interne al PalaBam.Inoltre \u00e8 presente la societ\u00e0 San Pio che milita in C silver con una notevole attivit\u00e0 giovanile.\nCiclismo.\nNel 1931 Learco Guerra vinse il Campionato del mondo di ciclismo, a Copenaghen (Danimarca). Nello stesso anno viene istituita la maglia rosa quale simbolo del primato in classifica ed \u00e8 proprio Learco Guerra ad indossarla per primo risultando vincitore della tappa inaugurale del 19\u00baGiro d'Italia, partita da Milano e conclusasi nella natia Mantova. Il \"Giro\" ha concluso una tappa a Mantova in dieci occasioni. Nel 1963 la citt\u00e0 virgiliana \u00e8 stata solamente sede di partenza della tappa conclusasi a Treviso.\nTappe del Giro d'Italia con arrivo a Mantova:\nNel 2008 con un crono prologo di fronte a Palazzo Te vinto dall'olandese Mirjam Melchers, \u00e8 partito il \"Giro d'Italia femminile\".\nSullo stesso viale Te, nel 2015, si \u00e8 conclusa la terza tappa del Giro Rosa 2015, la Curtatone &gt; Mantova, con vittoria dell'olandese Lucinda Brand.\nMantova \u00e8 stata anche sede d'arrivo di un'importante corsa ciclistica, la Milano-Mantova, disputata a partire dal 1906 per 24 volte e disputata per l'ultima volta nel 1962 con vittoria di Pierino Baffi.\nCanottieri Mincio.\nLa societ\u00e0 Canottieri Mincio nasce nel 1883 come una societ\u00e0 polisportiva. Le sue origini sono legate agli sport, in particolare quelli acquatici: nuoto, tuffi, vela, canottaggio e canoa sono le discipline che la distinguono e che hanno esportato il suo nome in Italia e nel mondo. Diverse sono anche le personalit\u00e0 che ne hanno fatto la storia: da Gabriele D'Annunzio, che nel 1928 coni\u00f2 il motto della societ\u00e0 (ancora oggi in uso) \"Perseverando arrivi\", ad Azeglio Mondini, classe 1923 che dal 1937 fu un grande maestro di canottaggio e che form\u00f2 sportivi d'alto livello come Marco Penna; oppure Giacomo Bottoli ed Andrea Bonezzi (velisti d'alto livello) e Bruno Pizzamiglio che diede vita alla scuola mantovana di tuffi dove sono nati grandi sportivi come Francesco Priori e Massimo Nibioli.\nMotocross.\nMantova ha acquisito negli ultimi anni una notevole importanza nell'ambito delle competizioni di motocross disputate nel circuito del Migliaretto. Nel 1991, 1996, 1998, 2000, 2007, 2008 si \u00e8 svolto il gran premio d'Italia, nel 2010, 2015 e 2016 il gran premio di Lombardia, prove facenti parte del Campionato mondiale di motocross.\nAltri sport.\nDiscreta la tradizione del rugby mantovano, grazie al \"Rugby Mantova\", societ\u00e0 sportiva nata nel 1974 che gareggia stabilmente nella serie B nazionale. Il Rugby Mantova ha partecipato con una piccola quota alla franchigia italiana di rugby a 15 capitanata dal Rugby Viadana, denominata Aironi Rugby, che partecip\u00f2 per due anni alla Celtic League.\nIn tarda primavera a Mantova viene disputata la stracittadina \"Minciomarcia\", corsa podistica non agonistica aperta a tutti. Giunta nel 2011 alla 38\u00aa edizione, vede la partecipazione di un numero di partecipanti spesso superiore a . Dal 1987, con la vittoria nella prima edizione del maratoneta Orlando Pizzolato, viene disputata una corsa competitiva denominata \"Maratonina di Mantova\". Dopo alcuni anni di sospensione \u00e8 stata disputata in via continuativa dal 1997, giungendo nel 2011 alla sua 20\u00aa edizione.\nLa serie A2 fu conquistata per due volte, a cavallo dell'anno 2000, dal \"Circolo Scacchistico Mantovano\" che, rinato nel 1995, fu in grado di organizzare a Mantova nel 1996 la finale del 56\u00ba Campionato Italiano Assoluto di scacchi e la finale del 28\u00ba Campionato italiano Femminile. Vi \u00e8 stata altra breve presenza in serie A2 nell'anno 2010.\nDal 2013 a Mantova \u00e8 attiva una squadra di calcio a 5 che partecipa al campionato nazionale di serie B e gioca le partite interne al palazzetto dello sport del quartiere di Lunetta, il PalaL\u00f9."}
{"id": "2744", "revid": "1632387", "url": "https://it.wikipedia.org/wiki?curid=2744", "title": "Molise", "text": "Il Molise (: ) \u00e8 una regione italiana a statuto ordinario dell'Italia meridionale di abitanti, con capoluogo Campobasso.\nNata nel 1963 per distaccamento della provincia di Campobasso dalla regione Abruzzi e Molise, istituita nel 1948, confina con l'Abruzzo e il Mare Adriatico a nord, con il Lazio a ovest, la Campania a sud e la Puglia a est; le province sono Campobasso e Isernia, quest'ultima istituita nel 1970 per distaccamento di 52 comuni dalla provincia di Campobasso. Il termine \"\"Molise\" proviene dai primi feudatari del Contado, che avevano il cognome \"De Molisio\"\", mentre altri sostengono che derivi dal comune di Molise.\nL'attuale territorio molisano, abitato anticamente dai Frentani e dalla trib\u00f9 sannitica dei Pentri, fu in gran parte ricompreso nella regione romana \"Regio IV Samnium\". In epoca longobarda, allorquando il territorio fu assoggettato al Ducato di Benevento, comincia a definirsi il primo nucleo di quello che diventer\u00e0 in seguito il Contado di Molise, un territorio che soltanto in et\u00e0 moderna trover\u00e0 una stabile autonomia rispetto alla confinante Terra di Lavoro e alla Capitanata. L'entit\u00e0 amministrativa contemporanea, ben diversa dal Contado originario che escludeva ampie zone, trae le proprie origini nella suddivisione del Regno delle Due Sicilie realizzata durante la dominazione napoleonica.\nCaratteristiche.\nLa Regione \u00e8 caratterizzata da alcune peculiarit\u00e0:\nGeografia fisica.\nCon i suoi 4438\u00a0km\u00b2 \u00e8 la seconda regione pi\u00f9 piccola d'Italia dopo la Valle d'Aosta (\u00e8 la pi\u00f9 piccola tra quelle a statuto ordinario), la sua superficie \u00e8 divisa quasi equamente tra zone di montagna, il 55,3% del territorio, e zone collinari, per il 44,7% del territorio. La zona montuosa si estende tra l'Appennino abruzzese e l'Appennino sannita.\nI Monti della Meta (2247\u00a0m) e le Mainarde formano il punto d'incontro della linea di confine tra il Molise, l'Abruzzo e il Lazio, poi ci sono i Monti del Matese che corrono lungo il confine con la Campania e raggiungono i 2050 metri con il monte Miletto. A oriente, la zona del Subappennino (\"Monti dei Frentani\") digrada verso il mare con colline poco ripide e dalle forme arrotondate. Le aree pianeggianti sono poche e di piccole dimensioni, le principali sono la piana di Bojano (CB) nel Molise centrale, a occidente la piana di Venafro (IS) e due minori verso il mare le \"Piane di Larino\" e Pantano Basso a Termoli. La Bocca di Forl\u00ec, o \"Passo di Rionero\", (891 m s.l.m.) segna convenzionalmente il limite geografico tra Italia centrale e Italia meridionale.\nIl clima \u00e8 di tipo mediterraneo, soprattutto lungo le coste, con inverni generalmente freschi e piovosi ed estati calde. Sulla costa il clima \u00e8 pi\u00f9 mite, man mano che si procede verso l'interno diventa via via pi\u00f9 fresco e le temperature si abbassano notevolmente.\nFiumi.\nI fiumi principali della regione sono il Trigno, che segna parte del confine con l'Abruzzo, il Biferno, e il Fortore, al confine con la Puglia. Il Biferno \u00e8 l'unico fiume che nasce, scorre, e sfocia interamente nella regione Molise, pi\u00f9 precisamente nella provincia di Campobasso. Le sue sorgenti danno molte acque. In Molise nasce anche il Volturno, che con una lunghezza di 175\u00a0km e un bacino esteso per 5.550\u00a0km\u00b2, \u00e8 il principale fiume dell'Italia meridionale sia per lunghezza sia per portata. Nel territorio regionale scorre anche parte del fiume Sangro, e nasce il fiume Tammaro. Altri torrenti importanti sono il Verrino, il Saccione, il Cigno, il Sente, il Tappino, il Quirino. La notevole abbondanza di risorse idriche del Molise permette di soddisfare i fabbisogni, oltre che ovviamente della medesima regione, anche di Campania, Puglia e Abruzzo.\nLaghi.\nIl fiume Biferno \u00e8 stato sbarrato da un invaso artificiale negli anni settanta, la diga del Liscione, e fu cos\u00ec formato il lago di Guardialfiera, il pi\u00f9 esteso del territorio. Altro lago di grande importanza \u00e8 quello di Occhito che costeggia per diversi chilometri il confine tra Molise e Puglia.\nInoltre, tra le Mainarde molisane sorge il bacino artificiale di Castel San Vincenzo (IS), realizzato alla fine degli anni cinquanta e che fa parte dell'area molisana del Parco nazionale d'Abruzzo, Lazio e Molise, la diga di Chiauci che sbarra il fiume Trigno e inaugurata nel 2011 e infine la diga di Arcichiaro sul torrente Quirino nel comune di Guardiaregia. I laghi naturali sono pochi, estremamente ridotti e a carattere stagionale, come il lago di Campitello Matese, il lago di Carpinone, il lago di Civitanova e \"Serra del Lago\" a Colli a Volturno.\nCoste.\nLa costa del Molise \u00e8 lunga 36\u00a0km ed \u00e8 bagnata dal mare Adriatico.\nI quattro centri balneari e di villeggiatura che la compongono, Montenero, Petacciato, Termoli e Campomarino, tutti in provincia di Campobasso e dotati (considerando i territori comunali) di lunghe spiagge, hanno costituito un consorzio di marketing turistico denominato \"costa dei delfini\".\nLa costa \u00e8 bassa e sabbiosa tranne per il promontorio di Termoli, al cui riparo \u00e8 stato costruito il porto artificiale da dove tutto l'anno partono le navi per le Isole Tremiti (situate nella provincia di Foggia); lungo le coste ci sono anche alcune fasce pianeggianti, larghe non pi\u00f9 di qualche chilometro. La formazione di dune litoranee causava il ristagno delle acque dei torrenti con la conseguente formazione di paludi, da qualche tempo per\u00f2 eliminate con opere di bonifica.\nAmbiente.\nNel Molise, che include il settore Mainarde del parco nazionale d'Abruzzo, Lazio e Molise, sono presenti ulteriori vaste aree boschive, soprattutto nella provincia di Isernia. Di notevole importanza sono le oasi del WWF (Monte Mutria e l'oasi di Guardiaregia-Campochiaro), l'oasi LIPU Bosco Casale di Casacalenda (CB), la riserva naturale di Pesche (IS) (la prima nata in regione nel 1982), l'oasi Le Mortine nel bacino fluviale del Volturno presso Venafro (IS), il massiccio del Matese, due riserve MAB (la riserva naturale di Collemeluccio con le sue estensioni di boschi di abete bianco, e la riserva naturale di Montedimezzo, ), l'oasi di Legambiente \"Selva Castiglione\" a Carovilli (IS), la riserva naturale Torrente Callora a Roccamandolfi (IS), il giardino della flora appenninica di Capracotta e il . Da segnalare anche la presenza sul territorio regionale del parco regionale agricolo storico dell'olivo di Venafro, unico parco agricolo in Molise, riconosciuto con una legge regionale risalente al 2008, e il parco delle morge cenozoiche del Molise. Nel dicembre 2017 \u00e8 stato approvato il parco nazionale del Matese.\nLa fauna \u00e8 caratterizzata dalla presenza del capriolo, del cervo, del cinghiale, del daino, della lontra, del lupo appenninico, dell'orso bruno marsicano e della volpe. La fauna aviaria stanziale include il falco pellegrino, il gheppio,\nStoria.\nEpoca antica: Sanniti e Romani.\nTestimonianze di vita umana in Molise si hanno sin dal Paleolitico, come dimostra il sito archeologico di \"Isernia La Pineta\", dove \u00e8 stato ritrovato anche lo scheletro dell'\"Homo Aeserniensis\", tra i pi\u00f9 antichi d'Italia.&lt;br&gt;In et\u00e0 preromana il Molise era parte del Sannio, un territorio abitato da popolazioni di stirpe sannitica. La popolazione di pastori-guerrieri era stanziata prevalentemente nella zona d'Isernia, citt\u00e0 dei Pentri e nelle campagne di Campobasso, allora semplice punto di controllo, dove i Sanniti Pentri comunicavano con i Frentani. La vita sociale dei Sanniti si concentrava sulla difesa del territorio, sulla venerazione di divinit\u00e0 locali come Ercole, e i Dioscuri, divinit\u00e0 principalmente venerate dai soldati che difendevano le cittadelle. La popolazione sannita, stanziatasi nel territorio dall'VIII secolo a.C. circa, inizi\u00f2 ad avere i primi contatti con Roma dal IV secolo a.C., che sfoceranno nelle note \"guerre sannitiche\" durante le mire espansionistiche dell'Urbe.&lt;br&gt;Citt\u00e0 come Bojano e Isernia furono coinvolte pesantemente nella seconda e terza guerra sannitica, venendo infine assoggettate al potere romano. Venne in seguito conquistato dai Romani e integrato nel sistema del suo \"imperium\" (88 a.C.), dopo che gli Italici tentarono contro Silla un'ennesima disperata rivolta, essendosi riuniti nella \"Lega italica\" a Corfinio (AQ). Esattamente durante il dominio di Augusto il territorio fu ripartito nella \"Regio IV Samnium\". Tale regione comprendeva anche gran parte dell'Abruzzo (Marsica, Frentania, terra dei Marrucini e Valle Peligna). Allora le citt\u00e0 maggiori del Molise erano Bojano (\"Bovianum Vetus\"), Venafro (\"Venafrum\") e Isernia (\"Aesernia\").\nAll'epoca romana risalgono le citt\u00e0 ricostruite quasi daccapo secondo gli schemi dell'Urbe, i cui siti archeologici sono ancora abbastanza conservati; del periodo precedente restano, invece, soltanto poche tracce, individuabili maggiormente in resti di fortificazioni murarie con torri di vedetta, edificate dai Sanniti durante le guerre del III-II secolo a.C.&lt;br&gt;Nelle citt\u00e0 maggiori le stesse famiglie patrizie sannite come gli Staii, i Decitii e i Neratii promossero costruzioni all'avanguardia, come terme, teatri, nuovi templi, riformulando anche l'asse viario urbano, rendendolo conforme ai decumani romani. Esempi evidenti sono le citt\u00e0 antiche di Altilia (Terravecchia) a Sepino, l'anfiteatro di Venafro e lo stesso impianto urbanistico della citt\u00e0 attuale, e il complesso templare di Pietrabbondante.\nMedioevo: dai Longobardi al Contado di Molise (VIII - XIII secolo).\nNel periodo tardo-antico il territorio molisano attravers\u00f2 una fase di progressivo declino, sia economico che demografico: al loro arrivo i Longobardi trovano una regione priva di centri urbani significativi e spopolata.\nSotto il dominio del Ducato longobardo di Benevento il territorio del Molise risulta organizzato in diversi gastaldati, fra i quali quello di Bojano: esso sembra sia stato creato intorno al 667 mediante concessione del Re longobardo Grimoaldo al condottiero bulgaro Alzeco, che divenne il primo gastaldo di un'area pressoch\u00e9 disabitata.\nLa presenza longobarda ha lasciato numerose tracce: una parte consistente dei centri abitati della regione risale a questo periodo; ai Longobardi si deve la promozione del culto di San Michele Arcangelo e la conseguente realizzazione di chiese intitolate al santo. Da ricordare, infine, \u00e8 la realizzazione dell'abbazia di San Vincenzo al Volturno. Nel 1045 il condottiero normanno Rodolfo di Moulins, disceso in Italia meridionale con gli Altavilla, ottiene la Contea di Bojano.\n\u00c8 con l'arrivo dei normanni e della famiglia de' Moulins, tra la fine dell'XI secolo e l'inizio dell'XII secolo, infatti, che comincia ad affermarsi il toponimo \"Comitatus Molisii\" riferito, appunto, alla contea di Bojano, che, nel contempo, aveva inglobato altre contee dove governavano altre signorie feudali.Il dominio della famiglia si estinse verso la fine del secolo XII; tale condizione determin\u00f2 anche la fine della Contea, che si smembr\u00f2 in piccoli feudi.\nCon le riforme di Federico II di Svevia il Contado di Molise divenne sede di giustizierato (\"Justitiaratus Molisii)\", cio\u00e8 di un distretto di giustizia imperiale, dove l'autorit\u00e0 del re si sovrapponeva a quella dei feudatari. In realt\u00e0, l'amministrazione del Molise era congiunta a quella della Terra di Lavoro, che insieme formavano un unico distretto denominato \"Justitiaratus Molisii et Terra Laboris\".\nEpoca moderna: dal XVI secolo al 1806.\nI due territori condivisero il medesimo giustiziere fino al XVI secolo, quando dal 1538 il Molise, pur rimanendo entit\u00e0 distinta, fu staccato dalla Terra di Lavoro e aggregato alla Capitanata. L'aggregazione alla Capitanata cess\u00f2 nel 1806, quando con la legge 132 \"Sulla divisione ed amministrazione delle province del Regno\" varata da Giuseppe Bonaparte, si estese al Regno di Napoli il modello amministrativo francese basato sulle Provincie.\nCi furono poi negli anni successivi fino al 1811, una serie di regi decreti che completarono il percorso d'istituzione delle province. In base alla suddetta riforma del 1806, quindi, fu stabilita la separazione del Contado di Molise dalla Capitanata. Il processo di definizione dei confini termin\u00f2 nel 1811 e la provincia del Molise raggiunse quasi tutta la dimensione dell'attuale Regione Molise.\nDal 1\u00ba gennaio 1817, l'organizzazione amministrativa venne definitivamente regolamentata con la Legge riguardante la circoscrizione amministrativa delle Province dei Reali Domini di qua del Faro del 1\u00ba maggio 1816.\nFu questo un periodo di isolamento e di grave crisi economica e sociale, data la presenza sul territorio di numerose bande di briganti.\nDal 1806 al 1811: provincia di Molise.\nCon l'invasione francese, ufficialmente il 27 settembre 1806, con la legge 132 del 1806 \"Sulla divisione ed amministrazione delle province del Regno\", varata l'8 agosto di quell'anno, con Napoleone, il Molise divenne per la prima volta una provincia autonoma denominata Provincia di Molise con Campobasso capoluogo e che era suddivisa in tre distretti:\nDal 1811 al 1962.\nOttocento.\nLa provincia di Molise ebbe un forte sviluppo grazie alle opere infrastrutturali e alle politiche messe in atto dal Re di Napoli Gioacchino Murat (succeduto a Giuseppe Bonaparte) a partire dal 1811, e l'annessione di Larino, Venafro e di parte della Valle del Volturno.\nDall'epoca del Regno di Napoli il territorio molisano era in realt\u00e0 compreso in quattro giustizierati diversi: il Contado del Molise, l'Abruzzo Citeriore, la Terra di Lavoro e la Capitanata; tuttora \u00e8 possibile riscontrare differenze dialettali, gastronomiche e folcloristiche fra queste quattro aree. Con l'annessione al Regno d'Italia, nella regione scoppiarono molte ribellioni che furono completamente sedate solo alla fine del XIX secolo.\nPrimo Novecento e Ventennio fascista.\nDurante il Ventennio fascista, vennero costruite due citt\u00e0 di fondazione in Molise: Nuova Cliternia, frazione di Campomarino e Castellino Nuovo, che avrebbe dovuto sostituire il vecchio paese di Castellino del Biferno, in quanto sito su un territorio ad alto rischio idrogeologico.\nCampobasso fu oggetto di un consistente piano di interventi urbanistici e, a differenza di Isernia, risent\u00ec delle politiche a favore della natalit\u00e0 portate avanti dal regime, registrando nel ventennio 1921-1941 una crescita da 16.413 a 22.525 abitanti. Fu esaltata l'attitudine rurale del Molise (al 1936, l'80% degli abitanti era dedito all'agricoltura).\nSorgevano almeno due campi d'internamento di civili durante la guerra in Molise: uno ad Isernia, con 139 detenuti, e l'altro ad Agnone, con 155 detenuti.\nSeconda guerra mondiale.\nNel corso della Seconda guerra mondiale, il territorio molisano fu interessato da duri combattimenti (esso era infatti attraversato da 4 linee difensive tedesche: la linea Barbara o del Trigno, la linea Bernhardt, la linea Viktor e la linea Gustav) che causarono circa 1250 vittime civili, di cui circa 500 nel bombardamento alleato di Isernia, e si conclusero per la maggior parte nell'ottobre 1943, con lo sbarco degli alleati a Termoli (CB), che port\u00f2 nel giro di poche settimane alla resa dei tedeschi nei principali centri abitati molisani (il 12 ottobre si arresero i tedeschi a Larino, il 24 a Bojano, entro i primi di novembre '43 la valle del Trigno era liberata ed entro il 19 dicembre l'intera provincia di Campobasso fu completamente liberata). La zona delle Mainarde fu invece interessata da combattimenti fino al 1944, con la vittoria del Corpo Italiano di Liberazione nella battaglia di Monte Marrone, al confine col Lazio.\nDopoguerra.\nAl termine del conflitto, al referendum sulla forma istituzionale dello Stato del 1946 il 68,5% dei molisani vot\u00f2 per la Monarchia. Alle prime elezioni il Molise risult\u00f2 una roccaforte della Democrazia Cristiana, che vi raccolse il 58% dei consensi nel 1948, il 46% nel 1953 e il 55% nel 1958, a scapito di socialisti e comunisti. Nel primo dopoguerra rest\u00f2 superiore alla media nazionale anche il consenso ai partiti monarchici.\nDal 1963: regione Molise.\nNel 1963, grazie a una disposizione transitoria che consent\u00ec di derogare ai limiti imposti dall'art. 132 della Costituzione italiana quali il referendum e il limite di un milione di abitanti, la provincia di Campobasso, con poco pi\u00f9 di 300.000 abitanti, venne distaccata senza referendum dalla preesistente regione Abruzzi e Molise e inserita nella nuova regione denominata Molise, di cui Campobasso divenne capoluogo. Il 3 marzo 1970 una parte del suo territorio venne scorporata e istituita come provincia di Isernia, con Isernia capoluogo. Il Molise \u00e8 quindi, con le due province di Campobasso e Isernia, la ventesima, e pi\u00f9 giovane regione d'Italia.\nTerremoti.\nIl territorio molisano ha subito le conseguenze in epoca storica di diversi terremoti appenninici tra i quali si citano:\nSociet\u00e0.\nEvoluzione demografica.\nDopo il massimo storico registrato in occasione del censimento del 1951, nel ventennio successivo la popolazione molisana ha subito un netto calo per la ripresa del fenomeno migratorio. Dal 1981, grazie alla diminuzione delle partenze e all'aumento dei rientri, si \u00e8 riscontrata una minima ripresa; al contempo, per\u00f2, si \u00e8 assistito a una ridistribuzione degli abitanti a favore dei centri maggiori delle colline e della costa e a discapito dei piccoli borghi di montagna. Negli anni novanta, esauritosi il flusso dei rientri, la popolazione \u00e8 tornata a diminuire, questa volta a causa del calo delle nascite non compensato dalla scarsa immigrazione dall'estero. In circa 30 anni, la popolazione \u00e8 scesa da 331.000 a 291.000 abitanti.\nLa popolazione del Molise al 31 gennaio 2021 \u00e8 cos\u00ec distribuita tra le sue due province:\nComuni principali.\nIl Molise \u00e8 composto prevalentemente da comuni di piccole dimensioni, molti dei quali non superano i 1.000 residenti. I comuni pi\u00f9 importanti per struttura demografica, sociale ed economica sono Campobasso, Termoli, Isernia e Venafro.\nPunti di riferimento territoriale sono anche i comuni di Larino, Bojano, Montenero Di Bisaccia e Agnone.\nDi seguito la tabella riporta la popolazione dei dieci comuni pi\u00f9 popolosi del Molise:\nEtnie e minoranze straniere.\nAl 31 dicembre 2019 gli stranieri residenti in regione erano , ossia il 4,35% della popolazione residente. I gruppi pi\u00f9 numerosi erano:\nMinoranze etno-linguistiche.\nNel territorio molisano sono presenti alcune minoranze etniche e linguistiche, site tutte nella provincia di Campobasso. Le principali sono quella dei croati del Molise, in particolare nei comuni di Montemitro, Acquaviva Collecroce e San Felice del Molise, le uniche in Italia, e quella albanese (arb\u00ebresh\u00eb), soprattutto nei comuni di Campomarino, Ururi, Portocannone e Montecilfone (Basso Molise). In entrambe le minoranze etniche si mantiene la tipica lingua, albanese e croato molisano, e le varie tradizioni (bench\u00e9 gli albanesi del Molise non abbiano conservato il rito bizantino).\nPolitica.\nDal 24 novembre 2005 la regione Molise ha una rappresentanza istituzionale a Bruxelles, Belgio.\nSuddivisione amministrativa.\nCon la legge costituzionale del 27 dicembre 1963, n. 3 recante \"Modificazioni agli articoli 131 e 57 della Costituzione e istituzione della Regione Molise\", pubblicata sulla Gazzetta Ufficiale n. 3 del 4 gennaio 1964, fu istituita la Regione del Molise, territorialmente separata dall'Abruzzo, ma solo con la legge n. 281 del 1970 furono attuate le sue funzioni.\nLa regione Molise comprende due province:\nIl Molise \u00e8 l'unica regione dove in due occasioni sono state annullate le elezioni regionali, in entrambi i casi a causa della raccolta di firme false. La prima volta fu nel 2001, con decisione del TAR confermata in appello dal Consiglio di Stato.\nIl 17 maggio 2012 il TAR del Molise ha annullato le elezioni regionali del 2011, stabilendo altres\u00ec il ritorno alle urne per la scelta del nuovo presidente di regione. Il 29 ottobre 2012 viene depositata la sentenza della 5/a sezione del Consiglio di Stato sui ricorsi elettorali e questa conferma, in via definitiva, l'annullamento delle elezioni del 2011. In entrambe le occasioni si trov\u00f2 coinvolto l'ex presidente Angelo Michele Iorio: egli promosse insieme ad un elettore il primo ricorso, e 11 anni dopo fu accolto il secondo ricorso che annull\u00f2 la sua terza elezione a capo della giunta.\nEconomia.\nDato il basso numero di abitanti, l'economia del Molise \u00e8 scarsamente sviluppata rispetto alle altre regioni italiane (pur avendo un PIL pro capite leggermente superiore a quello di altre regioni del Mezzogiorno come Campania, Puglia, Calabria, Sicilia), pertanto il settore primario \u00e8 quello da cui provengono le maggiori rendite economiche.\nLe industrie sono raggruppate nei nuclei industriali di Termoli (CB), Campobasso-Bojano (CB), Campobasso-Ripalimosani (CB) e Venafro-Pozzilli (IS).\n, in particolare nei centri balneari e di gradevole villeggiatura quali Termoli (CB), Campomarino (CB), Montenero di Bisaccia (CB), Petacciato (CB) anche per i punti di riferimento montani come Campitello Matese (CB), Capracotta (IS) e il parco nazionale d'Abruzzo, Lazio e Molise.\nLa regione \u00e8 ultima per arrivi turistici: nel 2014 sono stati 164.550 italiani e 14.071 stranieri.\nL'area pi\u00f9 servita e pi\u00f9 sviluppata \u00e8 quella di Termoli (CB) dove \u00e8 presente l'area portuale, e attraversata dalla linea ferroviaria Adriatica e dall'autostrada A14.\nLe attivit\u00e0 pastorali in regione sono caratterizzate dalla transumanza, consistente nello spostamento delle greggi dall'Appennino abruzzese al Tavoliere delle Puglie attraverso una fitta rete di tratturi e tratturelli.\nDal 2006 \u00e8 attiva la casa automobilistica DR Motor Company, con sede a Macchia d'Isernia (IS), mentre a Termoli (CB) \u00e8 attiva dal 1972 la Fiat Powertrain, con una fabbrica dedita alla produzione di motori e cambi, che ha influenzato notevolmente lo sviluppo economico e demografico della citt\u00e0 adriatica, ed \u00e8 considerata una delle pi\u00f9 importanti fabbriche del gruppo per i volumi prodotti.\nDi seguito la tabella che riporta il PIL e il PIL procapite, prodotto nel Molise dal 2000 al 2009:\nDi seguito la tabella che riporta il PIL, prodotto nel Molise ai prezzi correnti di mercato nel 2006, espresso in milioni di euro, suddiviso tra le principali macro-attivit\u00e0 economiche:\nTurismo.\nBench\u00e9 il Molise sia da sempre la regione italiana con il pi\u00f9 basso numero di visitatori e con la percentuale pi\u00f9 bassa di turismo, questo ha incominciato a incrementarsi nei primi anni 2000. La regione , nonch\u00e9 pianure, montagne e 35\u00a0km di costa. Il turismo marittimo risulta molto importante ed \u00e8 concentrato su Termoli e Campomarino, mentre il turismo di montagna riguarda specialmente l'attivit\u00e0 sciistica presso Campitello Matese e Capracotta. Il turismo artistico e culturale riguarda le principali citt\u00e0 di Campobasso, Isernia, Venafro ma molto visitato, specialmente dai turisti che viaggiano verso la Puglia, \u00e8 il borgo medievale di Termoli, frequente meta di visite per il Duomo e il Castello Svevo.\nCampobasso \u00e8 famosa per essere una cosiddetta \"citt\u00e0 giardino\", durante il risanamento di Gioacchino Murat, e per il borgo medievale con chiese storiche del romanico e con il Castello Monforte.\nIsernia \u00e8 conosciuta per la Cattedrale, per la pregevole Fontana Fraterna, ma soprattutto per l'Homo Aeserniensis, datato 700.000 anni e risalente al Paleolitico.\nVenafro \u00e8 citt\u00e0 d'arte e di testimonianze storiche di ogni epoca conservando numerosi monumenti e reperti di epoca romana quali il teatro, l'odeon, l'anfiteatro, l'acquedotto augusteo e resti di ville romane. \u00c8 conosciuta anche con l'appellativo di \"Citt\u00e0 delle 33 chiese\" grazie al numero cospicuo di edifici di culto presenti nel suo centro storico. Non meno numerosi sono i palazzi signorili, le fortificazioni militari (castello Pandone, Torricella, mura urbane e antiche porte urbiche).\nLarino poich\u00e9 custodisce l'Anfiteatro Romano, il Foro, le Terme e altri luoghi di interesse come i mosaici della Lupa, del Polpo, del Kantharos, del Leone.\nAltri piccoli centri di interesse sono soprattutto Agnone, per la presenza della storica fabbrica di campane della Fonderia Pontificia Marinelli e per la Ndocciata, evento dedicato al fuoco che richiama molti visitatori; Frosolone, capitale meridionale della lavorazione artigiana di forbici e coltelli, tradizione con radici medievali nella lavorazione delle spade; Bojano (con il borgo medievale di Civita Superiore), Venafro (con il borgo rinascimentale in stile napoletano), Guglionesi, Pietrabbondante (resti archeologici), Pescolanciano, Sepino (con la famosa area archeologica romana di Altilia) e Capracotta. Del turismo artistico sono state riscoperte le testimonianze delle storiche abbazie di San Vincenzo al Volturno (Rocchetta a Volturno) e Santa Maria del Canneto (Roccavivara), testimonianza del romanico molisano, come anche la chiesa di Santa Maria Maggiore di Guglionesi e quelle di San Giorgio di Campobasso e Petrella Tifernina.\nIl territorio \u00e8 anche molto ricco di castelli e borghi fortificati, come Bagnoli del Trigno, Civitacampomarano, Agnone, Torella del Sannio, Lupara e Sant'Elia a Pianisi. Alcuni castelli come Castropignano e Civitacampomarano hanno conservato la forma originaria del XIII secolo circa, mentre molti altri sono stati trasformati in residenze signorili dai nobili napoletani, come il castello Pandone di Venafro, il castello D'Alessandro di Pescolanciano o il castello De Capoa di Gambatesa.\nPer ultimo, il Molise ha riscoperto il suo passato pre-romano, con varie campagne di scavi presso il territorio dell'antico Sannio, scoprendo vari villaggi e fortificazioni dei popoli Sanniti Pentri. Cos\u00ec sono rappresentativi il villaggio di \"Saepinum\" a Sepino e l'area sacra del Teatro di \"Bovianum Vetus\" a Pietrabbondante.\nInfrastrutture e trasporti.\nStrade statali.\nIl sistema di viabilit\u00e0 principale del Molise \u00e8 concentrato sulle strade e sulle ferrovie, con unico sistema di trasporto marittimo presso il porto di Termoli.&lt;br&gt;L'unica autostrada che attraversa la regione \u00e8 l'A14, che lambisce Termoli, con uscita da nord per Montenero di Bisaccia-Termoli Nord, e svincolo a Termoli Centro, con allacciamento alla strada statale 647 Fondo Valle del Biferno per raggiungere Campobasso. Le principali strade statali sono innanzitutto la Statale 16 Adriatica che dall\u2019Abruzzo di San Salvo porta alla Marina di Montenero, attraversando fino alla Puglia i comuni di Petacciato Marina, Termoli (zona industriale ovest) e Campomarino Lido, poi la SS17 dell'Appennino Abruzzese che porta da Sulmona a Isernia, la Statale 85 Venafrana, che da Isernia attraversa i centri di Pescolanciano e Carovilli, l'87 Sannitica che da Napoli porta a Termoli passando per Vinchiaturo e Larino e la 650 Fondo Valle Trigno, che da San Salvo lambisce il Trigno passando per Bagnoli del Trigno, Pietrabbondante e Sessano del Molise.\nLe ferrovie principali del Molise sono la ferrovia Benevento-Campobasso, la ferrovia Termoli-Campobasso e la ferrovia Isernia-Campobasso.\nSanit\u00e0.\nIl sistema sanitario regionale \u00e8 gestito dall'ASREM (Azienda Sanitaria Regionale del Molise), che \u00e8 presente nel territorio con sette distretti socio-sanitari (Campobasso, Isernia, Termoli, Larino, Venafro, Bojano-Riccia, Agnone) e sei presidi ospedalieri:\nSono presenti inoltre in ambito specialistico il Gemelli Molise di Campobasso, gi\u00e0 sede distaccata della facolt\u00e0 di medicina e chirurgia dell'Universit\u00e0 Cattolica del Sacro Cuore, e l'Istituto di Ricovero e Cura a Carattere Scientifico \"Neuromed\" di Pozzilli (IS).\nSi affiancano a queste altre strutture, sia private sia convenzionate con l'azienda sanitaria regionale.\nCultura.\nArte.\nEpoca romana.\nLa caratteristica principale che distingue e universalizza l'arte molisana \u00e8 l'architettura: infatti dell'epoca della prima colonizzazione italica dei Sanniti Pentri, si conservano fortificazioni a mura ciclopiche, che servivano a delimitare i territori e le aree sacre attorno i villaggi, salvo poi divenire punti di guardia e di controllo durante gli scontri con Roma dal IV secolo al I secolo a.C. Gli esempi migliori di muraglie, lunghe anche chilometri poste lungo le dorsali montuose, composte da pietre ciclopiche, sono quelli di Duronia, Baranello, Monte Acero, Venafro, Monte della Civita Superiore di Bojano, Pietrabbondante e Altilia di Sepino.\nIn seguito alla colonizzazione romana, gran parte del patrimonio architettonico italico \u00e8 andato irrimediabilmente modificato secondo gli accomodamenti dell'Urbe: le citt\u00e0 principali di Venafrum, Bovianum, Aesernia, Saepinum, Bovianum Vetus (Pietrabbondante), Larinum si dotarono di strutture nuove come i fori, i templi della Triade Capitolina, le strade a cardi e decumani, i sepolcri monumentali, e soprattutto i complessi termali e gli anfiteatri, i cui esempi migliori si trovano nei siti archeologici di Larino, Venafro, Sepino e Pietrabbondante.\nEpoca medievale.\nAllo sfaldamento dell'Impero Romano, la ricostruzione delle citt\u00e0 riprese intorno al X-XII secolo, mentre gi\u00e0 dall'epoca longobarda erano state erette nei punti strategici le torrette di vedetta, che poi diventeranno veri e propri castelli fortificati. Al periodo longobardo-franco (VIII-IX secolo) risale l'edificazione dell'importante cenobio dell'abbazia di San Vincenzo al Volturno, che insieme ai monasteri di Cassino e Farfa possedeva gran parte delle terre del centro-sud Italia sino all'Adriatico. Il monastero si presenta alquanto manomesso, privato del complesso di San Vincenzo Maggiore (poi diventato sito archeologico), con in piedi soltanto l'Abbazia Nuova del XIII secolo. La \"cripta di Epifanio vescovo\" rappresenta il primi importante ciclo pittorico di affreschi della regione, risalente al IX secolo, con le raffigurazioni del martirio di San Lorenzo, della gloria di Epifanio, e della Crocifissione.Sempre al periodo longobardo risale la costruzione della fortezza di Civita Superiore di Bojano, di Tufara, di Roccamandolfi e di Campobasso (il fortilizio sopra cui nel XV secolo verr\u00e0 costruito il castello Monforte).\nNel periodo normanno (XII-XIII secolo) furono costruiti altrettanti castelli nella regione, come Castello D'Alessandro di Pescolanciano, il castello angioino di Vastogirardi, il castello normanno di Torella del Sannio (XIII secolo), a pianta trapezoidale con tre torri circolari, il castello di Castropignano, posto in cima al promontorio roccioso che sovrasta il paese e la Valle del Biferno; e poi ancora il Castello Pignatelli di Monteroduni (si presenta nel rifacimento in dimora gentilizia del XV-XVI secolo), quello di Cercemaggiore (in seguito palazzo baronale). Di quest'epoca, abbastanza conservatosi nello stile originario, \u00e8 il Castello Svevo di Termoli edificato da Federico II nel 1247, insieme alla cinta muraria del borgo vecchio attorno il Duomo. Nell'epoca angioina, vennero eretto i castelli di Colletorto (mirabile \u00e8 la torre merlata), Civitacampomarano, Venafro (che verr\u00e0 trasformata nel XV-XVI secolo nel Castello Pandone), Cerro al Volturno, e Riccia (di cui rimane la torre cilindrica).\nDal punto di vista religioso, dal X al XIV secolo i maggiori templi cristiani d'interesse romanico e gotico (malgrado delle manomissioni barocche e neoclassiche negli interni), sono il Duomo di Larino con la mirabile facciata gotica di Francesco Petrini (1319), una delle pi\u00f9 rappresentative del gotico molisano, il Duomo di Termoli in stile romanico pugliese, la chiesa di San Giorgio e quella di San Leonardo a Campobasso, poste ai piedi del castello, la chiesa madre di San Giorgio di Petrella Tifernina (1165), e i complessi abbazia di Santa Maria di Canneto a Roccavivara (a guardia della sponda sinistra del Trigno) e di Santa Maria della Strada presso Matrice (CB). Si presume che quest'ultima chiesa fosse stata eretta sopra un tempio romano, con la facciata a salienti decorata con pseudo protiro e due lunette laterali, rosone centrale a raggi, e bassorilievi a motivi animali. Il monumento funebre interno \u00e8 del XIV secolo, ricavato nella navata sinistra.\nLa chiesa santuario di Santa Maria di Canneto invece risale al IX secolo, con facciata a spioventi in pietra liscia, col portale romanico e il rosone. L'interno a tre navate absidate ha copertura a capriate, colonne romane provenienti da un tempio, e un pregevole pulpito scolpito in pietra nel 1223, della scuola abruzzese del maestro Ruggero di Guardiagrele (l'autore dei pulpiti di San Clemente a Casauria, Santa Maria in Valle Porclaneta, San Paolo di Peltuino e San Pelino); tale pulpito mostra un parapetto ornato da sette archi, con figure di monaci, la scena dell'Ultima Cena, scolpita su paliotto d'altare.\nDell'epoca gotica (XIV-XV sec) si hanno gli esempi della gi\u00e0 citata Cattedrale di Larino, del Duomo di Venafro (anche se si tratta di un rifacimento degli anni '60 eliminando le coperture barocche), e delle chiese parrocchiale di San Silvestro a Montefalcone nel Sannio, l'abbazia di Santa Maria di Faifoli a Montagano, della chiesa di Sant'Erasmo e di Santa Maria del Parco a Bojano (in parte gotica \u00e8 anche la facciata del Duomo di San Bartolomeo, anche se sub\u00ec varie distruzioni, in particolare nel 1805 e nel 1943), la chiesa di Sant'Emidio ad Agnone con mirabile portale a ghimberga dello stile dei portali abruzzesi di Vasto, e della parrocchia dei Santi Pietro e Paolo a Tufara (CB).\nRinascimento e barocco.\nIn coincidenza con l'umanesimo, nei primi anni del Quattrocento, nel Molise entr\u00f2 il rinascimento, favorito anche nel campo architettonico dalla necessit\u00e0 di ricostruire alcuni borghi e citt\u00e0 distrutte dal terremoto del 1456, come Campobasso soprattutto. Tale terremoto tuttavia distrusse anche opere rinascimentali che erano state gi\u00e0 completate, sicch\u00e9 di questo periodo artistico nella regione si contano pochi esemplari, danneggiati irreparabilmente anche dal terremoto del 1805. Timidi esempi di costruzioni rinascimentali si hanno soprattutto nei palazzi signorili di Agnone, nella chiesa di Sant'Antonio abate di Campobasso, e nella chiesa di Santa Maria delle Grazie a Riccia (CB). Fu costruita nel '500, con la facciata decorata da due grandi paraste, portale rettangolare centrale, e in alto la trabeazione formata da architrave, fregio e cornice. Il rifacimento della chiesa madre di San Marco ad Agnone comport\u00f2 la realizzazione di un portale in stile veneziano, per la presenza di numerose maestranze in loco; a Gildone nella chiesa di Sant'Antonio venne realizzato un dipinto di scuola umbra della Madonna col Bambino tra angeli e santi.\nL'epoca rinascimentale in Molise, per quel che rimane, costituisce il fiorire dei palazzi signorili, ricavati per lo pi\u00f9 dei castelli medievali. Ne sono testimonianza il Palazzo Santangelo, Nuonno, D'Onofrio, e Apollonio presso Agnone; il palazzo vescovile di Antonio Attilio a Sepino, il Palazzo Carafa di Jelsi, il palazzo marchesale di Fornelli, il palazzo baronale ricavato dal castello ducale di Macchia d'Isernia e quelli di San Martino in Pensilis. In dimore principesche furono trasformati anche i castelli di Ferrazzano, Riccia, Pescolanciano, Carpinone, Bagnoli del Trigno, Monteroduni, Venafro. Per quanto riguarda l'arte sacra, si ricorda innanzitutto la Dormitio Virginis, pittura su tavola presso la chiesa di Santa Maria Assunta di Riccia; l'altare in pietra del 1543 e il fonte battesimale del 1580, situate nella chiesa madre di Lucito (CB); la copia della Sacra Sindone presso la Collegiata di Santa Maria Assunta a Ripalimosani, con la torre campanaria alla cuspide cipollinea del 1532, coeva di altre torri campanarie presenti nel territorio, che hanno affinit\u00e0 soprattutto con i due campanili di Venafro, delle chiese dell'Annunziata e del Cristo Re.Di questo periodo sono anche la croce in pietra di Castelbottaccio di Antonio De Cristofaro (1550), e quella di San Giovanni in Galdo; nella Cattedrale di Larino sono stati realizzati pannelli lignei dell'Ultima Cena e il \"Trasporto di San Pardo a Larino\"; nella chiesa madre di Macchia Valfortore si trovano dipinti pregevoli di Antonio Solario, detto \"lo Zingaro\", opere di lui sono conservate anche a Casacalenda.\nIl tardo Rinascimento molisano \u00e8 caratterizzato dalla figura di Fabrizio Santafede, che realizz\u00f2 la \"Nativit\u00e0\" per la chiesa madre di Casacalenda, mentre la \"Vergine del Rosario\", che era custodita a Lucito, \u00e8 nel Museo Nazionale d'Abruzzo a L'Aquila; dipinti del XV-XVI secolo di vari autori, alcuni ignoti, si trovano presso l'episcopio e nel Santuario dei Santi Cosma e Damiano a Isernia, e nelle chiese madri di Pesche, Guglionesi, Agnone, e Cerro al Volturno. A Campobasso, presso il Palazzo Magno, si trova una tela del 1592 ritraente \"Pace tra i Crociati e i Trinitari\"; affreschi di scuola benedettina si trovano nella chiesa di Santa Maria delle Grotte presso un romitorio nel territorio comunale di Rocchetta a Volturno (IS), cos\u00ec come pitture presso la cripta di San Casto nel Duomo di Trivento (XIV secolo).\nNell'epoca di transizione dal rinascimentale al barocco, l'artista pi\u00f9 famoso fu Antonio Solario di Chieti (secondo altri di Civita d'Antino), detto \"lo Zingaro\". Di origini venete, si ispir\u00f2 alle tele di Vittore Carpaccio, tra le sue opere ci sono il dipinto della chiesa madre di Casacalenda, ritraente la morte di San Giuseppe; a Montorio nei Frentani nella chiesa di Santa Maria Assunta realizz\u00f2 l'Assunzione, a Rotello nella chiesa di San Nicola realizz\u00f2 la \"Deposizione\".\nLa matrice di fondo della pittura molisana barocca \u00e8 data dalla scuola di Napoli, Paolo Gmaba fu amico del Solimena, cui si attribuiscono \"Caduta degli Angeli\" nella chiesa parrocchiale di Ripabottoni, la tela dell'Immacolata nella Cattedrale di Larino, e \"Cacciata dei mercanti dal Tempio\" nel convento di San Francesco, sempre nella stessa citt\u00e0, e \"La Piet\u00e0\" nella chiesa di San Martino a Castelpetroso. Paolo Gamba (1712-82), molisano di Ripabottoni, realizz\u00f2 numerosi dipinti per la chiesa parrocchiale del paese natio, lavorando anche in Puglia e Abruzzo, e nel Lazio. Nella chiesa madre di Ripabottoni si conservano le tele della \"Madonna del Rosario - Maria SS. del Carmelo - San Rocco con gli angeli\"; altre sue opere sono a Fossalto, Sant'Elia a Pianisi, Colletorto, Agnone nella chiesa convento di San Francesco, poi a Casacalenda presso la chiesa di Santa Croce. Altro pittore molisano barocco fu Benedetto Brunetti di Oratino, che realizz\u00f2 tele per la chiesa madre dell'Assunta, e per lo splendido oratorio del Carmine, interamente rivestito in legno intagliato e dorato, con tele.\nNeoclassicismo ed eclettismo.\nIl periodo neoclassico in Molise \u00e8 caratterizzato prevalentemente dalla ricostruzione di mezza regione dopo il disastroso \"terremoto di Sant'Agata\" del luglio 1805, che colp\u00ec il Matese, tra Bojano e Benevento. Gli esempi migliori, quasi sempre chiese e palazzi signorili, \u00e8 la facciata della Cattedrale di Isernia, rifatta da Berardino Musenga: la facciata si rif\u00e0 alle costruzioni dei templi romani, con pronao ionico, tipico frontone triangolare, mentre l'interno mostra ancora caratteri tardo barocchi, con le tre navate divise da colonnato ionico. Musenga rifece anche la chiesa madre di San Michele a Baranello, anche Campobasso fu interessata da importanti lavori di rifacimento, in particolar modo la Cattedrale della Trinit\u00e0, e le chiese di San Giovanni del Gelsi e del Sacro Cuore, mentre sorgevano il Palazzo del Convitto, il Palazzo San Giorgio sopra l'ex monastero dei Celestini, il Palazzo Magno, la Prefettura e la Banca di Napoli. Identica sorte di restauro neoclassico subirono il palazzo ducale di Larino, la chiesa di Santa Maria della Croce a Campobasso, e le parrocchiali di Filignano, Montaquila, Vinchiaturo e Trivento (il duomo venne quasi rifatto daccapo, eccettuala la cripta medievale, eretta sopra il tempio di Diana).\nDell'eclettismo molisano (liberty e neogotico), i migliori esempi sono la palazzina sul laghetto di Venafro, e la Basilica santuario di Maria Santissima Addolorata presso Castelpetroso, in puro stile neogotico, eretta nel 1890.\nTradizioni e folclore.\nIn Molise sono assai diffuse le tradizioni di carattere religioso quali le processioni, come quelle del venerd\u00ec santo di Campobasso e di Isernia con la sfilata degli incappucciati, il Festival dei Misteri di Campobasso, la regata di San Basso a Termoli (CB), la solenne processione di San Nicandro a Venafro (IS) caratterizzata dal canto dell'inno, la processione di Capracotta (IS) in onore della Madonna di Loreto ogni tre anni, la festa del grano in onore di Sant'Anna a Jelsi (CB), la festa in onore di Santa Cristina a Sepino (CB), la sfilata dei carri di San Pardo a Larino (CB), i carri di Sant'Antonio e l'ultimo sabato di aprile a Santa Croce di Magliano (CB), la festa e il fuoco di Sant'Antonio Abate il 17 gennaio a Palata (CB), Colli a Volturno (IS) e Colletorto (CB), la storica carrese del 30 aprile di San Leo i tradizionali altari di San Giuseppe e la festa di San Biagio a San Martino in Pensilis (CB) nel basso Molise, oltre al caratteristico \"Volo dell'angelo\" del 1 e 2 luglio a Vastogirardi (IS).\nDal punto di vista prettamente folcloristico si segnala il Festival della Zampogna di Scapoli (IS), l'Eddie Lang Jazz Festival che si svolge nella cornice del castello Pignatelli di Monteroduni (IS), il Macchia Blues a Macchia d'Isernia, la Pezzata a Capracotta (IS), la 'Ndocciata di Agnone (IS), il Bonefro Rock Festival, la tartufata a Miranda (IS), la festa dell'uva a Riccia (CB), la \"Via Dolorosa\" a Colli a Volturno (IS), \"\"gl'Cierv\"'\" a Castelnuovo al Volturno (IS) e Il ballo dell'orso di Jelsi (CB).\nMusica.\nLa musica in Molise ha ancora un'impronta generalmente popolare, basata sulla tradizione secolare della figura dello zampognaro. Gli zampognari in Molise sono particolarmente radicati nel centro di Scapoli (IS), dove esiste anche il Museo del Buf\u00f9 e della Zampogna, insieme a botteghe artigianali dove si continua la tradizione della fabbricazione di questo strumento musicale. I canti popolari sono diffusi in tutta la regione, mescolati ai balli del saltarello tradizionale, ma anche con i canti delle minoranze slave presenti nella pianura costiera molisana di Ururi e Portocannone. Per questa tradizione nel 1954 Diego Carpitella e Alberto Mario Cirese hanno pubblicato un disco di registrazioni, affinch\u00e9 la tradizione orale della lingua arbresche non vada perduta in regione.&lt;br&gt;Altra forma di canto popolare tipico del Molise e del basso Abruzzo \u00e8 la \"maitunata\", ossia un gruppo di stornelli cantati per occasioni, completamente improvvisati, ma racchiusi in un preciso schema metrico e tematico. La maitunata \u00e8 generalmente diffusa a Campobasso, Sepino e Tufara. La citt\u00e0 di Campobasso \u00e8 inoltre sede dell'orchestra sinfonica regionale e del conservatorio di musica \"Lorenzo Perosi\".\nTeatro.\nLe prime forme di tradizione teatrale molisana si hanno dai reperti archeologici rinvenuti a Larino, Pietrabbondante, Venafro e Sepino, quando dal I secolo a.C. i Romani costruirono i teatri e anfiteatri per spettacoli circensi e di tragedie classiche. Successivamente bisogner\u00e0 aspettare il XVIII secolo, quando i teatri esistevano solamente presso le cappelle di alcuni palazzi nobiliari, il pi\u00f9 antico dei quali il seicentesco teatrino del Castello Pandone di Venafro. Dall\u2019Ottocento il teatro divenne d\u2019uso mondano, e si formarono le prime compagnie teatrali locali, che misero in scena gli spettacoli in voga che si componevano nella Capitale. Tra i pi\u00f9 grandi teatri del Molise si annovera il Teatro Savoia di Campobasso, seguito dal piccolo Teatro del Loto di Ferrazzano (uno dei pi\u00f9 piccoli d\u2019Italia), e dal Teatro Italo-Argentino di Agnone, costruito nel primo \u2018900 lungo il corso principale.&lt;br&gt;La compagnia teatrale principale molisana \u00e8 il \u201cTeatro Stabile del Molise\u201d.\nLetteratura.\nNon si attesta la presenza di scrittori e poeti molisani nell'epoca del dominio Sannita dei Pentri; tuttavia il territorio allora detto \"Samnium\" compare nelle opere dei principali storiografi romani Tito Livio, Plinio il Vecchio, Tacito soprattutto per la parte storica riguardante le \"guerre sannitiche\". Anche i greci naturalizzati romani Diodoro Siculo, Strabone, Claudio Tolomeo, Polibio fecero alcuni riferimenti, principalmente a carattere etno-antropologico, sul Molise nello specifico citando nelle loro opere la citt\u00e0 di Venafro esaltandone il clima mite e salubre, l'eccellente olio e la produzione di materiali edilizi.\nNell'epoca medievale la letteratura in Molise assume la connotazione dei canti e dei laudari composti da preti, e da documenti notarili. Nel campo della storiografia, l'esempio pi\u00f9 importante del XII secolo \u00e8 il \"Chronicon Vulturnense\" di un tal monaco Giovanni, riguardante la storia dell'abbazia di San Vincenzo al Volturno dalla fondazione carolina (IX secolo) sino all'XI, permettendo cos\u00ec un'importante ricostruzione anche dal punto di vista archeologico delle vicende del cenobio, uno dei principali dell'Italia meridionale sino al XV secolo. Nel Medioevo pieno si hanno poche testimonianze cronachistiche sul Molise, principalmente si tratta di regesti e privilegi redatti da notai e protonotai, che verranno raccolti per le opere storiografiche del XVII-XVIII secolo.\nTra questi storici moderni il pi\u00f9 illustre \u00e8 Domenico La Porta, che ha scritto \"Historia della Contea di Molise\", pubblicato 2015, mentre il cardinale Anton Ludovico Antinori negli \"Annali degli Abruzzi\" (1771) menzion\u00f2 il Molise in base ad alcuni fatti storici accaduti nel Medioevo, legati all'Abruzzo. Poi viene Raffaello Genari con la sua \"Historia della Citt\u00e0 e Regno di Napoli\" (1750), dove si fa menzione in alcuni capitoli anche della Terra di Lavoro, dove gran parte del Molise era incluso sino al 1927. Dal punto di vista della ricerca letteraria, i poeti e i romanzieri pi\u00f9 famosi del Molise sono stati Francesco Jovine, noto nel panorama nazionale per il libro \"Le terre del Sacramento\", Benito Jacovitti per aver creato il fumetto di Cocco Bill, poi Laura Vitone (poetessa crepuscolare ottocentesca), Giuseppe Jovine e Vincenzo Rossi, poeti decadentisti, e infine Nicola Iacobacci, che nelle sue poesie recupera i miti e le tradizioni molisane, alternando l'ambientazione di citt\u00e0-campagna. Nell'ambito della letteratura dialettale si ricordano Giuseppe Altobello detto \"Minghe Cunzulette\", Michele Cima, Domenico Sassi ed Eugenio Cirese.\nMonumenti e luoghi d'interesse.\nI borghi di minoranza croata.\nDopo il terremoto del 1456, molti paesi della costa molisana furono gravemente danneggiati e si spopolarono (soprattutto dopo la peste del 1495; in seguito vennero riabitati dagli esuli provenienti dai Balcani, in fuga per il sacco di Costantinopoli del 1453. Tali minoranze erano chiamate dagli italiani \"schiavoni\", poich\u00e9 di ceppo linguistico slavo, ma in realt\u00e0 si tratta di croati e arb\u00ebresh\u00eb dell'Albania. Essi si stabilirono nella costa di Termoli, fondando ex novo borghi andati distrutti, come Sant'Elia a Pianisi, Portocannone, Ururi, Santa Croce di Magliano, Montecilfone e San Giacomo degli Schiavoni.&lt;br&gt;La convivenza tra italiani e \"schiavoni\" fu sempre pacifica, fino all'assimilazione completa delle nuove tradizioni di rito ortodosso portate dai Balcani, affinch\u00e9 la tradizione locale continuasse. Oltre alle tradizioni popolari, anche al livello urbanistico i borghi della costa molisana di fondazione arb\u00ebresh\u00eb si differenziano dai classici italiani, poich\u00e9 sono molto pi\u00f9 simili a quelli pugliesi, composti da una piazza principale molto ampia con la chiesa e dai decumani a scacchiera. Soltanto Sant'Elia a Pianisi e Portocannone si differenziano da questo semplicissimo schema urbanistico, poich\u00e9 i villaggi esistevano gi\u00e0 prima della colonizzazione: Portocannone presenta l'impianto pi\u00f9 antico come un agglomerato di case accessibili da un arco o porta d'ingresso, e si chiama Borgo Costantinopoli, mentre Sant'Elia ha connotazioni di abitato medievale con vie intersecate e attorcigliate alla piazza principale.&lt;br&gt;Le chiese a rito cristiano ortodosso nei borghi di fondazione sono la chiesa greca di San Giacomo degli Schiavoni, la chiesa dei Santi Pietro e Paolo a Portocannone, la chiesa di Santa Maria Nova a Palata e la chiesa della Beata Vergine delle Grazie a Ururi.\nMusei.\nTra i pi\u00f9 importanti:\nCucina.\nProdotti agroalimentari.\nQuella molisana \u00e8 una cucina molto varia, e pu\u00f2 vantare, secondo la revisione del ministero delle politiche agricole alimentari e forestali, 159 prodotti agroalimentari tradizionali.\nTra i prodotti pi\u00f9 importanti vi sono le variet\u00e0 di olio extravergine dal sapore soave consumato anche crudo su insalate e crostini. Sempre a proposito dell'olio d'oliva, molti paesi fanno parte dell'associazione \"Citt\u00e0 dell'olio\", con sede a Larino (CB).\nNotevole \u00e8 il settore produttivo della pasta. Questo vede come punta il pastificio La Molisana di Campobasso attivo dal 1912, rilanciato nel 2011 dopo un periodo di crisi, ma da citare sono il Colavita, sempre del capoluogo, e un certo numero di piccoli pastifici artigianali. Un tipo di pasta fresca tipica sono i cavatelli (in molisano, \"cavati\u00e9lle\"/\"cav\u00e0te\"), ottenuto con una sfoglia senza uova, che \u00e8 una delle pi\u00f9 importanti specialit\u00e0 della regione Molise e del suo capoluogo Campobasso.\nGrande importanza \u00e8 data alla produzione di latticini e di formaggi: il caciocavallo di Agnone (IS) e quelli di Vastogirardi (IS) e di Frosolone (IS), la treccia di Santa Croce di Magliano (CB), le mozzarelle di Bojano (CB), e le mozzarelle di bufala che in Molise sono prodotte solo nel comune di Venafro (IS), prodotte a marchio DOP.\nPer ci\u00f2 che riguarda i salumi, nel Molise vengono prodotti da alcuni insaccati, come la soppressata (cenni storici della produzione della soppressata del Molise risalgono al 1816).\nPiatti tipici.\nMolto importante e buono il brodetto di pesce di Termoli (CB) (\"du' bredette\"). Un preparato tipico del basso Molise, specialmente a San Martino in Pensilis (CB), \u00e8 la pampanella, carne di maiale cotta al forno con alcune spezie e molto peperoncino rosso sia dolce che piccante.\nLa \"Tradizionale Frittata di Pasqua\", preparata con centinaia di uova unite a prosciutto, formaggio e coratella, \u00e8 tipica della Valle del Volturno, in provincia di Isernia, ed in particolare a Colli a Volturno, Montaquila e Fornelli.\nFra i dolci sono tipiche le ferratelle, simili ai waffel tedeschi, ma con l'aggiunta di semini di finocchio. I caragnoli e rosacatarle o rosacatarre, intinte nel miele, sono dolci tipici natalizi.\nVini.\nTra i vini si segnalano i DOC Tintilia del Molise rosato, Tintilia del Molise rosso, Tintilia del Molise rosso riserva, Biferno bianco, Biferno rosato, Biferno rosso, Biferno rosso riserva, Pentro di Isernia bianco, Pentro di Isernia rosato, Pentro di Isernia rosso, e Molise.\nSport.\nCalcio.\nCinque anni di Serie B, uno stadio da 25.000 posti e una prestigiosa partita vinta con la Juventus, fanno del Campobasso la squadra pi\u00f9 importante della regione.\nL'esordio nella serie cadetta avvenne nel 1982, con i molisani che alla prima giornata bloccarono la Lazio all'Olimpico di Roma. Il 27 febbraio 1983 il Campobasso and\u00f2 a San Siro per affrontare il Milan e ne usc\u00ec indenne, con un prestigioso 0-0. Nell'11\u00ba turno del campionato 1983-84, il Campobasso super\u00f2 1-0 l'Arezzo con la rete di D'Ottavio e si isol\u00f2 al comando della serie cadetta, dove rest\u00f2 per tre settimane.\nLa partita pi\u00f9 importante della storia del Campobasso fu per\u00f2 un'altra, quella del 13 febbraio 1985: in quella data il Campobasso inaugur\u00f2 lo stadio Nuovo Romagnoli di contrada Selvapiana affrontando la Juventus di Platini e Boniek, in un match valido per l'andata degli ottavi di finale di Coppa Italia. 40.000 spettatori accompagnarono il goal di Ugolotti deviato da Stefano Pioli, con il quale il Campobasso di Bruno Mazzia sconfisse la Juventus di Giovanni Trapattoni.\nLa parentesi in Serie B del Campobasso ebbe inizio con la Lazio, e con la Lazio fin\u00ec. Nel 1987 furono infatti i biancocelesti a vincere lo spareggio play-out del San Paolo di Napoli contro il Campobasso, il 5 luglio 1987, con una rete di Fabio Poli. Da quel giorno i molisani non fecero pi\u00f9 ritorno in Serie B.\nPallacanestro.\nIl Molise ha ospitato diverse squadre di basket che sono arrivate, nel corso del tempo, nella Serie B, come il Nuovo Basket Campobasso, l'Isernia e il Dynamic Venafro. Nel 2017 nasce a Campobasso una squadra femminile, la Magnolia Basket Campobasso, che, nel 2020, ottiene una storica promozione in A1, in assoluto la prima squadra molisana a raggiungere una massima serie nazionale."}
{"id": "2749", "revid": "3115", "url": "https://it.wikipedia.org/wiki?curid=2749", "title": "Muhammad al-Bar\u0101de\u02bf\u012b", "text": "Dal 1\u00ba dicembre 1997 al novembre 2009 \u00e8 stato direttore generale dell'Agenzia internazionale per l'energia atomica (AIEA), ricevendo per il suo impegno il Premio Nobel per la pace nel 2005 insieme all'agenzia stessa, \u00e8 stato per anni l'ambasciatore del suo paese presso l'Organizzazione delle Nazioni Unite. Dal 9 luglio al 14 agosto 2013 \u00e8 il Vicepresidente dell'Egitto, incarico cessato a seguito delle sue spontanee dimissioni.\nBiografia.\nVita privata.\nAl-Bar\u0101de\u02bf\u012b \u00e8 sposato con \u02bf\u0100\u02beida al-K\u0101shef, che aveva svolto attivit\u00e0 di docente a Riad, e ha avuto da lei due figli, Layl\u0101 e Mu\u1e63\u1e6daf\u0101. Ha studiato diritto presso l'Universit\u00e0 del Cairo dove si \u00e8 laureato nel 1962. Ha poi proseguito i suoi studi in diritto internazionale all'Institut universitaire de hautes \u00e9tudes internationales di Ginevra (oggi conosciuto come Graduate Institute of International and Development Studies) ed a New York, dove nel 1974 ha conseguito un dottorato presso la New York University.\nCarriera diplomatica.\nNel 1974 torn\u00f2 in patria e cominci\u00f2 la carriera diplomatica presso il ministero per gli Affari Esteri egiziano.\nDal 1984 \u00e8 \"senior member\" presso il segretariato dell'Agenzia Internazionale per l'Energia Atomica, ricoprendo diversi alti incarichi. Prima di essere nominato direttore generale ha ricoperto gli incarichi di \"Legal Adviser\" (1984-1993) e di \"Assistant Director General\" per le relazioni esterne (1993-1997).\nDal 27 novembre 2002, assieme a Hans Blix, ha guidato la missione in Iraq degli ispettori ONU e della AIEA nell'ambito della Risoluzione ONU 1441 per il disarmo delle armi di distruzione di massa.\nIl 14 febbraio 2003 al Consiglio di sicurezza delle Nazioni Unite, in qualit\u00e0 di direttore generale dell'AIEA, dichiara che non vi sono prove che l'Iraq abbia utilizzato materiale nucleare per finalit\u00e0 belliche o che si fosse attivato per tale scopo. Nel marzo dello stesso anno gli USA di George W. Bush attaccarono l'Iraq con accuse che includono il possesso di armi nucleari.\nNel 2005 gli \u00e8 stato attribuito il Premio Nobel per la pace come direttore dell'AIEA.\nIl 5 ottobre 2007, presso l'Aula Magna del Rettorato dell'Universit\u00e0 di Firenze, gli \u00e8 stata conferita la \"Laurea Honoris Causa\" in \"Fisica e Astronomia\".\nNel 2007 \u00e8 vincitore del premio Colombe d'Oro per la Pace, premio assegnato annualmente dall'Archivio disarmo a una personalit\u00e0 distintasi in campo internazionale.\nIl 17 novembre 2009 ha ricevuto la laurea \"honoris causa\" in Relazioni internazionali dall'Universit\u00e0 di Perugia.\nCarriera politica.\nNel novembre 2009, nel mezzo delle polemiche politiche riguardanti le elezioni presidenziali egiziane del 2011, dovute agli ostacoli costituzionali posti davanti ai candidati di cui all'articolo 76 modificato nel 2007 e le indiscrezioni sulla possibile successione al Presidente Hosni Mubarak a favore del figlio Gam\u0101l, al-Bar\u0101de\u02bfi annuncia la volont\u00e0 di candidarsi per la presidenza, a condizione che esistano \"garanzie scritte\" riguardo l'integrit\u00e0 e la libert\u00e0 del processo elettorale.\nNel febbraio 2011 \u00e8 ritornato in Egitto per partecipare alle manifestazioni di protesta contro Mubarak poi note come \"Rivoluzione egiziana del 2011\"; al suo arrivo all'Aeroporto Internazionale del Cairo ricevette un'accoglienza trionfale, con qualche migliaio di persone presenti, e diverse personalit\u00e0 eccellenti come \u02bfAl\u0101\u02be al-Asw\u0101n\u012b. \u00c8 diventato quindi, di fatto, il leader dell'ala laica che si opponeva a Mubarak ma che non voleva l'insediamento di un regime islamico.\nConsiderato il naturale candidato alle elezioni presidenziali del 2012, annuncia dapprima la sua candidatura, ma vi rinuncia poi il 14 gennaio 2012, denunciando la mancanza di un vero sistema democratico.\nIl 28 aprile 2012 al-Barade'i annuncia la fondazione del Partito della Costituzione (\"Al Dostour\"), con l'obiettivo di unificare e accrescere tutte le forze liberali del paese e di proteggere e promuovere i principii e gli obiettivi della rivoluzione del 2011. Il 5 dicembre partecipa alla fondazione del Fronte di Salvezza Nazionale, la coalizione che raggruppa i principali partiti d'opposizione contro i decreti del presidente Mohamed Morsi, di cui diventa coordinatore.&lt;ref name=\"http://english.alarabiya.net\"&gt;&lt;/ref&gt;\nIl 2 luglio 2013 viene designato, da parte di tutte le opposizioni egiziane, come rappresentante del popolo egiziano nella stesura della \"road map\" che decider\u00e0 il futuro del paese successivamente alla destituzione di Mohamed Morsi.&lt;ref name=\"http://www.asca.it/\"&gt;&lt;/ref&gt; Dopo essere stato inizialmente indicato come possibile Primo ministro dell'Egitto, il 9 luglio viene quindi nominato Vicepresidente dal Presidente \"ad interim\" Adli Mansur.\nA seguito delle imponenti violenze scatenatesi nel paese nelle prime settimane del mese di agosto culminate col Massacro di piazza Rabi'a al-'Adawiyya, Al-Bar\u0101de\u02bf\u012b presenta le sue dimissioni dal ruolo di Vicepresidente criticando le violenze delle forze dell'ordine con una nota indirizzata al Presidente Mansur il giorno 14 agosto 2013, e parte prudenzialmente per Vienna."}
{"id": "2750", "revid": "125101523", "url": "https://it.wikipedia.org/wiki?curid=2750", "title": "Medio Oriente", "text": "Il Medio Oriente \u00e8 una regione storico-geografica che comprende territori dell'Asia occidentale e dell'Africa settentrionale (Egitto) e in esso a volte \u00e8 distinto anche il cosiddetto Vicino Oriente: arabi, persiani e turchi costituiscono i maggiori gruppi etnici per numero di abitanti, mentre curdi, azeri, copti, ebrei, aramei, assiri, armeni, circassi, berberi e altri gruppi formano minoranze significative, mentre le tre principali religioni monoteiste (ebraismo, cristianesimo e Islam) sono sorte proprio in quest'area.\nStoria Del Nome.\nStoricamente l'espressione \"Medio Oriente\" ha origini molto antecedenti all'avvento del colonialismo. Nel suo Historiae Adversum Paganos (416), lo storico romano Paulus Orosius (374-420) fece ad esempio riferimento a una delegazione spagnola di stanza a Babilonia (odierno Iraq) usando l\u2019espressione \u00abmedio Oriente\u00bb (\u00ab\"Hispanorum Gallorumque legatio in medio Oriente apud Babylonam\"\u00bb), mentre quattordici secoli dopo Goethe utilizz\u00f2 l'espressione \u00ab\"Mittler Orient\"\u00bb per riferirsi alla Persia e alle aree limitrofe . Alla met\u00e0 dell'Ottocento venne ripresa dall'India Office britannico. In origine si riferiva per\u00f2 a una regione diversa da quella attuale: quella tra Arabia e India. Venne riportata dallo stratega navale statunitense Alfred Thayer Mahan nel 1902 e usata poi dagli americani nel significato attuale, che and\u00f2 imponendosi.\nNel periodo coloniale, l'odierno Medio Oriente ricadeva nel cosiddetto \"Near East\" (\"Vicino Oriente\"), che indicava per il Foreign Office e il Ministero delle Colonie il mondo arabo sottoposto al dominio ottomano, esteso dall'allora Reggenza di Algeri all'odierna Turchia; pertanto, vi era inclusa la stessa Grecia che era parte integrante dell'Impero ottomano \"vicino-orientale\" e se ne rese indipendente solo nel 1820-21.\nL'espressione \"Far East\" (\"Estremo Oriente\") si riferiva infine all'area che si estendeva ancor pi\u00f9 a oriente dell'India ed \u00e8 tuttora utilizzata.\nUn equivalente di ci\u00f2, con qualche minore differenziazione, fu usato anche dalla Francia che impiegava (e tuttora impiega) correntemente i termini \"Proche-Orient\", \"Moyen-Orient\" ed \"Extr\u00eame-Orient\". \nL'espressione \"Medio Oriente\" \u00e8 comunque stata recepita e usata nel mondo arabo (\"al-Sharq al-awsat\") che peraltro ricorre assai pi\u00f9 volentieri al termine \"M\u00e0ghreb\" (\"Occidente\") per identificare i paesi nordafricani, con l'eccezione dell'Egitto per il quale, verso le aree arabofone pi\u00f9 orientali, si usa appunto il termine \"M\u00e0shreq\" (\"Oriente\").\nLa confusione non si propone invece per le aree \"vicino-orientali\" d'et\u00e0 antica (precedenti alla conquista araba) per le quali \u00e8 stata adottata oramai l'espressione accademicamente attestata di \"Vicino Oriente antico\".\nSi tratta quindi di una convenzione geografico-politica legata a storia e storiografia delle potenze occidentali: Gran Bretagna, Francia e Stati Uniti. In ogni caso non pu\u00f2 venir utilizzata come sinonimo di \"Stati arabi\" (visto che comprende Israele, Turchia e Iran) o \"Stati islamici\", visto che comprende appunto Israele e altri Stati con forti minoranze religiose non-musulmane e non comprende ad esempio quelli a maggioranza musulmana pi\u00f9 popolosi, Indonesia e Pakistan.\nSociet\u00e0.\nDemografia.\nIl Medio Oriente \u00e8 una regione molto eterogenea dal punto di vista etno-religioso.\nPopolazioni di lingua araba rappresentano maggioranze significative nella penisola arabica, cos\u00ec come in Egitto, in Libano, in Giordania, in Iraq e in Siria; cospicue comunit\u00e0 arabofone vivono in Israele e nelle regioni meridionali dell'Iran e della Turchia; esse costituiscono un gruppo molto eterogeneo dal punto di vista identitario e religioso. In Libano, comunit\u00e0 cristiane convivono con quelle musulmane. Sugli altopiani della Siria meridionale e dello Sh\u016bf vivono i drusi, gruppo etnoreligioso praticante una religione di derivazione musulmana sciita.\nIn Egitto vi \u00e8 una vasta e antica comunit\u00e0 cristiana di identit\u00e0 copta.\nPopolazioni di lingua ed etnia turca, vivono principalmente in Anatolia e vaste comunit\u00e0 rappresentano minoranze significative nell'isola di Cipro e nei Paesi arabi (dove sono conosciuti come turcomanni). Sono di etnia turca anche gli azeri (distribuiti principalmente tra le regioni nord-occidentali dell'Iran e l'Azerbaigian).\nIn Iran sono distribuite principalmente popolazioni di lingua iranica, tra le quali i persiani rappresentano la maggioranza.\nI curdi vivono in una vasta regione comprendente la Turchia sud-orientale, l'Iraq settentrionale, parte dell'Iran occidentale e alcuni lembi della Siria. Il governo turco ha a lungo negato la loro esistenza, definendoli come \"Turchi delle montagne\". In Iraq, il regime di Saddam Hussein ha attuato una repressione feroce con uno sterminio sistematico dei civili (genocidio dell'Anfal).\nVicino a queste popolazioni pi\u00f9 numerose ve ne sono altre ugualmente importanti: in Israele risiede la comunit\u00e0 ebraica. Gli ebrei israeliani discendono in gran parte da immigrati giunti nella regione tra il XIX e il XX secolo dall'Europa (in larga maggioranza aschenaziti), dal Maghreb (in parte sefarditi) e dal Medio Oriente (Mizrah\u00ec) e formano un gruppo molto eterogeneo, anche se accomunato dall'identit\u00e0 e dalla religione israelitica. Oggi l'immigrazione di ebrei in Israele continua, incoraggiata dal governo che punta a rafforzarne la presenza nella regione. A Kiryat Luza, in Cisgiordania e a Holon risiede la comunit\u00e0 samaritana.\nSono poi diffusi armeni, greci e popolazioni di lingua aramaica. Queste ultime sono in gran parte di religione cristiana. Le popolazioni di lingua aramaica a est dell'Eufrate si identificano principalmente in un'identit\u00e0 assira.\nGli armeni risiedono principalmente nel Caucaso; comunit\u00e0 armene vivono poi anche in Siria e nel Libano. Diffusa un tempo anche nell'odierna Turchia orientale, la comunit\u00e0 armena ha subito il genocidio all'inizio del XX secolo da parte degli Ottomani, nell'ambito della prima guerra mondiale.\nComunit\u00e0 greche si trovano nell'isola di Cipro, dove formano la maggioranza della popolazione; un tempo numerose anche in alcuni territori dell'odierna Turchia, come nella regione di Smirne, nel Ponto e in Cappadocia, furono espulse nei primi anni venti del Novecento.\nNelle zone desertiche della penisola arabica vi sono popoli nomadi, ma nella maggior parte della regione la popolazione vive in villaggi e in citt\u00e0. Di solito la popolazione urbana \u00e8 pi\u00f9 numerosa di quella rurale e tende ad aumentare per l'immigrazione dalle campagne. Alcune citt\u00e0 hanno origini antichissime (si citano ad esempio Gerusalemme, Damasco e Baghdad) e superano il milione di abitanti. Tra le citt\u00e0 principali vi sono Istanbul, in Turchia, Teheran, capitale dell'Iran, e Il Cairo, in Egitto.\nLa regione \u00e8 interessata da vasti fenomeni migratori: notevoli sono gli spostamenti dai paesi del subcontinente indiano verso i paesi del golfo. I conflitti che hanno interessato la regione nel corso del XX secolo hanno portano a una vaste migrazioni interne di rifugiati e verso l'Europa. Vi \u00e8 poi il fenomeno dell'Aliyah verso Israele.\nPolitica.\nPaesi e territori.\nLa tabella che segue elenca gli Stati che rientrano nella definizione comune di Medio Oriente, e corrisponde ai territori appartenenti all'Asia occidentale, con l'esclusione della regione del Caucaso, pi\u00f9 l'Egitto.\nLo Stato di Palestina non ha confini ufficialmente definiti. I dati si riferiscono ai territori palestinesi della Cisgiordania e della Striscia di Gaza. La Palestina rivendica Gerusalemme Est come propria capitale, sebbene la citt\u00e0 sia sotto il controllo di Israele dal 1967."}
{"id": "2753", "revid": "116944", "url": "https://it.wikipedia.org/wiki?curid=2753", "title": "Migliarino", "text": "Migliarino (: ; \"Miar\u00ecn\" in dialetto ferrarese) \u00e8 stato un comune di abitanti della provincia di Ferrara. Dal 1\u00ba gennaio 2014 \u00e8 confluito nel nuovo comune di Fiscaglia.\nAmministrazione.\nStoria amministrativa.\nIl 6 ottobre 2013 si \u00e8 svolto un referendum consultivo sulla proposta di fondere o meno i tre comuni di Migliaro, Migliarino e Massa Fiscaglia, i cittadini dei tre comuni hanno votato a maggioranza per il s\u00ec alla fusione.\nInfrastrutture e trasporti.\nLa localit\u00e0 \u00e8 situata sulla strada provinciale 68 ed \u00e8 servita da una stazione ferroviaria sulla linea ferrovia Ferrara-Codigoro. Fra il 1901 e il 1931 Migliarino era servita da un analogo impianto posto sulla tranvia Ferrara-Codigoro."}
{"id": "2754", "revid": "322321", "url": "https://it.wikipedia.org/wiki?curid=2754", "title": "Mesola", "text": "Mesola (\"La M\u00e8sula\" in dialetto ferrarese) \u00e8 un comune italiano di abitanti della provincia di Ferrara in Emilia-Romagna. Fa parte dell'Unione Delta del Po.\nGeografia fisica.\nTerritorio.\nMesola \u00e8 un comune del Delta del Po, a sud del ramo denominato Po di Goro che rappresenta sia il confine comunale sia regionale tra Veneto ed Emilia-Romagna.\nIl territorio interamente pianeggiante \u00e8 per gran parte sotto il livello del mare, ma sono ancora visibili le linee delle dune che rappresentano l'antica costa. In localit\u00e0 Massenzatica si trova la riserva di circa 50 ettari delle antiche dune fossili. Un tempo in gran parte vallivo \u00e8 stato oggetto di vari interventi di bonifica. Prima gli Este nel XVI secolo, poi la Societ\u00e0 Bonifiche Terreni Ferraresi nella seconda met\u00e0 dell'Ottocento e infine l'Ente Delta Padano hanno realizzato una grandiosa opera fatta di canali, chiaviche ed idrovore a cui viene affidato il quotidiano governo delle acque.\nLa parte a ridosso del fiume \u00e8 caratterizzata da terreni argillosi, mentre le aree pi\u00f9 vicine al mare adiacenti alla riserva naturale Bosco della Mesola sono caratterizzate da terreni sabbiosi. Il comune \u00e8 compreso nel Parco regionale del Delta del Po dell'Emilia-Romagna ed \u00e8 caratterizzato dalla presenza di vaste aree con boschi e pinete. Nel Bosco della Mesola \u00e8 presente una specie autoctona di cervo.\nClima.\nLa stazione meteorologica pi\u00f9 vicina \u00e8 quella di Codigoro.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +2,1\u00a0\u00b0C; quella del mese pi\u00f9 caldo, luglio, \u00e8 di +23,5\u00a0\u00b0C.\nOrigine del nome.\nIl toponimo di Mesola, \"media insula\", indica come l'origine e lo sviluppo di questo territorio siano legati all'equilibrio tra terra e acqua dell'antica Valle Padusa.\nStoria.\nLe dune fossili di Massenzatica e di Monticelli di epoca romana indicano dove arrivava il mare all'epoca. L'evoluzione successiva del Delta del Po ha originato la rimanente parte del territorio. Massenzatica \u00e8 altres\u00ec citata nel diploma di papa Benedetto VIII del 1013 col quale all'abbazia di Pomposa venne assegnata una zona comprendente \"...Masinzatica usque monticello...\".\nLa storia del territorio \u00e8 legata dagli estremi confini est sul mare dei possedimenti dell'Esarcato d'Italia sino al dominio dello Stato Pontificio e degli Este.\nFurono proprio gli Este a valorizzare il territorio intraprendendo grandi opere di bonifica agraria, progettando il porto di Alcina sul Po di Ariano e costruendo il Castello di Mesola.\nLa rivalit\u00e0 con la Serenissima sfoci\u00f2 spesso in conflitti armati ma il territorio, sino al momento della devoluzione di Ferrara, rimase sempre sotto il controllo estense.\nSolo nel 1597, alla morte di Alfonso II d'Este, papa Clemente VIII riprese sotto il controllo diretto dello Stato Pontificio l'antico Ducato di Ferrara. La delizia rimase disponibile come bene allodiale agli Estensi fino al 1771 quando Maria Beatrice d'Este e Ferdinando Carlo Antonio d'Asburgo-Lorena si sposarono.\nNel 1785 papa Pio VI acquist\u00f2 il feudo dall'Imperatore Giuseppe II d'Austria poi, con l'invasione di Napoleone Bonaparte nel 1796, divenne parte della Repubblica Cispadana.\nNel 1797 si trov\u00f2 a far parte della Repubblica Cisalpina in seguito alla fusione della Repubblica Cispadana con la Repubblica Transpadana in ottemperanza ad un altro editto napoleonico. Dal 1802 entr\u00f2 nella Repubblica Italiana e dal 1805 fino al 1814 nel Regno d'Italia.\nAmministrativamente era incorporato nel Dipartimento del Basso Po con capoluogo Ferrara.\nRitorn\u00f2 allo Stato Pontificio nel 1816 in seguito alla restaurazione operata dal Congresso di Vienna sin dal 1815, sconfitto Napoleone.\nAmministrativamente venne operata la cessione all'Istituto di Santo Spirito di Roma e tra il novembre 1816 ed il febbraio 1817 le due frazioni di Ariano (sui due lati del Po) furono colpite da una epidemia di tifo esantematico che provoc\u00f2 29 morti. Questo ebbe come effetto la soppressione del Comune di Massenzatica.\nMesola \u00e8 comune dal 1\u00ba luglio 1828 ed incorpora dalla stessa data anche il soppresso comune di Massenzatica, che esisteva sin dal Medioevo (citato in un atto dell'abbazia di Pomposa del 17 agosto 1337).\nNel 1860, in seguito alla seconda guerra d'indipendenza italiana, entr\u00f2 a far parte del Regno d'Italia e dal 1962, con decreto del Presidente della Repubblica, Goro, in precedenza frazione di Mesola, \u00e8 stato istituito comune autonomo.\nSociet\u00e0.\nEvoluzione demografica.\nNel 1962 la frazione di Goro \u00e8 divenuta comune autonomo.\nEconomia.\nMesola ha sviluppato una importante attivit\u00e0 agricola, in particolare nel settore delle coltivazioni orticole e nel vivaismo. Di particolare importanza \u00e8 la produzione dell'asparago verde \"IGP asparago verde di Altedo\" a cui si aggiungono notevoli produzioni di radicchio e carota. \u00c8 presente una cartiera e numerose attivit\u00e0 artigianali legate in particolar modo all'attivit\u00e0 edilizia. Recentemente, vista la vicinanza con il Porto di Goro, sul territorio mesolano, si sono insediate numerose attivit\u00e0 di lavorazione dei mitili ed in generale dei prodotti della pesca e molti sono dediti alla pesca della vongola nella vicina sacca.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nLa principale squadra di calcio della citt\u00e0 \u00e8 \"F.C. Mesola 1925\" che milita nel girone C di Promozione."}
{"id": "2755", "revid": "1702319", "url": "https://it.wikipedia.org/wiki?curid=2755", "title": "Massa Fiscaglia", "text": "Massa Fiscaglia (\"La Mase\" nel dialetto locale) \u00e8 stato un comune di 3.781 abitanti della provincia di Ferrara.\nDal 1\u00ba gennaio 2014 \u00e8 confluito nel nuovo comune di Fiscaglia.\nGeografia fisica.\nTerritorio.\nIl territorio comunale era posto fra i 30 e i 35 chilometri ad est di Ferrara e tra i 15 e i 20 chilometri a nord-ovest di Comacchio, lungo il Volano, una diramazione del Po attualmente ridotta a canale di bonifica, ma che dal primo medioevo ne costituiva il principale ramo deltizio.\nInteramente pianeggiante (altitudine massima 3 metri) ed in parte sotto il livello del mare, il territorio era originariamente caratterizzato da una successione di valli (bacini lacustri, talvolta salmastri) e paludi deltizie, separate da dossi, con un precario equilibrio idrografico. La coltivazione \u00e8 stata resa possibile da continui interventi di canalizzazione e bonifica, particolarmente estesi ed intensi nella seconda met\u00e0 del XIX secolo. Ora le campagne si caratterizzano per ampi lotti in coltura industriale, a relativamente bassa densit\u00e0 abitativa.\nI terreni sono costituiti da depositi palustri-alluvionali di tipo argilloso (argille organiche e lenti di limi sabbiosi), sebbene siano ancora visibili tracce di qualche cordone dunoso, residuo delle antiche linee di costa. Geologicamente recenti ed abbastanza potenti (ossia costituiti da strati molto spessi, con granulometria piuttosto uniforme), ricchi di torbe che li rendono tendenzialmente acidi, sono di norma con la falda freatica in prossimit\u00e0 del piano campagna e frequentemente saturi.\nClima.\nLa stazione meteorologica pi\u00f9 vicina \u00e8 quella di Codigoro.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +2,1\u00a0\u00b0C; quella del mese pi\u00f9 caldo, luglio, \u00e8 di +23,5\u00a0\u00b0C.\nOrigini del nome.\nIl pi\u00f9 probabile significato del toponimo indica l'esistenza di una \"massa di beni\" (o, dal celtico \"mas\" o \"mae\", campo, gran campo, prato) che in seguito a confische divenne \"con-fisco\" (lat. \"f\u012dscu(m)\", \"cesto\" poi \u201ccassa dello Stato\u201d), zona in cui si imponevano tasse a favore del \"fiscus Caesaris\", ossia la cassa privata dell'imperatore, in contrapposizione all\"ager publicus\", l'erario statale, suggerendo l'ipotesi di un'origine tardo-romana.\nStoria.\nMedioevo.\nL'etimo del toponimo \"Massa Fiscalie\", o \"Massa Phiscalia\", assieme all'autonomia del \u00abconsortium\u00bb, lascia pensare a due possibili ipotesi sulla sua origine: la prima \u00e8 che sia frutto di una confisca nel VI secolo dell'Esarcato di Ravenna, poi organizzata a \u00abcastrum\u00bb a scopo difensivo. Come nota Procopio di Cesarea in una sua missiva, presso l'Esarcato si riscontravano infatti diverse propriet\u00e0 appartenenti al fisco, molte delle quali provenienti da re ostrogoti.\nLa seconda ipotesi, sostenuta da alcuni studiosi locali, \u00e8 che l'origine sia tardo-romana. Ad avvalorare quest'ultima \u00e8 anche il ritrovamento delle tracce di alcuni insediamenti romani (tra cui una stele funeraria e alcuni laterizi con timbro imperiale), principalmente lungo l'argine Trebbia e Gallare.\nMeno probabile pare che l'origine derivi piuttosto da un insediamento arimanno dopo la caduta dell'Esarcato di Ravenna nel 750-751 ad opera dei longobardi (e quindi degli arimanni). Anche se nel \"Liber censuum Romanae Ecclesiae\" di papa Onorio III del 1192 si definisce \"Masse Fuscalie\" esplicitamente come \"arimanniam\", tale zona fu per\u00f2 riconquistata circa 4 anni dopo da Pipino il Breve, tra il 754 e il 756. Le terre sottratte ai longobardi furono poi cedute alla Santa Sede da Carlo Magno nel 774 in ottemperanza alla \"Promissio Carisiaca\". Pertanto, \"arimanniam\" andrebbe intesa come tipo di organizzazione comunitaria, non come comunit\u00e0 fondata da arimanni.\nLa prima menzione certa di \u00abMassam item cognomento Fiscaliam\u00bb appare nel 921 in una bolla di papa Giovanni X il quale la concedeva ad Onesto, arcivescovo di Ravenna. Sempre nello stesso anno \u00e8 menzionata in un placito su querela dell'arcivescovo, in quanto gli abitanti rifiutarono di assoggettarsi contestando la precedente appartenenza alla Chiesa. I giudici imperiali di Berengario I infine la riconoscono \"Patrimonium Petri\".\nL'antica Fiscaglia per\u00f2 non corrisponde all'odierna Massa Fiscaglia, ma era un territorio molto pi\u00f9 ampio che si estendeva interamente sulla desta del Po di Volano e sulla sinistra del Verginese tra Medelana, Codigoro e Lagosanto avendo come confine orientale il fiume Trebba.\nEssa aveva il suo epicentro intorno alla pieve di San Vitale in Fiscaglia, presso Migliarino, la quale viene fatta risalire al VI secolo. Ad essa si aggiunsero la chiesa di Santa Margherita nel 1031 e l'abbazia di San Marco nel 1227 a Valcesura, il cui etimo riecheggia un'origine romana (\"portus salis versus Vallem Clusuriam\", da cui Valcesura, ma di porti per il sale erano dotati tutti i tre centri principali; a Migliaro esiste ancora oggi un Vicolo Porto che portava alla Ripa sul Volano). Dei tre complessi religiosi, il primo, dopo tre secoli di abbandono, \u00e8 stato riedificato attorno al 1983, mentre degli altri due oggigiorno sono pervenuti solo ruderi.\nIl primo statuto comunale fu \"concesso\" da Ferrara (con l'intento di formalizzare il proprio dominio de facto nella zona, inasprendo il contenzioso con la Santa Sede) il 26 maggio 1219; in esso si dona in locazione perpetua alla comunit\u00e0 locale un vasto terreno sulla sponda destra del Volano, che da Codigoro giungeva a una distanza da Castracavallo di un miglio (\"da Stracavallo per un unum miliare sopra Padum\").\nCon l'intervento del Comune di Ferrara di inizio 1200, il quale mirava a controllare il Volano e forse ad espandersi fino a Pomposa, fu cos\u00ec costituita nella parte orientale la \"Massa Nova Fiscalie\" con una confinazione gi\u00e0 allora ben definita che corrisponde ancora oggi agli attuali confini di Massa Fiscaglia.\nLa singolarit\u00e0 del \u00abconsortium\u00bb di Fiscalia \u00e8 testimoniata dall'esistenza di antichi statuti comunali, leggi che regolavano la vita comunitaria nel Medioevo, segno che godettero di un'ampia autonomia. Per tutto il territorio ferrarese ne \u00e8 stato reperito solo un altro, quello di Bondeno. Prima ancora degli statuti comunali si aggiungono alcuni rescritti del X e XI secolo che accennano ai privilegi gi\u00e0 in essere. Tale organizzazione \u00e8 definibile come un'unione di liberi (\"excertitales\") insediati su un'arimannia.\nNon secondario fu per la zona il ruolo del Volano, lungo il quale (o perlomeno lungo l'attuale corso) sorge il nucleo abitativo di Massa Fiscaglia. Tale ramo del Po ne fu il principale ramo deltizio a partire dallo sconvolgimento idrologico del VI secolo, acquistando importanza nella navigazione fluviale, nonch\u00e9 militare.\nDalla lettura del corpo di leggi trecentesco si nota un grande interesse per l'ambiente, indotto dalla profonda instabilit\u00e0 idrografica di un territorio da sempre caratterizzato da paludi e valli, sulle quali la abitabilit\u00e0 e la messa a coltura dipendevano dalla manutenzione degli argini dei fiumi, a cominciare dal Volano che, con la sua notevole portata, poteva modificare l'assetto delle terre emerse e strappare all'agricoltura raccolti preziosi. I lavori di manutenzione del territorio erano obbligatori per tutti e non presupponevano remunerazione.\nDall'ultimo periodo Estense all'unit\u00e0 d'Italia.\nNel 1598, con la fine del dominio Estense, il territorio comunale entr\u00f2 a far parte dello Stato Pontificio fino all'ottobre del 1796 con la costituzione della Repubblica Cispadana.\nNonostante gli sforzi per gli arginamenti e la cura dei canali, un peggioramento delle condizioni climatiche nel XVI-XVII secolo, assieme ai fenomeni di subsidenza, riportarono diversi territori circostanti, mai completamente bonificati, in uno stato semi paludoso, sebbene in condizioni relativamente migliori rispetto al VI-VII secolo, periodo di grandi sconvolgimenti idrici nella pianura padana, come la rotta della Cucca.\nIn questo lungo periodo di progressivi cambiamenti climatici, due furono gli avvenimenti che incisero drasticamente sulla rete idrografica ferrarese. Il primo fu il sisma del 17 novembre 1570: se durante tutto il dominio della signoria Estense il braccio principale del Po scorreva per Ferrara per poi dividersi nei rami di Volano e Primaro, successivamente l'acqua prese a incanalarsi con forza nel ramo di Venezia (allora \"Po di Corbola\" o \"Po del Mazzorno\"), fino ad allora marginale nell'immensit\u00e0 del delta. \nIl secondo degli avvenimenti fu il Taglio di Porto Viro iniziato nel 1600, col quale il ramo di Venezia divent\u00f2 definitivamente il braccio principale del Po e si determin\u00f2 il quasi completo interramento del ramo di Primaro e una forte riduzione della portata del ramo di Volano, rendendolo poco utilizzabile per la navigazione di grandi imbarcazioni.\nCome si pu\u00f2 cogliere in una mappa del 1570, riportata qui a lato, la valle Padusa isolava a sud il territorio ferrarese, mentre Pomposa e Comacchio non erano quasi collegate con la terraferma.\nA sud e ad est dell'abitato di Massa Fiscaglia vi erano le valli della Massa, Gallare e Brulla, a nord del Volano si estendeva la valle di Ambrogio e infine ad ovest, prima di Migliaro, si interponeva la valle Mazzore. Codigoro era raggiungibile unicamente percorrendo gli argini. Se si escludono l'isola della Corba e i dossi fluviali, la totalit\u00e0 dei terreni a sud e ad est erano in stato paludoso o semipaludoso.\nLa costituzione nel 1605 del \"Consortium di San Giorgio\" e gli interventi del cardinale Sigismondo Chigi del 1673 (unita ad una sua riforma mirata ad alleggerire il carico della tassazione sulla comunit\u00e0), migliorarono un poco la situazione. Nel frattempo l'economia della zona, da una tipologia mista agricola e valligiana, con i contributi derivati dal commercio fluviale e dall'avamposto militare/doganale di Tieni, si era portata ad una tipologia principalmente valligiana, la quale non poteva assicurare un sostentamento pari al precedente. Prosegu\u00ec il declino della popolazione, gi\u00e0 iniziato nel periodo rinascimentale. Se negli statuti comunali nel 1219 si pu\u00f2 leggere che erano presenti 700 famiglie che, con approssimativamente 3-4 persone per focolare, fanno ipotizzare pi\u00f9 di persone, nel 1786 erano scese a . Scompaiono il seminario della collegiata di Massa Fiscaglia nel 1766 ed alcuni oratori, mentre nei territori attualmente di Migliaro e Migliarino furono abbandonate anche la pieve di S. Vitale, la chiesa di San Margherita e l'abbazia di S. Marco di Valcesura, nel 1600.\nDal 9 febbraio al 4 luglio 1849 ci fu il breve governo della Repubblica romana prima della restaurazione dello Stato Pontificio, mentre il 21 giugno 1859 l'Emilia Romagna entr\u00f2 a far parte del Regno di Sardegna fino ad arrivare all'unit\u00e0 d'Italia.\nDall'unit\u00e0 d'Italia ad oggi.\nL'aspetto e l'economia della zona mutarono in modo radicale con le grandi opere di bonifica rese possibili dall'introduzione e l'utilizzo su larga scala, negli anni seguenti all'unificazione dell'Italia, delle idrovore a vapore per il sollevamento meccanico delle acque.\nDue dei primi grandi impianti del ferrarese, che da subito incisero in modo radicale sulla morfologia del territorio fiscagliese, furono lo stabilimento idrovoro di Marozzo a Lagosanto, collaudato nel 1874, per la bonifica di Valle Gallare (successivamente collegato alle valli Trebba e Ponti) e lo stabilimento idrovoro di Codigoro, costruito tra il 1873 e il 1875, entrambi basati sulla tecnica di sollevamento per pompaggio e lo scarico nel Po di Volano (acque alte) dei deflussi raccolti da un'ampia rete a giacitura pi\u00f9 bassa (acque basse).\nAgli impianti di sollevamento si aggiunsero gli sforzi normativi. Alla \"Legge Lanza\" del 20 marzo 1865, che disciplinava l'organizzazione degli enti territoriali, permettendo la delega da parte dello Stato dei compiti e attivit\u00e0 di interesse nazionale (sicch\u00e9 l'Assunteria di Massafiscaglia, attraverso il Consorzio di Bonifica, pot\u00e9 avviare i lavori per gli impianti idrovori per le bonifiche), seguirono la Legge n. 2605 del 1875 (con la quale inizi\u00f2 la Grande Bonifica Ferrarese pi\u00f9 a nord nella valle di Ambrogio), la Legge Baccarini (1882), la Legge Melli (1908) e successive.\nLa prima grande bonifica fu quella della valle Volta (1756 ettari), iniziata nel 1874, seguita da valle Gallare (3700 ettari), alle quali si aggiunsero le adiacenti valli Provane, Raino e Dossi. I terreni liberati dalla prima valle per\u00f2 finirono col diventare propriet\u00e0 dei Pavanelli, agiata famiglia borghese che tanto influenz\u00f2 l'economia locale, che la rivendette subito all'ing. Luigi Chizzolini di Milano, il quale ottenne la propriet\u00e0, congiuntamente con il banchiere viennese Schanzer, anche dei terreni di valle Gallare. Negli anni successivi passarono ad altri grandi proprietari terrieri o grosse societ\u00e0, senza mai interessare la gran massa degli abitanti della zona, la stessa impegnata dalle opere di bonifica, la quale si vide privata anche delle forme di sostentamento valligiane e costretta ad impegnarsi nel lavoro agricolo sotto i nuovi grandi proprietari. Ne conseguirono violente agitazioni sociali che squarciarono la vita comunitaria. Le proteste continuarono negli anni e si espansero nelle zone circostanti. Tuttora l'impegno sociale e politico del ferrarese orientale, rivolto spiccatamente verso i partiti di sinistra, \u00e8 uno dei pi\u00f9 alti d'Italia.\nNonostante le profonde trasformazioni economico-culturali e le tensioni sociali, in seguito alle bonifiche la popolazione complessiva circa triplic\u00f2 tra il 1861 e il 1951, a dispetto anche delle epidemie di colera del 1886 e di influenza spagnola nel 1919 e delle due guerre mondiali.\nL'ultima grande bonifica ferrarese interess\u00f2 la valle del Mezzano tra il 1956 e il 1964.\nLa popolazione raggiunse il suo massimo negli anni cinquanta del novecento, per poi crollare in seguito ai cambiamenti economici e sociali di quegli anni, che ridimensionarono le economie di tipo agricolo e valligiano, incoraggiando una forte emigrazione verso altre aree maggiormente sviluppate. Infatti la parte orientale del ferrarese non fu interessata da insediamenti industriali di rilievo, forse causa la scarsit\u00e0 delle vie di comunicazione. Priva di autostrade (la A13 passa a Ferrara), tuttora le uniche direttrici nord-sud sono la strada provinciale 68 R di Codigoro e l'antica via consolare Romea, ora strada statale.\nSimboli.\nTale fu l'importanza delle campane per la vita locale di Massa Fiscaglia comunale che include anch'esso una campana.\nInfrastrutture e trasporti.\nTutte le tre localit\u00e0 sono situate sulla strada provinciale 68 R e sono servite da stazioni ferroviarie sulla linea ferrovia Ferrara-Codigoro. Fra il 1901 e il 1931 erano servite da un analogo impianto posto sulla tranvia Ferrara-Codigoro.\nAmministrazione.\nStoria amministrativa.\nil primo statuto comunale fu concesso a \"Terra Massae Novae Phiscaliae\" (corrispondente alla attuale Massa Fiscaglia) il 26 maggio 1219.\nIn seguito a supplica di alcuni residenti, il 13 novembre 1577 il duca Alfonso II d'Este istituiva il consiglio di 12 membri della comunit\u00e0 \"Milliaro et Rotta\", indipendente da Massa di Fiscaglia.\nCol Regio Decreto del 2 gennaio 1881 Migliarino divenne amministrazione municipale autonoma su spinta dei gi\u00e0 citati Pavanelli.\nIl 6 ottobre 2013 si \u00e8 svolto un referendum consultivo sulla proposta di fondere o meno i tre comuni di Migliaro, Migliarino e Massa Fiscaglia, i cittadini dei tre comuni hanno votato a maggioranza per il s\u00ec alla fusione.\nCon la LR n. 18 del 7 novembre 2013 in seguito a referendum, il 1\u00ba gennaio 2014 Massa Fiscaglia, Migliaro e Migliarino, ritornarono sotto un'unica amministrazione comunale.\nCollegamenti esterni.\nCartografia storica con idrografia del ferrarese"}
{"id": "2756", "revid": "322321", "url": "https://it.wikipedia.org/wiki?curid=2756", "title": "Masi Torello", "text": "Masi Torello (\"M\u00e0s Tur\u00e8l\" in dialetto ferrarese) \u00e8 un comune italiano di abitanti della provincia di Ferrara in Emilia-Romagna.\nStoria.\nMasi Torello \u00e8 divenuto un comune nel 1959; prima di allora era una frazione di Portomaggiore. Non \u00e8 nota, per l'assenza di testimonianze documentali, la sua esatta origine: il fatto che non fosse citato in alcun documento anteriore al XIII secolo porta a credere che non esistesse questa localit\u00e0 prima di quest'epoca.\nL'origine del nome sarebbe da attribuire a \"manso\" misura agraria locale o \"mansus\" fondo coltivato quest'ultima ipotesi associata a \"torelus\" ove s'intendeva la corda ritorta, pu\u00f2 far pensare a un podere specializzato nella lavorazione della corda. Un'altra ipotesi vede l'origine del nome risalire al potere acquistato intorno ai XIII secolo dalla famiglia \"Torelli-Salinguerra\", anche se nulla \u00e8 documentato circa possedimenti di propriet\u00e0 dei Torelli in questa zona.\nCerto \u00e8 che dagli inizi del XIV secolo s'instaurarono fitti rapporto con il borgo e Ferrara e quindi Masi Torello ne segu\u00ec le vicende, passando dagli estensi allo Stato Pontificio. Annessa nel 1798 alla repubblica cisalpina, fu unita al comune di Trova, con sede municipale a Portomaggiore.\nIl 25 settembre 1959 riconquist\u00f2 la propria autonomia, il 28 novembre 1960 s'insedi\u00f2 il primo consiglio comunale con sindaco Giorgio Franceschini.\nInfrastrutture e trasporti.\nLa localit\u00e0 \u00e8 situata lungo la strada provinciale 1 e dispone di una propria uscita lungo l'Autostrada Ferrara-Porto Garibaldi.\nLa stazione ferroviaria \u00e8 posta lungo la linea ferrovia Ferrara-Codigoro. Fra il 1901 e il 1931 Masi Torello era servita da un analogo impianto posto sulla tranvia Ferrara-Codigoro.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "2757", "revid": "6923", "url": "https://it.wikipedia.org/wiki?curid=2757", "title": "MySQL", "text": "MySQL o Oracle MySQL (/ma\u026a \u02cc\u025bskju\u02d0\u02c8\u025bl/ \"My S-Q-L\") \u00e8 un \"relational database management system\" (RDBMS) composto da un client a riga di comando e un server. Entrambi sono multipiattaforma e sono disponibi ufficialmente su praticamente tutte le distribuzioni conosciute, come Debian, Ubuntu e CentOS, sebbene lo abbiano sostanzialmente sostituito con MariaDB a partire dal 2012.\n\u00c8 software libero rilasciato a doppia licenza, compresa la GNU General Public License, sviluppato per essere il pi\u00f9 possibile conforme agli standard ANSI SQL e ODBC SQL. I sistemi e i linguaggi di programmazione che lo supportano sono molto numerosi, fra cui ODBC, Java, Mono, .NET, PHP, Python.\nStoria.\nIl codice sorgente di MySQL era inizialmente di propriet\u00e0 della societ\u00e0 MySQL AB, veniva per\u00f2 distribuito con la licenza GNU GPL oltre che con una licenza che prevedeva assistenza commerciale. Fino alla versione 4.0, una buona parte del codice del client era licenziato con la GNU LGPL e quindi poteva essere utilizzato anche per applicazioni proprietarie. Dalla versione 4.1 in poi, anche il codice del client \u00e8 distribuito sotto GNU GPL. Esiste peraltro una clausola estensiva che consente l'utilizzo di MySQL con una vasta gamma di licenze libere.\nNel luglio 2007 la societ\u00e0 svedese MySQL AB aveva 385 dipendenti in numerosi paesi. I suoi principali introiti provenivano dal supporto agli utilizzatori di MySQL tramite il pacchetto Enterprise, dalla vendita delle licenze commerciali e dall'utilizzo da parte di terzi del marchio \"MySQL\". Il 16 gennaio 2008 Sun Microsystems ha acquistato la societ\u00e0 per un miliardo di dollari, stimando il mercato del database in 15 miliardi di dollari.\nIl 20 aprile 2009 alla stessa Sun Microsystems \u00e8 stata proposta l'acquisizione da parte di Oracle per 7,4 miliardi di dollari. L'accordo, approvato dall'antitrust USA, \u00e8 poi passato al vaglio degli organi corrispondenti dell'Unione Europea, preoccupati per il conflitto di interessi costituito dai database commerciali Oracle rispetto a MySQL. Michael Widenius, il padre di MySQL, ha lanciato una petizione online per opporsi alla fusione. Nonostante ci\u00f2 l'Unione europea ha dato parere favorevole e l'acquisizione \u00e8 stata completata il 27 gennaio 2010.\nIl ramo 5.5 \u00e8 il primo a includere estensioni non Open Source, disponibili solo nella versione Enterprise a pagamento.\nA partire dal 2012 diverse distribuzioni Linux e alcuni utenti importanti come Wikipedia hanno iniziato a sostituire MySQL con il fork MariaDB.\nSviluppo.\nFino a lo sviluppo del programma era opera soprattutto dei suoi sviluppatori iniziali: David Axmark, Allan Larsson e Michael Widenius. Quest'ultimo era il principale autore del codice, oltre che principale socio della , e tuttora coordina il progetto, tra l'altro vagliando i contributi che pervengono dai volontari. I contributi vengono accettati a condizione che il loro autore condivida i diritti d'autore con la .\nCaratteristiche.\nL'Internet Assigned Numbers Authority ha formalmente assegnato al server MySQL la porta codice_1.\nVersioni.\n3.23.\nLa prima versione alfa del ramo 3.23.x \u00e8 stata pubblicata nel luglio 1999. La prima \u00e8 del gennaio 2001. Nelle versioni 3.23.x sono stati aggiunti i tipi di tabella MyISAM (che rimpiazza il vecchio Isam), HEAP (ora MEMORY), InnoDB e BDB. Inoltre sono state aggiunte la ricerca fulltext e la replica dei database.\n4.0.\nNell'ottobre 2001 \u00e8 stata rilasciata la prima versione alfa del ramo 4.0.x, mentre nel marzo 2003 \u00e8 entrata in produzione. Le aggiunte pi\u00f9 significative sono:\n4.1.\nLa prima versione del ramo 4.1.x risale all'aprile 2003, mentre nell'ottobre del 2004 \u00e8 entrato in produzione. Le aggiunte pi\u00f9 significative sono:\nSELECT * FROM tabella1 WHERE colonna1 = (SELECT colonna1 FROM tabella2 LIMIT 1)\n5.0.\nIl 22 dicembre 2003 viene rilasciata la prima versione della serie 5.0, che \u00e8 entrata in produzione il 19 ottobre 2005. Le aggiunte pi\u00f9 significative sono:\n5.1.\nLa prima versione alfa pubblica \u00e8 uscita il 29 novembre 2005. Le principali nuove caratteristiche sono:\n5.2.\nLa versione 5.2 \u00e8 in fase alfa e le principali novit\u00e0 sono il nuovo storage engine Falcon e il backup online.\nSul sito di MySQL \u00e8 scomparso ogni riferimento alla versione 5.2 e le novit\u00e0 che avrebbe dovuto introdurre sono state pianificate per la versione 6.0.\n5.4.\nSi tratta del primo ramo sviluppato sotto l'egida della Sun, ora Oracle. Non \u00e8 quindi un caso che questa versione abbia avuto come unico scopo l'ottimizzazione del server su sistemi Solaris e su hardware SPARC, nonch\u00e9 l'ottimizzazione di InnoDB, in particolare della sua configurazione di default che prima aveva notevoli difetti.\n5.5.\nSi tratta del primo ramo che \u00e8 divenuto stabile sotto l'egida di Oracle.\nLa versione 5.5 introduce diverse nuove funzionalit\u00e0:\n5.6.\n\u00c8 l'ultima versione rilasciata in produzione. Sono molte, di cui alcune molto attese, le nuove funzionalit\u00e0 della versione 5.6:\n5.7.\nQuesto ramo \u00e8 in sviluppo. Le novit\u00e0 sono principalmente nello storage engine InnoDB. Il ramo 5.7 introduce anche l'ALTER TABLE online e lo stack degli errori.\n6.0.\nQuesta versione \u00e8 stata cancellata e parte del codice sviluppato non sar\u00e0 incluso nelle prossime versioni. Da questo ramo sono state importate alcune delle funzionalit\u00e0 di MariaDB.\nCompatibilit\u00e0.\nMySQL, essendo scritto in linguaggio C e C++, \u00e8 disponibile su molti differenti sistemi operativi tra cui AIX, AmigaOS, BSDi, Digital Unix, FreeBSD, HP-UX, GNU/Linux, macOS, NetBSD, Novell NetWare, OpenBSD, OS/2 Warp, SGI IRIX, Solaris, SunOS, SCO OpenServer, SCO UnixWare, SGI Irix, Tru64, Windows 95, Windows 98, Windows NT, Windows 2000, Windows XP, Windows 2003, Windows Server 2008, Windows Server 2008 R2, Windows Vista, Windows 7, Windows 8 e Windows 10.\nLe piattaforme di riferimento sono Linux e Solaris. La documentazione di MySQL offre comunque un aiuto per chi avesse bisogno di provare a compilare il software su qualsiasi sistema operativo discretamente diffuso.\nMySQL utilizza anche i tool automake, autoconf e libtools per aumentare la compatibilit\u00e0.\nLe tabelle di tipo BDB funzioneranno solo sui seguenti sistemi operativi:\nGNU/Linux 2.x Intel, Solaris (SPARC and x86), FreeBSD 4.x/5.x (x86, sparc64), AIX 4.3.x, SCO OpenServer, SCO UnixWare 7.1.x\nSono disponibili dei driver per i linguaggi C, C++, C#, Eiffel, Java, Perl, PHP, Python, Ruby, Tcl e per le piattaforme Mono e. Net.\nInfine, il linguaggio SQL di MySQL comprende numerose estensioni che sono tipiche di altri DBMS, quali PostgreSQL, Oracle e Sybase. In questo modo le query non standard scritte per altri DBMS in alcuni casi funzioneranno senza problemi.\nAmministrazione.\nEsistono diversi tipi di MySQL Manager, ovvero di strumenti per l'amministrazione di MySQL. Uno dei programmi pi\u00f9 popolari per amministrare i database MySQL \u00e8 phpMyAdmin che richiede un server web come Apache HTTP Server e il supporto del linguaggio PHP. Si pu\u00f2 utilizzare facilmente tramite un qualsiasi browser.\nAlcune offerte di terze parti sono HeidiSQL, SQLYog o Toad for MySQL. In alternativa la stessa MySQL AB offre programmi quali MySQL Administrator (amministrazione del database, degli utenti, operazioni pianificate, carico del server, ...) e MySQL Query Browser (esecuzione di svariati tipi di query), MySQL Migration Toolkit per importare da altri DBMS.\nPer la progettazione e la modellazione di database MySQL esiste MySQL Workbench: integra il disegno, la modellazione, la creazione e l'aggiornamento di database in un unico ambiente di lavoro.\nIn passato veniva sviluppato anche MySQLcc (MySQL control center), sostituito da MySQL Query Browser.\nIn alternativa a gestori grafici \u00e8 possibile utilizzare direttamente la riga di comando, preferita da utenti/amministratori esperti.\nTipi tabelle MYSQL (storage engine).\nIn MySQL una tabella pu\u00f2 essere di diversi tipi (o \"storage engine\"). Ogni tipo di tabella presenta propriet\u00e0 e caratteristiche differenti (transazionale o meno, migliori prestazioni, diverse strategie di locking, funzioni particolari, ecc). Esiste poi un'API che si pu\u00f2 utilizzare per creare in modo relativamente facile un nuovo tipo di tabella, che poi si pu\u00f2 installare senza dover ricompilare o riavviare il server.\nStorage engine ufficiali.\nI tipi di tabella predefiniti sono:\nStorage engine prodotti da terze parti.\nEsistono anche storage engine prodotti da terze parti. Eccone alcuni:\nAlcuni di questi storage engine sono distribuiti con MariaDB o Percona Server.\nFork.\nAlcuni fork sono nati in critica verso la poca apertura di MySQL ai contributi dei volontari esterni e la lentezza della pubblicazione dei fix dei bug segnalati.\nDrizzle.\nNato da Brian Aker tra l'aprile e il maggio del 2008, questo fork si propone come un DBMS leggero. Infatti partendo da MySQL 6 alcuni sviluppatori hanno eliminato la maggior parte delle sue funzioni, mantenendo il cuore, ripulendolo e modificando la sua architettura. L'idea \u00e8 quella di creare un microkernel con numerose interfacce che pu\u00f2 utilizzare per caricare funzionalit\u00e0 esterne.\nDurante il processo di pulizia il codice \u00e8 arrivato a dimensioni inferiori ai 200 KB. Tra le funzionalit\u00e0 eliminate vi sono: stored procedure, viste, trigger, prepared statement, cache, MyISAM. Secondo gli sviluppatori tutte queste funzionalit\u00e0 potrebbero essere reimplementate sotto forma di plugin, senza appesantire inutilmente gli utenti che non le utilizzano: nonostante queste caratteristiche siano insostituibili in particolari situazioni, ognuna di esse \u00e8 completamente inutile per la quasi totalit\u00e0 degli utenti di MySQL.\nMariaDB.\nQuesto fork \u00e8 stato creato da Monty Widenius nel 2009 dopo la sua fuoriuscita dalla Sun Microsystems, uscita dovuta sia a problemi con questa societ\u00e0 e sia all'acquisizione della stessa da parte della concorrente Oracle. Quest'ultima motivazione ha portato molti dei principali sviluppatori di MySQL a seguire Widenius nel Monty Program, la nuova societ\u00e0 da lui avviata per supportare il fork.\nIl nome MariaDB \u00e8 dovuto al fatto che inizialmente questo fork si focalizzava soprattutto sullo sviluppo dello storage engine Aria, il cui vecchio nome era Maria in dedica alla terza figlia di Widenius, una sorta di evoluzione di MyISAM.\nSono state incluse patch realizzate da terze parti, in particolare prelevate dai fork di MySQL sviluppati da Google, Facebook e Twitter, nonch\u00e9 storage engine sviluppati da terze parti. Inoltre altre migliorie al server e alcuni storage engine aggiuntivi sono stati sviluppate appositamente, alcune evoluzioni sviluppate per MySQL sono state importate nel fork e alcuni bug presenti nel programma originale sono stati corretti.\nPercona Server.\nPercona Server with XtraDB, o semplicemente Percona Server, \u00e8 un fork sviluppato da Percona che contiene, oltre allo storage engine XtraDB (fork di InnoDB) diverse patch sviluppate principalmente dalla stessa societ\u00e0.\nOurDelta.\nSi trattava di una distribuzione sviluppata dalla societ\u00e0 australiana Open Query. Il ramo 5.0 (prima versione del programma) si basava sul codice di MySQL 5.0, mentre i rami 5.1 e 5.2 si basavano su MariaDB 5.1 e 5.2. OurDelta applicava diverse patch sviluppate da terze parti e crea pacchetti per le distribuzioni GNU/Linux Debian, Ubuntu, Red Hat e CentOS.\nQuesto fork non \u00e8 pi\u00f9 mantenuto. Le ultime modifiche al codice, tuttora ospitato su Launchpad, risalgono al febbraio 2010.\nProven Scaling.\nProven Scaling aggiunge all'edizione enterprise di MySQL vari plugin che provengono dalla comunit\u00e0 del software libero.\nIl fork nacque dalla constatazione che MySQL Community Edition era quasi defunto: secondo i contestatori, gli annunci ufficiali prospettavano solo due release annuali pi\u00f9 qualche security fix, e dunque un utente avrebbe dovuto utilizzare MySQL Enterprise Edition, oppure rassegnarsi ad utilizzare prodotti superati.\nIl repository contiene le versioni, anche datate, per tutti i sistemi operativi supportati da MySQL.\nDiffusione.\nLe piattaforme LAMP e WAMP incorporano MySQL per l'implementazione di server per gestire siti web dinamici, inoltre molti dei \"content management system\" di successo come WordPress, Joomla, Drupal e TikiWiki nascono proprio con il supporto predefinito a MySQL.\nIl software MediaWiki nato nel 2002, che gestisce i siti del progetto Wikimedia, \u00e8 basato su database MySQL. Wikimedia Foundation ha adottato MySQL fino al 2015 circa, migrando poi a MariaDB."}
{"id": "2758", "revid": "396099", "url": "https://it.wikipedia.org/wiki?curid=2758", "title": "Meccanica classica", "text": "Con il termine meccanica classica si intende generalmente, in fisica e in matematica, l'insieme delle teorie meccaniche, con i loro relativi formalismi, sviluppate fino alla fine del 1904 e comprese all'interno della fisica classica, escludendo quindi gli sviluppi della meccanica relativistica e della meccanica quantistica.\nEssa descrive in modo sostanzialmente accurato gran parte dei fenomeni meccanici osservabili direttamente nella nostra vita quotidiana ed \u00e8 applicabile ai corpi continui, a velocit\u00e0 non prossime alla velocit\u00e0 della luce e per dimensioni superiori a quelle atomiche o molecolari. Dove non sono valide queste ipotesi \u00e8 necessario applicare teorie meccaniche differenti, che tengano conto delle caratteristiche del sistema in esame.\nFormulazioni.\nAbitualmente si individuano all'interno della meccanica classica due formulazioni ben distinguibili:\n\u00c8 bene osservare che le due formulazioni sono perfettamente equivalenti, dato che dall'una si pu\u00f2 dimostrare l'altra e viceversa. Infatti, pur partendo da princ\u00ecpi diversi, i principi di Newton nel primo caso e il principio di minima azione nel secondo, e utilizzando metodi matematici differenti, giungono a risultati identici dal punto di vista sperimentale.\nPrincipi.\nPrincipio di relativit\u00e0.\nPer qualsiasi formulazione della meccanica classica risulta indispensabile introdurre un principio di relativit\u00e0. Nonostante esistano teorie pi\u00f9 generali, dotate di una validit\u00e0 pi\u00f9 estesa, per definire la meccanica classica \u00e8 pi\u00f9 che sufficiente il principio di relativit\u00e0 enunciato nel 1639 da Galileo Galilei nel suo \"Dialogo sopra i due massimi sistemi del mondo\":\nPrincipi di Newton.\nLa meccanica newtoniana si basa su tre princ\u00ecpi fondamentali:\nQuesta non \u00e8 l'unica formulazione possibile dei principi della meccanica newtoniana, ma ne esistono altre perfettamente equivalenti.\nPrincipio di minima azione.\nIn meccanica razionale, al posto dei tradizionali principi newtoniani, si definisce il principio di minima azione, noto anche come principio di azione stazionaria, che impone un condizione di tipo variazionale. Anche di quest'ultimo principio esistono molteplici definizioni, una di quelle pi\u00f9 utilizzate afferma che:\n\"Il moto naturale di un sistema \u00e8 tale da minimizzare l'azione formula_3 del sistema\", dove l'azione risulta definita come:\ndove formula_5 \u00e8 la funzione Lagrangiana, dipendente dalle coordinate generalizzate formula_6, dalle loro derivate temporali e dal tempo. Minimizzando questo funzionale si ottengono le equazioni del moto tramite le equazioni di Eulero-Lagrange.\nDiscipline della meccanica classica.\nDiscipline della meccanica newtoniana.\nLe discipline della meccanica newtoniana sono:\nCiascuna disciplina pu\u00f2 essere studiata nell'ambito del punto materiale, di un sistema di punti, di un corpo rigido o un corpo continuo."}
{"id": "2760", "revid": "465169", "url": "https://it.wikipedia.org/wiki?curid=2760", "title": "MegaTokyo", "text": "MegaTokyo \u00e8 un fumetto online in stile manga disegnato da Fred Gallagher (detto \"Piro\"). Disegni, storia e design del sito sono di Fred. Rodney Caston (detto \"Largo\") ha collaborato a scrivere la storia per il primo anno circa, ma a seguito di alcune incomprensioni sullo sviluppo da dare alla storia Fred ha acquisito l'intero progetto e lo prosegue da allora autonomamente. Le pubblicazioni delle tavole on line sono iniziate nell'estate del 2000. Gallagher \u00e8 stato licenziato dal suo 'normale' lavoro di architetto a fine 2002 e ne ha approfittato per diventare un mangaka (bench\u00e9 non si ritenga \"degno\") lavorando su Megatokyo a tempo pieno.\nMegaTokyo \u00e8 la storia di due statunitensi, Piro e Largo, che finiscono a Tokyo.\nMolte delle battute sono incentrate sul mondo dell'animazione giapponese, dei videogiochi, sull'informatica o sulle differenze culturali incontrate dai due personaggi.\nTutte le tavole sono disponibili gratuitamente sul sito ufficiale, ma si possono anche acquistare i volumetti inglesi stampati dalla Dark Horse Comics, che ha edito il secondo (ISBN 1-59307-118-3) ed il terzo volume (ISBN 1-59307-305-4) nonch\u00e9 una riedizione del primo (ISBN 1-59307-163-9), dato che l'edizione della IronCat \u00e8 oramai fuori stampa. Il quarto (ISBN 1-40121-126-7) e il quinto volume (ISBN 1-40121-127-5) sono stati pubblicati dalla CMX Manga.\nLa Free Books sta stampando i volumi italiani, in collaborazione con il team di fan che curano la traduzione del sito italiano.\nOrigine del nome.\nTokyo, nel futuro ipotizzato dall'animazione giapponese (vedi anime e manga) \u00e8 spesso chiamata 'MegaTokyo' o 'Neo-Tokyo'. In molti casi la citt\u00e0 \u00e8 stata distrutta da un disastro naturale o nucleare, ma solo per essere ricostruita pi\u00f9 grande di prima. Vedi Bubblegum Crisis, AD Police o Akira, solo per citarne alcuni. La citt\u00e0 descritta in questo fumetto mantiene il nome di Tokyo, ma contiene un \"collage\" parodistico di molti elementi di queste \"Tokyo del futuro\".\nIl fumetto ha questo nome solamente perch\u00e9 Rodney Caston aveva il dominio megatokyo.com gi\u00e0 registrato e inutilizzato. \"Largo\" originariamente aveva creato un sito di news sul mondo degli anime utilizzando Slashcode, ma ha fallito e il sito originale \u00e8 stato rimpazzato dal fumetto.\nTrama iniziale.\nLa storia inizia con Piro e Largo che cercano di entrare all'Electronic Entertainment Expo (E3). L'E3 per\u00f2 \u00e8 aperto solo ad addetti del settore o della stampa e non li accetta. Questo porta Largo ad ubriacarsi e fare una scenata; si sveglia in aereo: Piro aveva deciso di scappare per un po' dallo stato e di comprare due biglietti sola andata per il Giappone. Dopo essere arrivati a destinazione fanno per prima cosa spese in un negozio di giochi e gadget elettronici. Quando cercano di comprare il biglietto di ritorno scoprono di essere in rosso. Sono quindi bloccati in Giappone\u2026\nLinguaggio.\nMegatokyo, oltre alla lingua di traduzione, sfrutta svariati termini giapponesi sfruttati generalmente dagli otaku, quali \"nani?\" per dire \"cosa?\", \"hai\" per \"s\u00ec\", il termine \"baka\" (sciocco) che spicca su una delle magliette del protagonista, ed i vari termini onorifici sintetizzati nello stesso articolo riguardante gli otaku.\nCapita altres\u00ec che quando il \"protagonista\" di una tavola \u00e8 Largo, tutto ci\u00f2 che viene detto in giapponese rimane tale (in quanto Largo stesso non lo capisce), mentre quando \u00e8 Piro la figura principale della tavola i discorsi in giapponese vengono tradotti.\nTraduzioni.\nEsistono svariate traduzioni non ufficiali (ma approvate dall'autore, come si pu\u00f2 leggere nel suo rant sotto la tavola #479) create da fan, in genere per il puro gusto di far conoscere MegaTokyo ai propri connazionali che non sanno l'inglese.\nLe prime traduzioni nate sono quella tedesca e quella messicana, fatte \"manualmente\" utilizzando programmi di fotoritocco.\nLa creazione di MegaLettering ha dato la spinta necessaria alla nascita di tutte le successive traduzioni, arrivando a coprire anche lingue poco diffuse (ma non per questo meno interessanti) come interlingua. Oggi anche la traduzione tedesca usa questo sistema ed esiste anche una seconda versione in spagnolo che ha da tempo superato il punto dove quella messicana si \u00e8 fermata.\nElenco delle traduzioni (in ordine cronologico):"}
{"id": "2761", "revid": "1783371", "url": "https://it.wikipedia.org/wiki?curid=2761", "title": "Molecola", "text": "In fisica e chimica, la molecola (dal latino scientifico \"molecula\", derivato a sua volta da \"moles\", che significa \"mole\", cio\u00e8 \"piccola quantit\u00e0\") \u00e8 un'entit\u00e0 elettricamente neutra composta da due o pi\u00f9 atomi uniti da un legame covalente. Nella definizione del compendium of Chemical Terminology della IUPAC gli atomi formano una buca di potenziale coulombiano sufficientemente profonda da consentire la presenza di almeno uno stato vibrazionale.\nPu\u00f2 essere composta da pi\u00f9 atomi dello stesso elemento o di elementi diversi e identifica una sostanza, di cui costituisce l'unit\u00e0 fondamentale. Molecole costituite dagli stessi atomi con una diversa disposizione nello spazio sono dette isomeri di una sostanza e si differenziano per le propriet\u00e0 fisiche.\nIn chimica organica e biochimica, il termine \"molecola\" identifica talvolta anche ioni poliatomici, mentre nella teoria cinetica dei gas \u00e8 spesso utilizzato per ogni particella gassosa, indipendentemente dalla sua composizione: con tale definizione anche i singoli atomi nella famiglia dei gas nobili possono essere considerati molecole.\nDinamica molecolare.\nLa descrizione a livello atomico della materia utilizza il formalismo della meccanica quantistica, che attraverso la caratterizzazione probabilistica di una particella fornita dalla funzione d'onda permette di spiegare la natura elettromagnetica dei legami fisici e chimici che governano il comportamento delle molecole e dei loro costituenti. In tale contesto, lo studio della dinamica molecolare si basa sull'approssimazione di Born-Oppenheimer, anche detta \"approssimazione adiabatica\", che considera il moto dei nuclei indipendente da quello degli elettroni, dal momento che i primi sono estremamente pi\u00f9 pesanti e quindi pi\u00f9 lenti dei secondi. Questo rende possibile la fattorizzazione della funzione d'onda totale della molecola:\ndove il pedice \"e\" indica la funzione d'onda degli elettroni, il pedice \"n\" dei nuclei, ed formula_2 e formula_3 sono rispettivamente le posizioni di nuclei ed elettroni.\nTale funzione d'onda soddisfa l'equazione agli autovalori:\ndove formula_5 \u00e8 l'energia cinetica degli elettroni, formula_6 quella dei nuclei, formula_7 l'interazione coulombiana tra nuclei ed elettroni, formula_8 l'interazione coulombiana tra gli elettroni e formula_9 quella tra i nuclei.\nNell'approssimazione adiabatica, si richiede che la funzione d'onda elettronica soddisfi l'equazione agli autovalori:\nLa precedente espressione \u00e8 ottenuta grazie al fatto che l'operatore formula_11, contenuto nel termine formula_5, non agisce sulle coordinate dei nuclei, cos\u00ec che la funzione d'onda dei nuclei si possa raccogliere a fattor comune.\nLa funzione d'onda dei nuclei, invece, \u00e8 ricavata a partire dall'equazione totale, che esplicitando l'operatore impulso diventa:\nEssendo che:\nSi ottiene:\nche, trascurando per l'approssimazione adiabatica il termine:\ndiventa, inserendo la soluzione formula_18 dell'equazione elettronica:\nche \u00e8 l'equazione del moto dei nuclei.\nIl potenziale che guida il moto dei nuclei:\n\u00e8 detto \"potenziale adiabatico\" o \"potenziale intermolecolare\", e sta alla base della dinamica della molecola.\nDall'espressione del potenziale adiabatico si evince che la dinamica dei nuclei \u00e8 guidata dall'energia formula_18 fornita dall'equazione elettronica: questo termine \u00e8 fondamentale, dal momento che rappresenta il \"collante\" che tiene uniti i nuclei degli atomi che compongono la molecola.\nPer le molecole biatomiche il potenziale adiabatico \u00e8 un potenziale armonico, e pu\u00f2 essere approssimato dal potenziale di Morse, che a differenza dell'oscillatore armonico quantistico include esplicitamente gli effetti della rottura del legame chimico, come l'esistenza di stati non legati.\nMolecole biatomiche.\nLe molecole biatomiche sono composte da due atomi, e si distinguono in molecole omonucleari, quando gli atomi sono dello stesso elemento chimico, ed eteronucleari, quando invece gli atomi differiscono.\nLa molecola H2+.\nLe molecole diatomiche omonucleari sono composte da due atomi dello stesso elemento chimico; la pi\u00f9 semplice di queste \u00e8 H2+, per la quale l'equazione elettronica assume la forma:\ndove formula_23, il secondo ed il terzo termine rappresentano l'attrazione Vne dell'elettrone nei confronti dei nuclei ed il quarto la repulsione dei due nuclei.\nI due protoni formano due buche di potenziale, e la funzione d'onda dell'elettrone \u00e8 la combinazione lineare di due funzioni d'onda idrogenoidi formula_24:\nLa funzione d'onda formula_26 costituisce l'orbitale molecolare \"di legame\", la funzione formula_27 costituisce l'orbitale \"di antilegame\". L'orbitale di legame ha energia minore dell'orbitale di antilegame.\nLe funzioni formula_28, sebbene descrivano bene la distribuzione di probabilit\u00e0 dell'elettrone nello stato fondamentale, non sono soluzioni esatte dell'equazione elettronica.\nLa funzione d'onda formula_29, nello spazio tra i due nuclei, \u00e8 maggiore delle singole funzioni d'onda idrogenoidi formula_30, ed \u00e8 questo fatto che genera il legame covalente tra i due nuclei. Si nota infatti che la densit\u00e0 di probabilit\u00e0 associata alla funzione d'onda:\ncontiene un termine di interazione, il doppio prodotto, che rappresenta la sovrapposizione delle due funzioni d'onda: si tratta di una regione di carica negativa che unisce i due nuclei di carica opposta.\nPer quanto riguarda l'orbitale di antilegame formula_32, esso si annulla a met\u00e0 tra i due nuclei, dove genera una densit\u00e0 di probabilit\u00e0 minore di quella che avrebbe senza il termine di sovrapposizione.\nLa molecola H2.\nSi consideri ora la molecola H2, la pi\u00f9 semplice molecola neutra. Avendo due elettroni, la funzione d'onda elettronica di singoletto \u00e8 data da:\ne rappresenta l'orbitale di legame, mentre quella di tripletto da:\nche rappresenta l'orbitale di antilegame, dove:\ne\nsono gli stati di spin, in cui + rappresenta lo spin-up, - lo spin-down.\nLa densit\u00e0 di probabilit\u00e0 spaziale \u00e8:\nAnche in questo caso il termine di interferenza rappresenta la sovrapposizione delle funzioni d'onda idrogenoidi nella regione tra i nuclei, e comporta un aumento di carica nel caso di singoletto (segno +), ed una diminuzione di carica nel tripletto (segno -).\nMolecole eteronucleari.\nNelle molecole eteronucleari la simmetria che caratterizzava le molecole omonucleari viene a mancare, e gli orbitali non sono una pura combinazione simmetrica e antisimmetrica degli orbitali atomici. In tali molecole gli orbitali possono essere approssimati con gli autostati di una matrice quadrata di dimensione 2:\ndove:\n\u00e8 l'effettiva hamiltoniana di singolo elettrone mentre gli stati formula_41 e formula_42 sono gli orbitali corrispondenti rispettivamente all'atomo sinistro e destro.\nGli autovalori associati alla matrice sono:\nGli orbitali di legame formula_44 e antilegame formula_45 sono dati dagli autostati:\ncon:\nper formula_48 si ottiene la molecola omonucleare, ed il termine formula_49 rappresenta lo splitting tra l'orbitale di legame e di antilegame di una molecola omonucleare, ovvero lo splitting tra le combinazioni simmetriche ed antisimmetriche.\nAl crescere di formula_50 gli autostati di legame e di antilegame assomigliano sempre pi\u00f9 agli orbitali formula_41 e formula_42 dei singoli atomi, e lo stesso avviene per i rispettivi autovalori dell'energia. Quando la differenza formula_53 \u00e8 tale da comportare un trasferimento completo di carica tra i due atomi, il legame si dice ionico.\nMolecole poliatomiche.\nLe molecole poliatomiche possiedono pi\u00f9 di due atomi, che nella maggior parte dei casi sono diversi fra loro. La loro struttura \u00e8 estremamente diversificata poich\u00e9 le possibili combinazioni tra gli orbitali atomici che formano gli orbitali molecolari sono estremamente numerose.\nOltre al legame che caratterizza le molecole biatomiche, nelle molecole poliatomiche gli orbitali atomici \"s\" e \"p\" si possono combinare fra loro per formare orbitali detti \"ibridi\".\nSi riportano di seguito due esempi di molecole poliatomiche, l'acqua ed il metano:\nLa molecola H2O.\nUna delle pi\u00f9 semplici molecole poliatomiche \u00e8 quella dell'acqua, in cui l'ossigeno ha un orbitale \"p\" caratterizzato da una tripla degenerazione sui tre assi cartesiani, che genera due possibili configurazioni elettroniche: la prima \u00e8 il caso in cui i 4 elettroni riempiono completamente due lobi dell'orbitale, lasciando il terzo vuoto, mentre la seconda \u00e8 il caso in cui si abbiano due elettroni su un lobo, ed uno su ognuno dei restanti due. Tale orbitale pu\u00f2 essere quindi scritto come 2\"pxpypz2\", in cui si \u00e8 supposto che il lobo diretto lungo l'asse \"z\" contenga due elettroni, e questo rende possibile la formazione di due legami covalenti, in cui ai lobi \"x\" e \"y\" si legano i due atomi di idrogeno.\nLa molecola CH4.\nIl metano \u00e8 una molecola con un orbitale ibrido. Il carbonio ha configurazione elettronica 1\"s2\"2\"s2\"2\"p2\", e l'orbitale \"p\" e nel suo stato fondamentale pu\u00f2 quindi legarsi con solo due atomi di idrogeno. La molecola di metano esiste, tuttavia, dal momento che un elettrone dell'orbitale 2\"s2\" viene promosso all'orbitale \"p\", sicch\u00e9 la configurazione elettronica diventa 1\"s2\"2\"s\"2\"pxpypz\", generando quattro elettroni disaccoppiati che possono legarsi ad altrettanti atomi di idrogeno.\nI quattro orbitali molecolari ibridi sono quindi una combinazione lineare degli stati formula_54, formula_55, formula_56, formula_57 della forma:\ne formano un tetraedro con l'atomo di carbonio al centro.\nOrbitali e legami molecolari.\nL'orbitale molecolare caratterizza la configurazione elettronica di una molecola, definendo la distribuzione spaziale e l'energia degli elettroni, ed \u00e8 stato introdotto da Friedrich Hund e Robert S. Mulliken nel 1927 e 1928.\nUn orbitale molecolare \u00e8 rappresentato da una funzione d'onda il cui quadrato descrive la distribuzione di probabilit\u00e0 relativa alla posizione dell'elettrone. Tale funzione d'onda si ottiene dall'equazione d'onda che descrive l'intera molecola, che in generale non \u00e8 di facile soluzione: questa problematica viene risolta mediante un'approssimazione che consiste nello scrivere l'orbitale molecolare come combinazione lineare degli orbitali atomici dei singoli atomi. Tale approssimazione \u00e8 descritta dalla teoria degli orbitali molecolari.\nL'ordine di legame \u00e8 inoltre la semidifferenza tra il numero di elettroni leganti e il numero di elettroni antileganti. L'ordine di legame \u00e8 un indice della forza del legame stesso e viene utilizzato estensivamente anche nella teoria del legame di valenza.\nTeoria degli orbitali molecolari.\nLa teoria degli orbitali molecolari \u00e8 una tecnica per determinare la struttura molecolare in cui si pone che gli elettroni non siano assegnati a particolari legami chimici, ma siano trattati come oggetti che si muovono sotto l'influenza dei nuclei all'interno dell'intera molecola.\nLa funzione d'onda totale degli elettroni formula_59 \u00e8 scritta come combinazione lineare:\ndove formula_61 sono gli orbitali atomici, e formula_62 i coefficienti della sommatoria, ricavati risolvendo l'equazione di Schr\u00f6dinger per formula_63 ed applicando il principio variazionale.\nLe propriet\u00e0 principali degli orbitali molecolari cos\u00ec definiti sono:\nRappresentazione degli orbitali molecolari.\nLa nomenclatura degli orbitali molecolari ricalca quella degli orbitali atomici: quando un orbitale ha simmetria cilindrica rispetto alla congiungente dei due nuclei, detta \"direzione di legame\", viene indicato con la lettera greca formula_64; quando si trova da parti opposte rispetto alla direzione di legame viene indicato con formula_65. Accanto alla lettera si scrive un indice che indica da quale tipologia di legame atomico \u00e8 formato l'orbitale molecolare.\nVi \u00e8 inoltre una terza tipologia di legame, denotato con formula_66, ottenuto dalla sovrapposizione di quattro lobi di due orbitali atomici. Esistono in questo caso due piani nodali siti fra i due nuclei che contraggono tale legame. Il legame \u03b4 \u00e8 riscontrato nel legame quadruplo, legame multiplo importante in chimica inorganica e che caratterizza complessi quale [Re2Cl10]4- o altri tipi di cluster.\nL'orbitale di antilegame si denota inoltre con un asterisco, ad esempio la molecola H2 possiede un orbitale di legame formula_67 ed un orbitale di antilegame formula_68.\nTale legame viene rappresentato come in figura a lato, e si pu\u00f2 notare che gli elettroni di formula_75 hanno energia maggiore, e costituiscono un orbitale detto HOMO (Highest Occupied Molecular Orbital), mentre gli elettroni di formula_76 e formula_77 costituiscono gli orbitali vuoti a minore energia detti LUMO (Lowest\nUnoccupied Molecular Orbital). L'orbitale LUMO \u00e8 il centro in cui la molecola pu\u00f2 subire un attacco nucleofilo di una\nbase di Lewis, e si tratta quindi del centro di acidit\u00e0 di Lewis. Viceversa, HOMO \u00e8 il centro di basicit\u00e0 di Lewis della molecola, e pu\u00f2 subire un attacco elettrofilo.Se la differenza di elettronegativit\u00e0 \u00e8 maggiore di un valore convenzionale fissato a 1,9 vi \u00e8 un trasferimento completo di carica tra i due atomi, cio\u00e8 la nuvola elettronica pu\u00f2 considerarsi come spostata completamente sull'elemento pi\u00f9 elettronegativo. Tale legame prende il nome di legame ionico.Se il numero atomico dei due atomi differisce di molto accade che gli orbitali molecolari si formino tra orbitali atomici con energia simile, invece che dello stesso tipo.\nMoti interni nelle molecole biatomiche.\nI nuclei sono soggetti al potenziale adiabatico definito in precedenza, che nelle molecole biatomiche \u00e8 indipendente dalla posizione del centro di massa della molecola e dall'orientazione della retta congiungente i due nuclei. Il potenziale gode quindi di invarianza rispetto alle traslazioni ed alle rotazioni, e il moto dei nuclei pu\u00f2 essere studiato come un problema a due corpi, sicch\u00e9 l'equazione di Schr\u00f6dinger pu\u00f2 essere separata in moto radiale, dipendente dalla distanza tra i due nuclei, e moto orbitale, dipendente dal numero quantico orbitale. L'equazione di Schr\u00f6dinger nel caso di un moto in un campo centrale \u00e8:\ndove formula_79 indica la posizione del centro di massa e formula_80 la posizione relativa dei due nuclei, differenza delle rispettive posizioni.\nIl problema pu\u00f2 essere quindi separato in due equazioni, una per il centro di massa ed una per la particella di massa \u03bc che si muove in un campo centrale rispetto al centro di massa. La funzione d'onda si pu\u00f2 quindi fattorizzare nel seguente modo: formula_81. L'equazione per formula_82, che rappresenta il problema della particella libera, fornisce l'energia traslazionale della molecola. L'equazione per formula_83 si pu\u00f2 ulteriormente fattorizzare in parte radiale, dipendente da \"r\", e parte angolare, dipendente dalle coordinate angolari: formula_84.\nLa soluzione per formula_85 sono le armoniche sferiche, ed i rispettivi stati sono autostati del momento angolare orbitale e della sua componente lungo l'asse \"z\".\nL'equazione per formula_86 \u00e8 invece, detta formula_87:\ndove il secondo termine rappresenta il contributo energetico rotazionale formula_89, che dipende dal numero quantico orbitale \"l\".\nIl potenziale adiabatico pu\u00f2 essere inoltre sviluppato in serie di Taylor, che troncata al secondo ordine \u00e8:\ndove formula_91 \u00e8 il valore di formula_92 che minimizza formula_93, e rappresenta la posizione di equilibrio dei due nuclei. Tale espressione rappresenta un moto armonico attorno a formula_91 che fornisce un contributo energetico dato dall'energia dell'equazione elettronica contenuta in formula_95 e dall'energia vibrazionale formula_96.\nDetta formula_97 la lunghezza caratteristica data dalla relazione formula_98 e detta formula_99, le soluzioni dell'equazione per formula_100 sono:\ndove formula_102 \u00e8 il polinomio di Hermite di grado formula_103.\nLo spettro energetico contiene in definitiva tre termini:\nTali termini sono i contributi energetici che caratterizzano la dinamica della molecola biatomica, e nello specifico sono:\nIn conclusione, quindi, l'energia interna di una molecola biatomica \u00e8:\ndove i termini sono elencati in ordine di importanza.\nMoti interni nelle molecole poliatomiche.\nNelle molecole poliatomiche il calcolo dello spettro energetico pu\u00f2 essere molto complesso. Le simmetrie della molecola giocano spesso un ruolo determinante al fine di ottenere gli autovalori dell'energia vibrazionale e rotazionale.\nMoto vibrazionale.\nNelle molecole poliatomiche l'energia cinetica data dal moto vibrazionale \u00e8 espressa come:\ndove le coordinate cartesiane sono le posizioni del nucleo \u03b1-esimo rispetto alla posizione di equilibrio.\nUtilizzando coordinate \"mass\u2013weighted\":\n\u00e8 possibile definire la matrice formula_126 di elementi:\nE quindi, come nelle molecole biatomiche, l'energia vibrazionale pu\u00f2 essere espressa come:\ndove formula_129 \u00e8 il vettore che ha per componenti formula_130\nLe equazioni del moto sono date dal sistema di equazioni differenziali:\nOgni atomo vibra con la stessa frequenza angolare, e tali frequenze sono dette \"modi normali di vibrazione\", che si ottengono dalle radici dell'equazione caratteristica per la matrice formula_126:\nMoto rotazionale.\nConsiderando la molecola un corpo rigido, \u00e8 possibile definire il momento d'inerzia attorno a un asse \"a\" come:\nGli assi d'inerzia di una molecola sono tre, e i rispettivi momenti d'inerzia sono formula_135, formula_136, formula_137.\nSe formula_138, il corpo rigido \u00e8 detto \"asymmetrical top\", se formula_139 \u00e8 detto \"symmetrical top\", mentre se formula_140 \u00e8 detto \"spherical top\". All'interno dei corpi rigidi \"symmetrical top\", se formula_141 il corpo \u00e8 detto \"oblato \", si tratta di una molecola piatta, come il benzene, se invece formula_142 \u00e8 detto \"prolato\", e si tratta di una molecola allungata, come il pentacloruro di fosforo.\nL'energia cinetica \u00e8 data da:\ndove formula_144, formula_145 ed formula_146 sono le tre componenti dell'operatore momento angolare totale di\nrotazione della molecola lungo gli assi di inerzia \"a\", \"b\" e \"c\".\nSpettro elettromagnetico molecolare.\nLo spettro elettromagnetico molecolare \u00e8 generato dalle transizioni tra due autostati dell'energia totale. Nel caso si studi lo spettro di emissione la molecola passa da uno stato eccitato allo stato fondamentale, mentre nel caso si studi lo spettro di assorbimento si osserva la transizione inversa. Tale passaggio comporta l'emissione o l'assorbimento di un fotone, la cui frequenza \u00e8 data dalla legge di Planck:\ndove formula_157 \u00e8 la differenza di energia tra i due stati di partenza e arrivo:\nLe transizioni elettroniche dallo stato fondamentale ai primi stati eccitati sono dell'ordine di alcuni eV, e sono osservate nella regione del visibile e dell'ultravioletto dello spettro elettromagnetico, mentre le transizioni roto-vibrazionali sono osservate nella regione dell'infrarosso.\nLe transizioni tra due autostati dell'energia totale vengono studiate attraverso le transizioni tra autostati del momento di dipolo elettrico, definito come:\ncon \"e\" la carica dell'elettrone.\nTale operatore \u00e8 esplicitato dall'espressione:\ndove formula_161 \u00e8 l'operatore di momento dipolare elettronico della molecola:\nOgnuno dei livelli vibrazionali che caratterizzano una superficie adiabatica \u00e8 associato a diversi stati rotazionali. Nel diagramma spettroscopico le transizioni rotazionali costituiscono due rami: il primo \u00e8 detto \"R Branch\", e rappresenta le transizioni rotazionali tra i numeri quantici formula_163, mentre il secondo, detto \"P branch\", rappresenta le transizioni formula_164. Tra i due rami vi \u00e8 un vuoto, motivato dal fatto che la transizione formula_165 \u00e8 proibita dalle regole di selezione.\nQuando la transizione viene effettuata da un elettrone, essa genera anche transizioni tra autostati dell'energia roto-vibrazionale dei nuclei: tali transizioni sono dette \"vibroniche\", e sono causate dal fatto che a due differenti superfici adiabatiche corrispondono geometrie diverse della molecola. In particolare, nelle molecole biatomiche, corrispondono a distanze internucleari differenti.\nSpettro nucleare.\nSpettro nelle molecole biatomiche.\nNel caso di molecole biatomiche omonucleari il momento di dipolo elettrico \u00e8 nullo per motivi di simmetria, e questo fatto spiega la trasparenza dell'atmosfera terrestre, composta prevalentemente da O2 e N2.\nNelle molecole biatomiche eteronucleari, invece, l'elemento di matrice della componente formula_166 lungo l'asse \"z\" del momento di dipolo \u00e8:\ndove formula_168 sono gli autostati simultanei dell'energia vibrazionale e rotazionale. Lo stesso accade per le componenti \"x\" e \"y\".\nDalle propriet\u00e0 delle armoniche sferiche e dallo sviluppo di formula_169 attorno alla distanza di equilibrio si ottengono le regole di selezione:\nche definiscono le transizione permesse tra autostati dell'operatore associato all'osservabile dipolo elettrico.\nSpettro nelle molecole poliatomiche.\nL'operatore di momento dipolare elettronico di una molecola poliatomica \u00e8 dato da:\nin cui formula_172 sono i versori degli assi d'inerzia.\nIl momento di dipolo elettrico diventa:\nDetto formula_174 il vettore delle \"coordinate normali\", le cui componenti sono:\ned espandendo in serie di Taylor formula_176 attorno alla posizione di equilibrio:\nsi ottengono i due termini che generano le transizioni. Le transizioni dovute al primo termine del secondo membro sono nella regione delle microonde dello spettro, mentre le transizioni dovute al secondo termine nell'infrarosso. Il secondo termine fornisce inoltre le regole di selezione relative all'oscillatore armonico corrispondente: formula_178.\nPer quanto riguarda lo spettro rotazionale, si ha che gli \"spherical top\" ed i \"symmetrical top\" planari hanno dipolo nullo, e pertanto non generano transizioni di dipolo. Nel caso di \"symmetrical top\" non planari, il dipolo \u00e8 diretto lungo l'asse di simmetria, e le transizioni tra autostati degli operatori formula_179, formula_151 ed formula_146 sono rispettivamente:\ne si rilevano nella regione delle microonde dello spettro.\nSpettro elettronico.\nUna transizione elettronica molecolare consiste in una transizione da parte dell'elettrone tra due superfici adiabatiche. Tali transizioni sono simili a quelle atomiche, e consistono nella promozione di un elettrone da un orbitale molecolare ad un altro orbitale vuoto.\nLe regole di selezione si ricavano osservando che l'operatore di spin totale:\ncommuta con l'hamiltoniana elettronica e con formula_184, l'operatore di dipolo non agisce sullo spin, e pertanto si ha che formula_185.\nPer l'operatore di momento angolare nelle molecole biatomiche:\nsolo la componente lungo l'asse \"z\" commuta con formula_187, ottenendo che formula_188, mentre per le altre due componenti si ricava che formula_189. In definitiva si ha: formula_190\nIl principio di Franck Condon.\nIl principio di Franck Condon afferma la probabilit\u00e0 associata ad una transizione vibrazionale, data da:\naumenta all'aumentare della sovrapposizione delle funzioni d'onda dei rispettivi stati iniziale e finale. Questo comporta che i livelli vibrazionali associati allo stato finale sono favoriti nel momento in cui la transizione comporta un cambiamento minimo nelle coordinate nucleari. Una conseguenza del principio \u00e8 che, ad esempio, come mostrato nella figura a sinistra, se le funzioni d'onda tra lo stato fondamentale della superficie adiabatica iniziale e il secondo stato eccitato della superficie adiabatica finale si sovrappongono, tale transizione \u00e8 pi\u00f9 probabile delle altre dal momento che minimizza la variazione delle coordinate dei nuclei."}
{"id": "2767", "revid": "2054809", "url": "https://it.wikipedia.org/wiki?curid=2767", "title": "Moda (statistica)", "text": "In statistica, la moda (o norma) di una distribuzione di frequenza X \u00e8 la modalit\u00e0 (o la classe di modalit\u00e0) caratterizzata dalla massima frequenza e viene spesso rappresentata con la simbologia \u03bd0. In altre parole, \u00e8 il valore che compare pi\u00f9 frequentemente.\nUna distribuzione \u00e8 \"unimodale\" se ammette un solo valore modale, \u00e8 \"bimodale\" se ne ammette due (ossia: se esistono due valori che compaiono entrambi con la frequenza massima nella data distribuzione), \"trimodale\" se ne ha tre, ecc. \nLa presenza di due (o pi\u00f9) mode all'interno di un collettivo potrebbe essere sintomo della non omogeneit\u00e0 del collettivo stesso: potrebbero cio\u00e8 esistere al suo interno due (o pi\u00f9) sottogruppi omogenei al loro interno, ma distinti l'uno dall'altro per un'ulteriore caratteristica rispetto a quella osservata. \nSe le classi hanno la stessa ampiezza, per determinare la classe modale si pu\u00f2 ricorrere all'istogramma, individuando \"l'intervallo di altezza massima\", ovvero il \"punto di massimo della curva\".\nLa classe con la maggiore densit\u00e0 media (che corrisponde all'altezza dell'istogramma) \u00e8 quella modale.\nNel caso particolare della distribuzione normale, detta anche \"gaussiana\", la moda coincide con la media e la mediana.\nIndicando con formula_1 il numero di elementi che cadono nella classe formula_2, l'altezza formula_3 sar\u00e0 data da:\nL'utilit\u00e0 della moda risiede nell'essere l'unico degli indici di tendenza centrale in grado di sintetizzare caratteri qualitativi su scala nominale."}
{"id": "2768", "revid": "125997026", "url": "https://it.wikipedia.org/wiki?curid=2768", "title": "Moloch (divinit\u00e0)", "text": "Moloch (o Molech o Molekh o Molok o Mal'akh (che significa \"Re\") o Melqart, in ebraico \u05de\u05dc\u05da mlk) \u00e8 il nome sia di un dio, sia di un particolare tipo di sacrificio storicamente associato al fuoco. Moloch \u00e8 stato storicamente associato con culture di tutto il Vicino Oriente antico, tra cui gli Ebrei, gli Egizi, i Cananei, i Fenici e culture correlate nell'Africa settentrionale e nel Vicino Oriente.\nMoloch presso i Cananei.\nRitenuto dai Cananei un dio, la sua sede di culto era la valle della Geenna, alla base del monte Sion su cui sorgeva il primo nucleo di Gerusalemme. Gli venivano tributati sacrifici umani di bambini, che, dopo essere stati sgozzati, erano bruciati in olocausto in un fuoco tenuto costantemente acceso in suo onore. Col tempo Moloch divenne il nome del rituale durante il quale venivano bruciati bambini (forse i figli primogeniti), probabilmente con la convinzione di trasformarli in una specie di divinit\u00e0 protettrice della famiglia cui appartenevano.\nMoloch presso i Fenici.\nMoloch \u00e8 stato usato come termine per un analogo rituale fenicio, noto soprattutto tramite gli autori greco-romani e in relazione alla citt\u00e0 di Cartagine. I cartaginesi, in particolare, veneravano il dio Ba'al Hammon, che nella \"interpretatio graeca\" era identificato con Kronos, il dio divoratore dei suoi figli. Secondo i rabbini, i cartaginesi avrebbero collocato dei bambini nelle mani della statua metallica del dio, posta in santuari chiamati tofet, e avrebbero acceso il fuoco fino a consumarli completamente, mentre il rullo dei tamburi avrebbe impedito di udire le loro grida. Anche in altre numerose localit\u00e0 del Mediterraneo occidentale, fra cui la Sicilia (Mozia) e la Sardegna (Tharros, ecc.) sono stati ritrovati resti archeologici di tofet, sulla cui interpretazione non vi \u00e8 ancora consenso fra gli studiosi. Secondo alcuni si tratterebbe semplicemente di necropoli infantili, secondo altri sarebbero santuari, come dimostrano le epigrafi. Nel 70-80 % dei casi i resti appartengono a neonati di et\u00e0 inferiore ai sei mesi, ma sono stati trovati resti di bambini anche di 5-6 anni. L'azione del fuoco rende ormai impossibile verificare se i neonati fossero morti per cause naturali o per uccisione sacrificale.\nMoloch nella Bibbia.\nLa Bibbia, nell'Antico Testamento (Es: ; ), cita alcune volte un certo dio Moloch venerato dai Cananei al quale venivano offerti dei bambini in sacrificio (la Bibbia dice \"passati per il fuoco\"). Sempre la Bibbia indica col nome di \"tofet\" il luogo dove avvenivano questi sacrifici. In particolare si trovano riferimenti a Moloch nel Levitico dove Dio comanda di mettere a morte coloro che gli offrono i figli in sacrificio (Levitico 18,21; 20,2-5). Altre citazioni sono presenti nel Secondo Libro dei Re.\n\u00c8 possibile che a lui, sotto il nome di Milcom/Milkom, Salomone avesse reso culto in vecchiaia, in una sua transitoria fase politeistica:\nNel medioevo, nei posti e nei periodi in cui l'antisemitismo era pi\u00f9 forte, gli ebrei furono spesso accusati di rapire bambini cristiani per bruciarli vivi in rituali in qualche modo legati alla venerazione di Moloch.\nCuriosit\u00e0.\nMOLOCH \u00e8 anche il nome di un modello meteorologico sviluppato presso l'ISAC-CNR di Bologna."}
{"id": "2769", "revid": "1573940", "url": "https://it.wikipedia.org/wiki?curid=2769", "title": "Monoplacophora", "text": "I Monoplacofori (Monoplacophora ) sono una classe del phylum dei molluschi.\nDescrizione.\nLe poche specie viventi note sono caratterizzate da una simmetria bilaterale, dalla metameria, dalla presenza di due cavit\u00e0 celomatiche e una cavit\u00e0 pericardica. Il corpo comprende un piede circolare circondato dal solco del mantello ed \u00e8 ricoperto dorsalmente da una conchiglia unica, conica e ad apice leggermente incurvato. Il sacco dei visceri non ha subito torsione. \nVi sono otto paia di muscoli retrattori pedali e altri retrattori delle branchie (5 paia), 2 paia di cordoni nervosi longitudinali connessi da commensure trasversali in maniera metamerico-simile e anche i nefridi vengono ripetuti a disposizione metamerica. \nDa queste osservazioni si pu\u00f2 ritenere che i Monoplacofori rappresentino un tentativo, non completamente riuscito, di evoluzione della metameria. \nSono muniti anteriormente di due tentacoli. L'apertura boccale \u00e8 situata nel solco del mantello, preceduta da un velo ed \u00e8 provvista di radula. L'apertura anale \u00e8 posteriore e l'intestino \u00e8 lungo e forma delle anse.\nL'apparato respiratorio \u00e8 rappresentato da cinque paia di branchie uniseriate situate nel solco del mantello. Il cuore \u00e8 munito di due atrii a cui affluisce il sangue dalle ultime due paia di branchie.\nIl sistema nervoso \u00e8 costituito da un cingolo periesofageo e da due paia di tronchi longitudinali (pedali e viscero-palleali) uniti da dieci paia di commissure latero-pedali. Anche l'apparato escretore ha ordinamento metamerico con sei (o sette) paia di metanefridii connessi con il celoma o con il pericardio.\nI sessi sono separati con due paia di gonadi in rapporto con le corrispondenti paia di nefridi.\nDistribuzione e habitat.\nSono distribuiti in quasi tutti i mari e gli oceani del mondo. Nel Mediterraneo \u00e8 presente (anche se raro) il genere \"Veleropilina\".\nI monoplacofori vivono generalmente in acque profonde (oltre i 3000 metri sotto il livello del mare); ne sono state trovati comunque fino a una profondit\u00e0 minima di circa 200 m (genere \"Vema\").\nTassonomia.\nLa tassonomia di questa classe \u00e8 in discussione e in rapida evoluzione. \nMolluscaBase (2020) riconosce tre ordini, due dei quali estinti:\nLe circa 30 specie viventi note appartengono tutte alla famiglia Neopilinidae.\nEvoluzione.\nDi questa classe di molluschi sono stati ritrovati fossili tra il Cambriano e il Devoniano, per cui essi erano considerati estinti da circa 380 milioni di anni.\nNel 1957 fu pubblicata la notizia che una nave oceanografica danese, la Galathea, aveva raccolto nel 1952 vari esemplari di monoplacofori a 3370 metri di profondit\u00e0 al largo delle coste occidentali della Costa Rica. Alla nuova specie fu dato il nome di \"Neopilina galatheae\" (in onore della nave che effettu\u00f2 i dragaggi)."}
{"id": "2772", "revid": "709565", "url": "https://it.wikipedia.org/wiki?curid=2772", "title": "MINIX", "text": "MINIX \u00e8 un sistema operativo basato su un'architettura a microkernel. In origine fu una versione non-commerciale minima di Unix per PC IBM e computer IBM PC/AT nei tardi anni ottanta e nei primi anni novanta. Attualmente sono supportate le architetture Intel a partire dalla CPU 8088, fino alla serie Pentium.\nLe successive versioni - la pi\u00f9 recente \u00e8 la 1.5, contro la 3.0 per architetture Intel - furono software libero e utilizzabili su hardware Motorola 68000 (come Amiga, Atari ST e i primi Apple Macintosh) e su SPARC, come le workstation di Sun Microsystem.\nIn informatica \"MINIX\" indica anche il nome del file system predefinito disponibile all'installazione del sistema operativo MINIX, usato anche da altre distribuzioni come formato per i dischi di avvio o in altri ambiti dove \u00e8 necessario consumare poche risorse.\nStoria.\nLa creazione.\nAndrew S. Tanenbaum cre\u00f2 MINIX alla Vrije Universiteit ad Amsterdam nel 1987, per esemplificare i principi dei sistemi operativi spiegati nel suo libro di testo. Le 26.000 linee di codice sorgente del kernel, del gestore della memoria, e del file system sono incluse nel libro; \u00e8 scritto principalmente in linguaggio C.\nMINIX 1.5, nato nel 1991, supporta sistemi MicroChannel IBM PS/2 e fu anche portato su architetture SPARC e Motorola 68000, oltre alle piattaforme Atari ST, Commodore Amiga, Apple Macintosh e Sun SPARCstation.\nGli esperimenti di Linus Torvalds.\nLinus Torvalds, dopo aver usato per qualche tempo MINIX decise di creare un nuovo sistema operativo che fosse meno limitato e che potesse essere modificato e migliorato con poche difficolt\u00e0. Nel 1991 diede vita ad un nuovo kernel chiamato Linux. A differenza di Tanenbaum, per il suo nuovo sistema operativo scelse un'architettura monolitica. A quei tempi, Torvalds e Tanenbaum furono protagonisti di un dibattito molto acceso nel 1992 sul newsgroup comp.os.minix dal titolo \"Linux is obsolete\".\nAl momento del suo sviluppo, la licenza d'uso per MINIX era considerata libera, con un prezzo molto basso comparato con altri sistemi operativi. Comunque, non essendo software libero e neanche completamente open source, gli sforzi per lo sviluppo si spostarono verso i kernel Linux e FreeBSD. Nei tardi anni novanta la licenza di MINIX fu convertita in open source, ma allora era presente solo una piccola base di sviluppatori e utenti. Dalla versione MINIX 2.0 del 1997, diventa conforme allo standard POSIX.\nGli anni 2000.\nIntorno al 2005 Tanenbaum e alcuni suoi collaboratori hanno ripreso in mano il progetto e presentato la versione 3.0 del kernel. L'obiettivo del progetto \u00e8 lo sviluppo di un micro-kernel molto stabile per applicazioni embedded e altre pi\u00f9 generali. Il sistema operativo \u00e8 rilasciato con licenza BSD e attualmente supporta processori x86, anche se sono in sviluppo versioni per processori PowerPC e ARM7.\nMINIX \u00e8 parte integrante del firmware dei chipset Intel, l'Intel Management Engine.\nVersioni.\nElenco delle versioni di MINIX con data d'uscita:"}
{"id": "2773", "revid": "1584528", "url": "https://it.wikipedia.org/wiki?curid=2773", "title": "Classic Mac OS", "text": "\"Classic\" Mac OS \u00e8 stato il sistema operativo di Apple dedicato ai computer Macintosh. Il nome \u00e8 l'acronimo di \"Macintosh Operating System\". Il gruppo di sviluppo che realizz\u00f2 sia l'hardware che il software del progetto Macintosh comprendeva Bill Atkinson, Chris Espinosa, Joanna Hoffman, George Crow, Burrell Smith, Jerry Manock, Jef Raskin e Andy Hertzfeld.\nDescrizione.\nLa prima versione di Mac OS risale al 1984 e aveva la caratteristica di essere un sistema operativo completamente grafico. Questa novit\u00e0 favor\u00ec molto la popolarit\u00e0 delle GUI, infatti il ruolo che Mac OS ebbe nella loro diffusione \u00e8 ampiamente riconosciuto.\nIl nome Mac OS \u00e8 in realt\u00e0 riferito a due famiglie di sistemi operativi, anche se, non specificando la famiglia, pu\u00f2 riferirsi alla prima:\nIl sistema operativo del Macintosh originariamente non aveva un nome particolare, essendo parte integrante del prodotto: la versione 7 fu commercializzata semplicemente come \"System 7\" e con questo nome era conosciuta dagli utenti. Apple successivamente intraprese per un breve periodo la strategia di concedere il sistema operativo ad altri produttori di computer, perch\u00e9 potessero realizzare cloni del Mac e venne introdotto il nome \"Mac OS\" per distinguere il sistema operativo dai computer Macintosh prodotti da Apple.\nLa fama del Macintosh \u00e8 dovuta in gran parte alla sua interfaccia utente grafica (GUI). Quando fu introdotto il Macintosh, nel 1984, esistevano gi\u00e0 altri sistemi con GUI, in particolare i computer Alto e Star realizzati nei laboratori PARC della Xerox, che lo stesso team di sviluppo del Mac visit\u00f2 mentre lavorava al proprio progetto. La stessa Apple aveva gi\u00e0 realizzato un computer con interfaccia grafica, il Lisa. Tuttavia, Macintosh fu il primo di questi computer ad avere un grande successo commerciale e diede inizio alla diffusione di massa dell'interfaccia grafica.\nApple impieg\u00f2 grandi risorse nello studio di un'interfaccia grafica semplice e intuitiva da usare e il Mac fu il modello a cui aspirarono numerosi altri progetti di GUI.\nAltre caratteristiche peculiari del primo Macintosh (per l'epoca) furono l'utilizzo standard di un mouse e di un lettore per dischetti da tre pollici e mezzo. Il primo Mac era dotato di soli 128 KB di RAM e la maggior parte del sistema operativo era contenuta in ROM. Una parte importante del operativo fu sviluppato in Assembly, mentre il restante in Pascal. Le interfacce di programmazione, pubblicate nella collana Inside Macintosh, furono inizialmente specificate in questi due linguaggi. Il team di sviluppo originario del sistema operativo Macintosh comprendeva, fra gli altri sopracitati, Jef Raskin e Bill Atkinson.\nIl sistema funzionava sui processori CISC Motorola della serie 68000, utilizzati nei Macintosh per molti anni. Nel 1994 vennero lanciati i Power Macintosh basati sui processori RISC PowerPC, sviluppata da un consorzio comprendente Apple, IBM e Motorola; il sistema operativo venne gradualmente convertito in codice PowerPC. Questa operazione richiese molto tempo, per via della grande quantit\u00e0 di assembler 68k usato nel codice originale del Mac OS. Per permettere un rapido passaggio ai processori RISC, venne sviluppato un nanokernel PowerPC su cui girava il Mac OS tradizionale, che sui primi PowerMac era costituito quasi interamente da codice 68k emulato grazie al Mixed Mode Manager, lo stesso meccanismo che permetteva l'esecuzione trasparente di tutti i vecchi programmi per Mac sui Power Macintosh. La quantit\u00e0 di codice nativo PowerPC nel Mac OS aument\u00f2 gradualmente nelle versioni successive e con essa anche le prestazioni del sistema stesso.\nMentre il Mac OS classico veniva gradualmente ottimizzato per la nuova architettura PowerPC, Apple aveva in mente di sostituirlo con un sistema operativo completamente nuovo; il vecchio Mac OS, infatti, soffriva ancora di molte limitazioni imposte dalle scarse risorse del Macintosh originale, come la mancanza del multitasking preemptivo e della memoria protetta. Dopo una serie di joint-venture (Pink, Taligent), Apple punt\u00f2 sullo sviluppo di Copland, un nuovo sistema operativo basato sul nuKernel che avrebbe dovuto offrire multitasking preemptivo e memoria protetta pur mantenendo la piena compatibilit\u00e0 con il software preesistente. Copland sarebbe dovuto diventare Mac OS 8, ma la cattiva gestione del progetto (in particolare il requisito della piena retrocompatibilit\u00e0) portarono a grandi ritardi sulla tabella di marcia e, infine, all'abbandono del nuovo sistema. Mac OS 8 e Mac OS 9 vennero distribuiti, ma continuarono ad essere basati sulla tecnologia del System 7 (\"Blue\").\nDopo il fallimento di Copland, Apple si rese conto che l'unico modo per avere un sistema operativo aggiornato in tempi brevi era adottarne un altro gi\u00e0 esistente. Furono vagliate diverse possibilit\u00e0, fra cui il BeOS, ma alla fine la scelta cadde su OpenStep di NeXT. NeXT era stata fondata dallo stesso Steve Jobs, che in precedenza aveva fondato Apple insieme a Steve Wozniak. Con l'acquisizione di NeXT, Jobs torn\u00f2 alla guida di Apple e venne intrapreso lo sviluppo di un sistema che unisse le fondamenta di OpenStep (composto da una base UNIX, derivava da freeBSD, e dal microkernel Mach) con l'interfaccia grafica e le molte tecnologie ad alto livello del Mac OS. Il risultato di questa unione \u00e8 stato Mac OS X, che nel giro di pochi anni ha completamente rimpiazzato il Mac OS 9, ribattezzato nel frattempo \"Classic\". Per garantire la compatibilit\u00e0 con le vecchie applicazioni, rimase la possibilit\u00e0 di caricare, all'occorrenza, Classic all'interno di un apposito task di Mac OS X.\nVersioni.\nCronologia delle varie versioni, con innovazioni salienti:"}
{"id": "2775", "revid": "2194416", "url": "https://it.wikipedia.org/wiki?curid=2775", "title": "Microprocessori Intel", "text": "I microprocessori Intel hanno una quota di maggiornaza significativa nel mercato dei microprocessori, al 2010 si stimava una presenza intorno all'80%.\nDi seguito vengono elencati tutti i microprocessori progettati e messi in commercio da Intel nel corso degli anni, a incominciare dai primi anni settanta.Tra parentesi sono indicati i nomi in codice delle varie generazioni che si sono susseguite, o che sono gi\u00e0 in avanzato stato di sviluppo, ma che mantengono lo stesso nome commerciale. \u00c8 da tenere presente, inoltre, che alcuni processori hanno lo stesso nome in codice perch\u00e9 poggiano le loro basi su un progetto comune.\nProcessori x86 a 32 bit: la piattaforma IA-32.\nProcessori dedicati al settore desktop.\nLa gamma Core iX.\nA partire dal lancio dell'architettura Nehalem, Intel ha introdotto un numero progressivo per indicare la fascia di prestazioni di ciascuna famiglia delle proprie CPU. I processori vengono ancora commercializzati con il nome \"\"Core\" ma i suffissi \"Duo\" e \"Quad\" hanno lasciato il posto al pi\u00f9 semplice \"iX\"\" dove la \"X\" \u00e8 un numero crescente in maniera direttamente proporzionale alle prestazioni e funzionalit\u00e0 offerte dalla specifica famiglia di CPU. Tuttavia, alcuni core continuano a essere alla base di processori commercializzati con nomi differenti a seconda delle caratteristiche intrinseche di ciascun modello e quindi della fascia di mercato cui verr\u00e0 destinato:\nProcessori dedicati al settore mobile.\nLa gamma Core iX.\nAl pari di quanto fatto nel settore desktop, anche nel settore mobile a partire dal lancio dell'architettura Nehalem, Intel ha introdotto un numero progressivo per indicare la fascia di prestazioni di ciascuna famiglia delle proprie CPU. I processori vengono commercializzati con il nome \"\"Core\" e il suffisso \"iX\"\" dove la \"X\" \u00e8 un numero crescente in maniera direttamente proporzionale alle prestazioni e funzionalit\u00e0 offerte dalla specifica famiglia di CPU:\nProcessori dedicati ai sistemi Netbook e Nettop (notebook e desktop pensati per la navigazione).\nVersioni dedicate ai sistemi embedded.\nPer le CPU pensate per il settore dei sistemi embedded Intel non ha creato un nome commerciale; di seguito vengono quindi riportati direttamente i nomi in codice dei processori sviluppati:\nVersioni dedicate ai dispositivi di elettronica di consumo.\nPer le CPU pensate per il settore dispositivi di elettronica di consumo (televisori, lettori di supporti ottici, ecc.) Intel non ha creato un nome commerciale; di seguito vengono quindi riportati direttamente i nomi in codice dei processori sviluppati:\nProgetti sospesi o \"congelati\".\nNel corso degli anni \u00e8 accaduto che alcuni progetti relativi a futuri processori venissero improvvisamente sospesi oppure dopo alcuni annunci preliminari non se ne \u00e8 pi\u00f9 saputo nulla."}
{"id": "2777", "revid": "125438287", "url": "https://it.wikipedia.org/wiki?curid=2777", "title": "Meridiano", "text": "Un meridiano o linea di longitudine, in geografia, indica un immaginario arco che congiunge il Polo Nord terrestre con il Polo Sud terrestre ovvero una linea che unisce i (due) punti per i quali passa l'asse di rotazione terrestre.\nUn meridiano, assieme al suo antimeridiano, forma il cerchio massimo ottenuto dall'intersezione di un piano che attraversa la Terra passando per il suo centro.\nDescrizione.\nIl termine \"meridiano\" deriva dal latino \"meridies\", che significa \"mezzogiorno\". Esso unisce tutti i punti della Terra che hanno il mezzogiorno nello stesso istante. Il Sole attraversa un dato meridiano terrestre a met\u00e0 del periodo di tempo che va dall'alba al tramonto.\nSulla terra, che ruota attorno al proprio asse, si dicono meridiani tutte le curve che risultano dall'intersezione della sua superficie con un qualsiasi semipiano che esce dall'asse di rotazione; nell'uso comune, s'intende per meridiano la circonferenza massima (cerchio meridiano) costituita da due meridiani opposti. L'asse terrestre incontra la superficie della terra ai poli, per essi passano infiniti \"meridiani\".\nPer ogni punto della superficie della Terra diverso dai poli invece passa un solo meridiano, identificabile dalla longitudine corrispondente; la longitudine di un punto \u00e8 convenzionalmente misurata come arco di equatore compreso tra il meridiano fondamentale e il meridiano passante per il punto. Alla longitudine di un punto viene assegnato il cardine Est oppure Ovest a seconda che esso si trovi a destra (oriente) o a sinistra (occidente) del meridiano di Greenwich, per un osservatore con la faccia rivolta verso il polo nord.\nTutti i meridiani hanno uguale lunghezza, essendo la met\u00e0 di un cerchio massimo sulla superficie terrestre. La lunghezza \u00e8 pari a 20.004,5\u00a0km.\nPer convenzione, il \"meridiano 0\" detto anche Meridiano di Greenwich (\"Prime Meridian\" in inglese) passa appunto per Greenwich (Londra), l'altra sua met\u00e0 (l'antimeridiano 180\u00b0) passa per l'Oceano Pacifico identificando in massima parte la cosiddetta linea di cambiamento di data.\nStoria della misura del meridiano terrestre.\nIn antichit\u00e0 le prime stime della lunghezza del meridiano terrestre si basavano sul semplice assunto geometrico che la Terra fosse una sfera perfetta. Conoscendo quindi, con un qualche procedimento, sia la misura di un arco di meridiano terrestre sia il corrispondente angolo al centro, era possibile calcolare la lunghezza del meridiano stesso attraverso una semplice proporzione.\nDalle informazioni giunte fino a noi dall'epoca classica, su questo semplice modello si dovevano essere basate le prime stime di studiosi, quali ad esempio Eudosso di Cnido e Dicearco da Messina.\nLa prima misurazione della circonferenza terrestre o meglio, del meridiano terrestre, di cui si hanno notizie meno incerte, la dobbiamo al filosofo e geografo Eratostene di Cirene (III secolo a.C.), che ad Alessandria d'Egitto dirigeva la pi\u00f9 grande biblioteca nota a quei tempi.\nEratostene assunse che Siene ed Alessandria d'Egitto fossero sullo stesso meridiano. Avendo potuto verificare che a Siene, che si trova appena al di sopra del Tropico del Cancro, durante il solstizio d'estate, i raggi del Sole penetravano fino al fondo dei pozzi e che quindi il Sole in quel momento era allo zenit, egli misur\u00f2 nello stesso giorno ed istante di un anno diverso ad Alessandria d'Egitto l'angolo che i raggi solari formavano con uno gnomone: un semplice bastone conficcato in verticale nel terreno. In tale circostanza pot\u00e9 verificare che i raggi del sole non erano verticali, poich\u00e9 il bastone proiettava sul terreno un'ombra, che con la verticale produceva un angolo di 7\u00b0 e 12'.\nPer semplice costruzione geometrica si evince che quell'angolo corrisponde alla differenza di latitudine tra le due citt\u00e0. Eratostene moltiplic\u00f2 quindi la misura angolare (ottenuta con un semplice calcolo), 1/50 dell'angolo giro, per la distanza tra Siene ed Alessandria (5.000 stadi) ottenendo 250.000 stadi (~ 39.357\u00a0km) come misura della circonferenza terrestre. Oggi tale valore viene fatto corrispondere a circa 40.000\u00a0km, un valore assai vicino alla lunghezza del meridiano medio.\nL'accuratezza del risultato \u00e8 probabilmente legata pi\u00f9 al caso che al metodo utilizzato da Eratostene, in quanto si sommerebbero diversi errori: quello legato alla difficolt\u00e0 nella misurazione dell'angolo, al fatto che Siene ed Alessandria non appartengano allo stesso meridiano, alla correzione della circonferenza fatta dallo stesso Eratostene in 252.000 stadi, all'ipotesi che uno stadio corrisponda a 157,5 metri circa. Quest'ultima ipotesi in particolare \u00e8 stata ottenuta grazie al rapporto tra stadio egizio e cubito reale (del quale \u00e8 meglio conosciuta dagli storici la corrispondenza in metri) proposto da Plinio.\nTuttavia, il fatto stesso che si sia tentata una tale misura, implica la ferma consapevolezza dei greci del fatto che la Terra fosse sferica, 1.800 anni prima del viaggio di Cristoforo Colombo.\nIn epoca moderna, la misurazione del meridiano terrestre \u00e8 un problema della Geodesia e pu\u00f2 essere risolto con diverse tecniche, che utilizzano principalmente misurazioni satellitari."}
{"id": "2778", "revid": "210936", "url": "https://it.wikipedia.org/wiki?curid=2778", "title": "Misura del meridiano terrestre", "text": ""}
{"id": "2780", "revid": "599013", "url": "https://it.wikipedia.org/wiki?curid=2780", "title": "Meridiano di Greenwich", "text": "Il meridiano di Greenwich \u00e8 il circolo massimo meridiano avente per convenzione longitudine pari a zero.\nStoria.\nDicearco da Messina, che per primo abbozz\u00f2 l'idea delle coordinate geografiche, us\u00f2 come meridiano fondamentale quello dell'isola di Rodi e tale riferimento fu seguito anche da Ipparco di Nicea. Marino di Tiro e Claudio Tolomeo scelsero invece il punto pi\u00f9 occidentale delle terre emerse, ovvero le isole Fortunate (attuali Canarie).\nA partire dal Cinquecento le potenze marittime europee scelsero per la redazione dei diari di bordo e delle carte nautiche un meridiano fondamentale che fosse comodo per loro: l'isola di Terceira nelle Azzorre per il Portogallo, Toledo per la Spagna, i cosmografi fiamminghi e olandesi presero a riferimento l'isola di El Hierro nelle Canarie, allora chiamata \"Ferro\".\nQuando la Francia intraprese anch'essa le esplorazioni oceaniche, Luigi XIII riun\u00ec nell'aprile 1634 una conferenza di cartografi e astronomi di tutta Europa perch\u00e9 stabilissero un unico riferimento. Essi, sancendo una tradizione che risaliva a Tolomeo, scelsero di adottare il Meridiano dell'Isola del Ferro (Isole Canarie), che venne allora definito per convenzione come il meridiano 20\u00b0 a ovest di Parigi (17\u00b0 39' 46\" a ovest di Greenwich).\nNel 1718 i Cassini tracciarono il Meridiano di Parigi (2\u00b0 20' 14\" a est di Greenwich) in base al quale redassero la prima carta topografica della Francia.\nNel 1738 la Gran Bretagna adott\u00f2 il Meridiano di Greenwich, non solo per le carte topografiche, ma anche per quelle nautiche. Con lo sviluppo delle ferrovie iniziato nel 1830 con la linea Liverpool Manchester, sorse il problema che ogni citt\u00e0 avesse la sua ora che impediva di stilare un orario dei treni creando difficolt\u00e0 nella programmazione, nel 1848 le societ\u00e0 ferroviarie britanniche stabilirono che in tutto il Regno Unito era valida l'ora di Greenwich: in tutto il paese era mezzogiorno nel momento in cui il sole era allo zenit sulla longitudine di quello che sarebbe divenuto il meridiano zero. Numerose istituzioni seguirono l'esempio, gli uffici delle poste ebbero il compito di comunicare via telegrafo quando avveniva questo evento, in modo che tutte le citt\u00e0 potessero regolare i loro orologi pubblici, successivamente fu la radio a trsmettere l'ora esatta. Nel 1880 con una legge si stabil\u00ec l'uniformit\u00e0 in tutta la Gran Bretagna del fuso di Greenwich.\nQuasi tutte le nazioni adottarono un proprio meridiano primo per redigere le carte topografiche nazionali: l'Italia adott\u00f2 il Meridiano di Monte Mario a Roma e Pisa, il Portogallo Lisbona, la Spagna Madrid, il Belgio Bruxelles, la Svizzera Berna, la Norvegia Cristiania (odierna Oslo), la Danimarca Copenaghen, la Svezia Stoccolma, la Polonia Varsavia, la Romania Oradea, la Russia San Pietroburgo, gli Stati Uniti Filadelfia e Washington, D.C.; il Brasile Rio de Janeiro (43\u00b0 10' 19\u201d W); l'Egitto Alessandria (29\u00b0 53' E); l'Impero Ottomano Gerusalemme; l'India Ujjain; il Giappone Kyoto.\nLa Germania e l'Impero austro-ungarico continuarono a usare il Meridiano dell'Isola di Ferro fino all'introduzione del Meridiano di Greenwich.\nNegli atlanti le alternative seguite erano solo tre: il Meridiano dell'Isola di Ferro, il Meridiano di Parigi e il Meridiano di Greenwich. In molti atlanti gli stessi meridiani in alto erano numerati secondo l'Isola del Ferro e in basso secondo Parigi, o viceversa.\nIl meridiano dell'Isola di Ferro perse credibilit\u00e0 quando ci si rese conto che esso non passava esattamente a 20\u00b0 ovest rispetto a Parigi, bens\u00ec a 20\u00b0 29\u2032 5\u2033. E allora vi fu una competizione fra Parigi e Greenwich, che fu vinta da quest'ultima.\nNascita del meridiano.\nNel corso della seconda met\u00e0 dell'Ottocento la diffusione delle navi a vapore e l'aumento dei trasporti marittimi, insieme a quella delle linee ferroviarie internazionali, mostrarono che c'era una necessit\u00e0 sempre pi\u00f9 globale di trovare un meridiano zero su cui tutti fossero d'accordo. Questo \u201cmeridiano fondamentale\u201d sarebbe stato utile non soltanto per unificare le carte nautiche, ma anche per avere un tempo universale di riferimento su cui calcolare tutti gli altri. Stabilendo un \u201ctempo universale\u201d \u2013 come lo chiamiamo oggi \u2013 sarebbe stato infatti possibile organizzare tutti quelli che oggi chiamiamo \u201cfusi orari\u201d semplicemente aggiungendo un certo numero di ore al tempo universale.\nQuindi si decise di stabilire quale dovesse essere questo meridiano che era proprio l'obiettivo della Conferenza di Washington, promossa nell'ottobre del 1884 dall'amministrazione degli Stati Uniti. In quest'occasione venne definito da 41 delegati provenienti da 25 paesi, alla presenza del Presidente degli Stati Uniti d'America, il meridiano zero, ossia quello che passa per l'Osservatorio di Greenwich.\nLa seconda risoluzione, che legava i meridiani a Greenwich, \u00e8 stata approvata con 22 voti a favore e contrario solo Santo Domingo, oggi Repubblica Dominicana; non parteciparono Francia e Brasile. Infatti i francesi non adottarono il meridiano di Greenwich fino al 1911.\nLa linea internazionale del cambio di data (la linea spezzata rossa sul lato destro dell'immagine qui a fianco) si trova sul lato opposto del mondo rispetto al meridiano primo.\nLocalit\u00e0 attraversate.\nDal polo nord al polo sud, il meridiano di Greenwich attraversa i seguenti territori e paesi:"}
{"id": "2785", "revid": "154639", "url": "https://it.wikipedia.org/wiki?curid=2785", "title": "Magia", "text": "Con il termine magia si intende una tecnica che si prefigge di influenzare o dominare gli eventi, i fenomeni fisici e l'essere umano con la volont\u00e0; a tal fine la magia pu\u00f2 servirsi di atti e formule verbali, come di gesti e rituali appropriati.\nL'etimologia del vocabolo \"magia\" (in greco \u03bc\u03b1\u03b3\u03b5\u03af\u03b1) deriva dal nome con cui veniva indicata nell'antica Grecia la dottrina praticata dai \u00abMagi\u00bb (\u039c\u03ac\u03b3\u03bf\u03b9), i sacerdoti zoroastriani della Persia.\nStoria.\nNella maggior parte delle culture antiche e moderne, fin dagli albori della civilt\u00e0, sono esistite credenze e pratiche magiche, con caratteristiche sostanzialmente simili anche se formalmente diverse, tipiche non solo dell'occultismo e della stregoneria, ma che formavano un \"unicum\" con la scienza e la religione.\nAd alcune scene di pitture del paleolitico superiore trovate nelle caverne francesi sono state attribuite finalit\u00e0 magiche da parte di studiosi come Henri Breuil, al fine ad esempio di ottenere successo nella caccia.\nAntico Egitto.\nLa societ\u00e0 dell'Antico Egitto \u00e8 fortemente intrisa di magia e credenze occulte. Nel pantheon egizio, oltre a Uerethekau e Heka, dea della magia, anche Iside e Thot, da cui deriv\u00f2 l'ermetismo, sono caratterizzati da poteri magici. Sono stati trovati molti papiri magici, scritti in greco, copto e demotico, che contengono formule ritenute capaci di prolungare la vita, fornire aiuto in questioni amorose e combattere i mali. \u00c8 attestata anche la credenza nella cerimonia magica dell'apertura della bocca per mezzo della quale si riteneva possibile conferire un'anima a statuette, utilizzate come controfigure magiche dei defunti.\nIl cosiddetto \"Libro dei morti degli antichi egizi\", definito in origine \"Incantesimi che narrano l'uscita dell'Anima Verso la piena Luce del Giorno\", scritto su papiri, muri tombali e sarcofagi, \u00e8 l'insieme di incantesimi da pronunciarsi per la \u00ab...resurrezione dello spirito e il suo ingresso nelle Regioni dell'Al di l\u00e0\u00bb. Per gli antichi egizi tutto \u00e8 animato, per loro il mondo spirituale non impone leggi al mondo fisico, ma, per analogia, cos\u00ec come il volto di una persona \u00e8 considerato espressione dell'anima, il mondo spirituale si esprime tramite quello fisico. La natura non \u00e8 inanimata e non sottost\u00e0 a mere leggi meccaniche, bens\u00ec l'espressione della vita passa attraverso varie fasi spirituali che, in questo mondo, vengono rappresentate dalle esperienze fisiche vissute direttamente dall'uomo come una sorta di simboli.\nTutto \u00e8 animato e vivente, ogni fenomeno, per analogia, esprime la manifestazione di un piano spirituale nel piano fisico. L'analogia \u00e8 applicata alla posizione degli astri, al simbolismo del colore, alle forme geometriche (ad esempio la figura geometrica della piramide), alle caratteristiche degli animali (zoolatria) e cos\u00ec via ad ogni espressione della vita. Questa civilt\u00e0, oltre cinquemila anni fa, \u00e8 stata quindi crogiolo per la nascita e la codifica dell'astrologia, della teurgia e della negromanzia.\nAntico Medio Oriente.\nIn Mesopotamia, nelle culture sumera, accadica e caldea, come anche in Persia, la terra d'origine dei Magi, si trovano numerose attestazioni di rituali di magia cerimoniale.\nTutte le fonti antiche riportano esempi di pratiche magiche, come:\nComunque il pi\u00f9 grande apporto culturale del Medio Oriente consist\u00e9 nell'astrologia: l'osservazione degli astri era non solo magicamente inscindibile dal computo del tempo, ma anche strettamente legata ad ogni evento naturale.\nMondo greco-romano antico.\nIn Grecia fu Erodoto a coniare il termine \u00abmago\u00bb per indicare un sacerdote di una trib\u00f9 della Persia antica. Dal IV secolo a.C. il vocabolo \"mageia\" cominci\u00f2 ad essere utilizzato per indicare un insieme di dottrine nate dalla commistione di tradizioni arcaiche e le pratiche rituali ereditate dai Persiani. Fu comunque nella \"koin\u00e8\" culturale ellenistica che ebbe luogo quella fusione dei riti magici con elementi astrologici e alchimistici, che sar\u00e0 alla base di tutta la speculazione magica dei secoli successivi. Nell\"'Odissea\" incontriamo il personaggio della dea Circe, in s\u00e9guito travisato come \u00abmaga Circe\u00bb, dato che nel mondo omerico e fino alla prima met\u00e0 del V secolo a.C. non esiste per i Greci il concetto di \"magia\", ma solo di \"prodigio\" inteso come intervento divino.\nNella tarda antichit\u00e0 troviamo numerose testimonianze riguardo a rituali di teurgia la cui provenienza \u00e8 spesso attribuita, dagli stessi teurghi, all'antico Egitto. Verso il III - IV secolo della nostra era compaiono anche trattazioni filosofiche a favore di tale pratica, in particolare per opera del filosofo neoplatonico Giamblico.\nNella letteratura latina si trovano numerose testimonianze relative a tutta una serie di attivit\u00e0 occulte. Esperimenti di negromanzia, uccisioni a distanza, animali parlanti, statue che camminano, filtri d'amore, metamorfosi, divinazioni, talismani che curano le malattie, sono solamente alcuni degli oggetti e dei rituali magici adoperati dai maghi che compaiono nelle opere di Orazio, Plinio il Vecchio, Virgilio, Porfirio, ed altri.\nNel panorama letterario di magia latina un posto di prim'ordine spetta a \"Le metamorfosi\" (anche conosciuto come \"L'asino d'oro\") di Apuleio. L'opera, l'unico romanzo della letteratura latina pervenutoci intero, si compone di undici libri, nei quali viene narrata la storia di Lucio, un giovane trasformato per magia in asino, che, dopo varie peripezie, ritorna uomo per intercessione della dea Iside. Da ricordare che lo stesso Apuleio fu processato sotto la falsa accusa di aver costretto con la magia una ricca vedova a sposarlo per impadronirsi della dote, mentre in realt\u00e0 l'aveva fatto per fare un favore al figlio di lei, amico suo, che mor\u00ec, spingendo i parenti a credere che il suo fosse un elaborato piano per rubargli l'eredit\u00e0. Riusc\u00ec tuttavia a scagionarsi dall'accusa presentando il testamento della vedova, in cui la donna (dietro consiglio dello stesso Apuleio) lasciava tutto al figlio piccolo.\nDel resto, nel diritto romano le leggi antiche prevedevano pene severe per quanti utilizzavano mezzi magici per conseguire scopi criminali.\nMedioevo.\nNonostante la polemica antimagica di alcuni scrittori cristiani, come Origene, Sant'Agostino e Tommaso d'Aquino, e l'ostilit\u00e0 della Chiesa nei riguardi delle arti occulte, il substrato culturale della magia medievale ebbe una notevole rilevanza.\nPersino il mondo religioso germanico fu prodigo di divinit\u00e0 intrise di doti magiche, come Thor e Odino; anzi lo scopo della magia era quello di liberare le forze occulte possedute dalle potenze superiori.\nLa produzione letteraria di carattere magico, inizialmente piuttosto scarsa, crebbe progressivamente durante il basso Medioevo, fino a diventare molto ricco soprattutto alle soglie dell'et\u00e0 umanistica, grazie anche alla mediazione di scrittori arabi. Alcune opere astrologiche, come il \"Tetrabiblos\" di Claudio Tolomeo, l\"'Introductiorum\" di Albumasar, il \"Liber Vaccae\" (o \"Libro degli esperimenti\") ed il famoso \"Picatrix\", ebbero una enorme influenza sulla speculazione magica di quello che sar\u00e0 il periodo rinascimentale.\nAlcuni autori tuttavia, come Isidoro da Siviglia e pi\u00f9 tardi Ugo da San Vittore, accomunavano la magia all'idolatria, in quanto scienza conferita dai demoni. \u00c8 nel XIII secolo con Guglielmo d'Alvernia e Alberto Magno, che s'inizi\u00f2 a porre l'accento sulla categoria della magia naturale, che tanta fortuna ebbe nei secoli immediatamente successivi. Sempre nel XIII secolo torn\u00f2 in auge anche l'astrologia, con autori allora famosissimi come il forlivese Guido Bonatti, la cui influenza sar\u00e0 notevole ancora nel XVI secolo.\nDante Alighieri condanna maghi ed indovini nella quarta bolgia dell'ottavo girone infernale, nel ventesimo canto dell'Inferno.\nDal XV al XVIII secolo.\nIl periodo che va dal XV agl'inizi del XVII secolo segna la grande rinascita della magia, in sostanziale parallelismo, come fa notare anche C. S. Lewis, con il crescere degli interessi scientifici. L'inizio di questa rivoluzione magica pu\u00f2 essere considerata l'opera di traduzione che alcuni umanisti, il pi\u00f9 importante dei quali fu Marsilio Ficino, fecero delle quattordici opere che formavano il cosiddetto \"Corpus Hermeticum\", degli \"Oracoli caldaici\" e degli \"Inni orfici\". Queste opere, attribuite dagli studiosi rinascimentali rispettivamente ad Ermes Trismegisto, Zoroastro ed Orfeo, erano in realt\u00e0 raccolte di testi nate in et\u00e0 imperiale romana, che combinavano elementi neoplatonici, concetti ricavati dal Cristianesimo, dottrine magico-teurgiche e forme di gnosi mistico-magica.\nNel Rinascimento, sul substrato colto di dottrine neoplatoniche, neopitagoriche ed ermetiche si incardin\u00f2 la riflessione speculativa magico-astrologica-alchemica, arricchita da idee derivanti dalla Cabala ebraica, come testimoniano emblematicamente le figure di Pico della Mirandola e Giordano Bruno. \nIl compendio forse pi\u00f9 interessante per la magia rinascimentale \u00e8 il \"De occulta philosophia\" di Cornelio Agrippa von Nettesheim. In questa opera il medico, astrologo, filosofo e alchimista tedesco definisce la magia \u00abla scienza pi\u00f9 perfetta\u00bb, e la divide in tre tipi: naturale, celeste e cerimoniale, dove i primi due rappresentano la magia bianca, ed il terzo quella nera o necromantica.\nQueste argomentazioni saranno riprese pi\u00f9 tardi nel \"Magiae naturalis sive de miraculis rerum naturalium\" del napoletano Giovanni Battista Della Porta, il quale vede nella magia naturale il culmine della filosofia naturale, e nel \"Del senso delle cose e della magia\" di Tommaso Campanella. Altra importante figura nel contesto magico-alchemico rinascimentale \u00e8 quella di Paracelso, la cui iatrochimica risente della simbiosi tra magia naturale e scienza sperimentale, tipica del XVI secolo.\nProprio mentre la tradizione magica \u00e8 al suo culmine, nel XVII secolo s'iniziano a vedere le avvisaglie di una nuova polemica contro la cultura magico-alchimistica, che caratterizzer\u00e0 maggiormente il Secolo dei Lumi. Il precursore della condanna delle varie dottrine magiche in nome del sapere scientifico \u00e8 da considerarsi Francesco Bacone. A partire da questo momento la magia inizier\u00e0 un lento declino, favorito da pensatori come Cartesio e Hobbes e dallo sviluppo delle correnti filosofiche del meccanicismo, del razionalismo e dell'empirismo.\nNel XVIII secolo, con l'avvento dell'Illuminismo, la magia, definitivamente sconfitta nell'ambito della cultura dominante, venne relegata in una specie di limbo, nel quale tuttavia riusc\u00ec in qualche modo a sopravvivere, nell'ambito di correnti sotterranee rosacrociane e di alcuni settori della nuova massoneria.\nIn letteratura sono presenti varie figure di maghi come, ad esempio: le streghe (\"witches\") nel \"Macbeth\" e Prospero ne \"La tempesta\" di William Shakespeare; la maga Alcina nell\"'Orlando Furioso\" di Ludovico Ariosto; la maga Armida nella \"Gerusalemme liberata\" di Torquato Tasso. Nel Settecento Johann Wolfgang Goethe rappresenta il protagonista del suo poema \"Faust\" come un erudito dottore che ha deciso di dedicarsi alle arti magiche, essendo rimasto deluso e annoiato della vita dopo aver invano cercato di penetrare i misteri dell'universo:\nXIX secolo.\nDopo l'epoca del Romanticismo, che recuper\u00f2 i valori della spiritualit\u00e0, dell'arte e dell'immaginazione, la seconda met\u00e0 del XIX secolo \u00e8 caratterizzata da un rinnovato interesse nei confronti dell'occultismo e dell'esoterismo magico. La figura che meglio incarna il \"revival\" delle scienze occulte nell'Ottocento \u00e8 il mago Eliphas L\u00e9vi, nato Alphonse Louis Constant, la cui ricca produzione letteraria influenz\u00f2 grandemente la speculazione occultista del secolo successivo.\nL'ultimo scorcio del secolo vide anche il sorgere di numerose organizzazioni e societ\u00e0 segrete nelle quali la magia aveva un ruolo significativo, come l'\u00a0\"Ordre Kabbalistique de la Rose-Croix\" fondato in Francia da Stanislas de Guaita, l'\u00a0\"Hermetic Order of the Golden Dawn\", fondato in Inghilterra da Samuel Liddell MacGregor Mathers, l'\u00a0\"Ordo Templi Orientis\", fondato in Germania da Franz Hartmann, e soprattutto la Societ\u00e0 Teosofica, fondata negli Stati Uniti d'America da Helena Petrovna Blavatsky, in cui si ritrovano alcuni elementi che rimandano a una concezione magica dell'esistenza e dei rapporti con i mondi ultraterreni.\nEt\u00e0 contemporanea.\nIl panorama della magia dei nostri giorni \u00e8 molto variegato e di difficile analisi sistematica, soprattutto a causa del coacervo sincretistico che caratterizza la maggior parte delle odierne dottrine magiche, esoteriche e occultistiche. In genere il substrato comune \u00e8 costituito da alcune dottrine che si riallacciano alle tradizioni neoplatoniche, gnostiche, ermetiche, cabalistiche, astrologiche, alchimistiche e mitologiche antiche, sebbene connotate dall'esigenza di riadattarle all'et\u00e0 moderna come nel caso dell'antroposofia. Su quelle dottrine e sul pensiero dei moderni occultisti, da Madame Blavatsky a G\u00e9rard Encausse, da Samuel Liddell MacGregor Mathers ad Aleister Crowley, da G. I. Gurdjieff a Gerald Gardner, a Dion Fortune, a Eusapia Palladino, a Gustavo Rol sono nate tutta una serie di associazioni e gruppi esoterici, pi\u00f9 o meno influenzati dalle nuove correnti della \"New Age\", della Wicca, della Stregoneria Tradizionale e del Neopaganesimo.\nIn Italia uno degli ultimi celebri rappresentanti e divulgatori della teoria e della prassi magica fu Giuliano Kremmerz. Tra gli altri Julius Evola, intendendo la magia come attitudine superiore, e non come scienza operativa \"sui generis\", la riteneva una forma di conoscenza iniziatica, che comporta la trasformazione interiore di chi la pratica. La vera magia \u00e8 in particolare per Evola un modo di tradurre in prassi realizzativa i dettami della filosofia idealistica, per la quale l'Io \u00e8 chiamato a \u00abporre se stesso\u00bb attuando la propria potenza creatrice.\nCaratteristiche.\nLa pratica della magia e la fiducia nelle sue possibilit\u00e0 presuppone una visione spirituale del mondo, tale per cui la realt\u00e0 sia dominata da forze spirituali che per la loro stessa valenza possano essere ridestate, a partire in primo luogo dalla pronuncia dei loro nomi, compito originario di Adamo secondo la \"Genesi\", cos\u00ec come Dio cre\u00f2 la Terra grazie alla potenza del Verbo.\nL'intenzione con cui si utilizza il potere insito nelle parole magiche, se disinteressato o egoistico, determina la differenza tra i due tipi di magia, ovvero rispettivamente tra:\nEsiste inoltre un insieme di nozioni e pratiche facenti capo ad una categoria intermedia denominata magia rossa che non pu\u00f2 essere definita n\u00e9 buona n\u00e9 cattiva, ma indirizzata ad ottenere uno scopo personale, il pi\u00f9 delle volte a carattere sentimentale. Insieme agli altri due tipi di magia essa formerebbe una triade, una sorta di sintesi tra il bene ed il male, qualora questi due termini siano ritenuti non necessariamente contrapposti ma complementari. I sacerdoti persiani, ad esempio, o gli autori dei grimori, sapevano propiziarsi non solo gli spiriti pi\u00f9 elevati a fini benefici, ma anche quelli malefici per rivolgere eventuali calamit\u00e0 contro i propri nemici.\nAll'aspetto positivo di un rituale pu\u00f2 corrispondere cos\u00ec un risvolto negativo. Solitamente i riti magici utilizzano una combinazione tra le diverse tecniche. Nei casi in cui il mago, durante una pratica cerimoniale, ricorra all'intervento di un'entit\u00e0 soprannaturale, a seconda della natura di quest'ultima si entra nei campi della necromanzia, dello spiritismo e della demonologia, mentre l'arte di evocare o invocare potenze sovrumane benefiche (angeli, divinit\u00e0, spiriti elementali ecc.) \u00e8 pi\u00f9 propriamente chiamata teurgia.\nLa stregoneria \u00e8 generalmente associata alla magia nera, alla magia popolare, oppure al cosiddetto \u00absentiero della mano sinistra\u00bb, tradizionalmente identificato col male, sebbene proprio la conoscenza di questo possa alle volte essere considerata una via per approdare al bene; il mago inoltre, per essere tale, dovrebbe dar prova di saper dominare le intelligenze diaboliche, anzich\u00e9 farsene sottomettere.\nSecondo Papus, \u00abla Magia \u00e8 l'applicazione della volont\u00e0 umana dinamizzata alla rapida evoluzione delle forze viventi della Natura\u00bb. In quanto tale, essa presuppone una preparazione ed un raffinamento della suddetta volont\u00e0, attraverso una progressiva rinascita in una nuova dimensione e concezione della vita, cio\u00e8 un'iniziazione: cos\u00ec intesa la magia costituisce il nucleo di ogni forma di esoterismo.\nLa magia scaturita dall'iniziazione si prefigge lo scopo di partecipare all'attuazione cosmica dei piani divini, sia in maniera personale, sia ricorrendo ad un rito esteriore, sotto la guida di un maestro; si parla in questo caso di cerimonia di \u00abAlta Magia\u00bb, detta anche magia cerimoniale, la quale ricorre in genere a quattro operazioni fondamentali:\nPer scegliere il momento pi\u00f9 proprizio per la propria operazione, il praticante di magia cerimoniale \u00e8 tenuto a conoscere non solo l'astrologia oraria, ma anche quella cabbalistica per associare certe ore, giorni o periodi di tempo a quegli angeli, arcangeli e spiriti planetari corrispondenti al risultato che si prefigge. Egli agisce in maniera impeccabile, munito in genere di una spada magica con cui tracciare un pentacolo o un cerchio sacro, avvalendosi inoltre di simboli e oggetti anch'essi corrispondenti alle suddette qualit\u00e0 determinate per via astrologica, e seguendo alle volte le istruzioni di un grimorio.\nPer il suo sistema di analogie con cui ogni parte risulta collegata al tutto, la magia riproduce cos\u00ec in piccolo il macrocosmo universale; per questo motivo eventuali differenze della magia cerimoniale rispetto a quelle di tipo naturale, contadino, o stregonesco dipendono pi\u00f9 che altro dalla competenza, volont\u00e0 e orientamento di chi la pratica.\nTecniche.\nLe tecniche magiche possono essere raggruppate convenzionalmente in diverse categorie:\nInterpretazioni.\nLa magia, in quanto fenomeno ubiquitario che ha accompagnato la civilt\u00e0 umana dagli albori, \u00e8 stata ed \u00e8 oggetto di studio da parte delle scienze sociali, prime fra tutte l'antropologia culturale, l'etnologia e la psicologia. Le tematiche affrontate nello studio della magia solitamente riguardano la sua relazione con la scienza e la religione, la sua funzione sociali e la natura del suo pensiero.\nEvoluzionismo.\nNel 1871 Edward Tylor nella \"Cultura dei primitivi\" arriv\u00f2 alla conclusione che la magia fosse una \u00abscienza sbagliata\u00bb in quanto non in grado di distinguere i rapporti causa-effetto da quelli propriamente temporali. Vicino alla posizione tyloriana fu James George Frazer, il quale, nel \"Ramo d'oro\", pur considerando la magia un primo stadio nello sviluppo della civilt\u00e0, ebbe il merito di fornire una prima classificazione della magia. Egli distinse i processi magici in:\nScuola sociologica francese.\nL'etnologo francese Lucien L\u00e9vy-Bruhl giudic\u00f2 le culture cosiddette primitive come guidate esclusivamente da una visione magico-mistica del mondo, quindi prescientifica, nella quale si ritiene che ogni cosa si possa trasformare in qualsiasi momento in un'altra. Agl'inizi del XX secolo Henri Hubert e Marcel Mauss pubblicarono \"Teoria generale della magia\". In quest'opera i due etnologi francesi assunsero un orientamento pi\u00f9 sociologico rispetto al passato, rivolgendo la loro attenzione non tanto alla struttura dei riti magici, quanto al contesto sociale nel quale questi si svolgono. Hubert e Mauss studiarono anche i rapporti della magia con la scienza e la religione, ravvisando tra loro delle analogie in virt\u00f9 dei terreni comuni di intervento: la natura riguardo a scienza e magia, ed il sacro per religione e magia.\nAnche \u00c9mile Durkheim intervenne nella discussione dei rapporti tra magia e religione. Nel suo \"Le forme elementari della religione\" afferma che la magia essendo per sua natura una pratica privata e quasi segreta, non pu\u00f2 essere paragonata alla religione, che \u00e8 un fenomeno sociale e prettamente collettivo.\nL'attenzione degli studi antropologici sul fenomeno magico si \u00e8 basata fondamentalmente su due costanti interagenti e soggiacenti il rituale magico ed interagenti: sistema di simboli e comunicazione sociale.\nUn notevole contributo in questa direzione \u00e8 venuto da Claude L\u00e9vi-Strauss. In \"Antropologia strutturale\" lo studioso dedica un saggio dal titolo \"Lo stregone e la sua magia\" all'universo simbolico della magia. La funzione semantica del concetto magico \u00e8 alla base dell'esempio riportato da Levi-Strauss sulla base di un racconto di Franz Boas. I casi di guarigione magica per opera dello sciamano Quesalid dimostrano, secondo l'antropologo francese, che ogni atto magico presuppone l'esistenza di un rituale basato su segni, che abbiano un significato per la collettivit\u00e0 che partecipa all'esperimento magico e ne condivide la speranza di riuscita.\nScuola inglese.\nAll'antropologo inglese Alfred Reginald Radcliffe-Brown si deve la prima disamina seria del concetto di \"mana\", utilizzato per la prima volta dall'etnologo Robert Codrington. Questa forza non individualizzata insita in tutte le cose permea l'atto magico (il rituale), chi lo compie (lo sciamano), quanti vi assistono (la societ\u00e0) e l'ambiente in cui viene svolta l'azione (la natura). L'accento posto dal Brown sul valore rituale e sociale della magia, contrapponendolo al gi\u00e0 presupposto legame tra magia e scienza, condizion\u00f2 la successiva discussione sull'argomento.\nUn'altra opera che ebbe una considerevole risonanza fu \"Stregoneria, oracoli e magia tra gli Azande\", scritta nel 1937 da Edward Evan Evans-Pritchard. La ricerca da lui effettuata nel Sudan sud-occidentale lo port\u00f2 a conclusioni vicine a quelle del Radcliffe-Brown. Anche l'Evans-Pritchard teorizz\u00f2 la centralit\u00e0 del contesto sociale nel quale la magia si esplica e l'assenza di un legame tra scienza e magia, in quanto l'obiettivo finale del rituale magico non consisterebbe nel modificare la natura, ma nel contrastare i poteri di streghe o maghi.\nFunzionalismo.\nUn contributo fondamentale alla interpretazione della magia dal punto di vista antropologico lo diede Bronis\u0142aw Malinowski. Nel suo \"Magia, scienza, religione\", lo studioso polacco nega qualsiasi contatto della magia con la pratica empirica, che vede come entit\u00e0 separate. Famoso l'esempio della canoa, durante la costruzione della quale l'artefice non ha bisogno della magia per l'esecuzione tecnica del natante, che reggerebbe il mare comunque, ma il rituale magico interviene durante il lavoro come sussidio rassicurante. L'atto magico sarebbe quindi l'espressione simbolica di un desiderio, completamente slegato dal rapporto causa-effetto, che \u00e8 comunque tenuto ben presente. Sulla scia di Malinowski, gli antropologi successivi hanno sottolineato che il ricorso alla magia si avrebbe solitamente in presenza di fenomeni inesplicabili, davanti ai quali le pratiche empiriche sono considerate impotenti.\nLa Magia secondo De Martino.\nUna posizione interessante e diversa rispetto a quella del funzionalismo \u00e8 quella dell'antropologo Ernesto de Martino, il quale sosteneva che l'universo magico facesse da mediatore con la concezione dell'aldil\u00e0 e con la paura delle persone di perdere la presenza.\nNei suoi studi nel Mezzogiorno d'Italia nel 1948 egli rivel\u00f2 come, davanti ad una grave crisi, come la morte di una persona cara, la magia, assieme ad una buona pianificazione sociale, consentisse di incanalare il dolore per riscattarsi dagli istinti animali.\nPsicologia.\nLa natura della magia \u00e8 stata studiata anche dal punto di vista psicologico. Basandosi sulle teorie evoluzioniste del Frazer, studiosi come Wilhelm Wundt, Gerardus van der Leeuw e soprattutto Sigmund Freud accostarono il pensiero magico dell'uomo primitivo a quello del bambino, il quale ritiene che la realt\u00e0 sia influenzabile secondo i suoi pensieri ed i suoi desideri. Pi\u00f9 recentemente anche Ernesto De Martino ne \"Il mondo magico\" pone l'accento su alcuni fenomeni tipici di pratiche sciamaniche, quali la spersonalizzazione e lo scatenamento di impulsi incontrollabili.\nIl rapporto con la religione.\nLa questione se la magia sia concettualmente diversa dalla religione, o se invece possa essere assimilata a questa, \u00e8 dibattuta. Nella magia l'uomo cercherebbe di imporre la propria volont\u00e0 al divino, mentre nella religione sarebbe l'uomo a sottomettersi al volere della divinit\u00e0, ma i due ambiti tendono spesso a sovrapporsi, con atteggiamenti simili di fronte al mistero della creazione, e riconoscendo entrambe l'esistenza di uno o pi\u00f9 esseri spirituali.\nA seconda dell'uso che se ne fa, la magia bianca si avvicinerebbe ai rituali della religione, quando attraverso l'azione di un \"medium\" o di un intermediario si proponga di evocare entit\u00e0 superiori di sommo livello, intervenendo unicamente per recare beneficio ad altri. Chi, al contrario, si serva della magia per imporre il proprio volere in maniera palese oppure occulta, tendendo a distorcere il normale corso degli eventi, \u00e8 facilmente associato a quella nera di tipo \u00abdiabolico\u00bb (termine derivante dal greco \"dia-ballo\", \u00abdividere\u00bb, che avrebbe un significato opposto rispetto a \u00abreligione\u00bb, dal latino \"re-ligare\", \u00abunire\u00bb).\nCirca il rapporto con la religione, un contributo alla definizione di magia \u00e8 stato fornito dallo studioso italiano di antropologia religiosa e di storia delle religioni Alfonso Maria Di Nola. Secondo costui la magia si distingue dal fenomeno religioso \u00abper la sua efficacia automatica, per la sua destinazione utile immediata e per l'attitudine a dominare o controllare la realt\u00e0\u00bb. Nella magia dunque si realizzerebbe una volont\u00e0 di dominio o controllo della realt\u00e0 attraverso una manipolazione del sovrannaturale, e quindi un sostanziale ribaltamento della prospettiva religiosa in cui l'uomo si riconosce dipendente dal sovrannaturale.\nMonoteismo.\nUfficialmente, Ebraismo e Cristianesimo considerano la magia un'attivit\u00e0 proibita, equiparandola alla stregoneria, ed hanno spesso perseguitato i loro praticanti. Nell'Islamismo \u00e8 ammessa invece la magia bianca, mentre si condanna quella nera, ritenuta malvagia.\nAltre tendenze nel pensiero monoteista hanno respinto tutte le forme di magia, sia in quanto opera dei demoni, oppure ritenendole niente pi\u00f9 che illusioni ed inganni disonesti. Alcuni paventano che la recente popolarit\u00e0 della \u00abteologia della prosperit\u00e0\u00bb, di origine statunitense, costituisca un ritorno al pensiero magico all'interno del Cristianesimo. Gi\u00e0 il Cristianesimo gnostico, peraltro, possedeva una forte componente mistica, e pur evitando la pratica della magia, prediligeva i rituali pi\u00f9 nobili della teurgia, ossia di elevazione e ricongiungimento al divino.\nCristianesimo.\nLa Bibbia si esprime pi\u00f9 volte in termini perentori contro il ricorso a pratiche magiche:\nLa magia era quindi inaccettabile per la Chiesa cattolica e fin dagli inizi erano ammesse solo pratiche di devozione, come l'utilizzo di reliquie o acqua benedetta, in opposizione alla \"blasfema\" negromanzia (\"nigromantia\"), che coinvolgono l'invocazione dei demoni (goetia).\nL'attuale Catechismo della Chiesa cattolica tratta della divinazione e della magia nella parte terza, sezione seconda.\nBench\u00e9 sia prevista la possibilit\u00e0 dell'ispirazione della divina profezia, in esso si rifiutano \"tutte le forme di divinazione\". Nella sezione \"pratiche di magia e stregoneria\" le pratiche \"di dominare i poteri occulti\" al fine di \"avere un potere soprannaturale sugli altri\" sono denunciate come \"gravemente contrarie alle virt\u00f9 della religione\".\nIslam.\nLa magia \u00e8 pienamente riconosciuta nel mondo islamico. Essa pu\u00f2 essere considerata una \"tecnica\", rispondente a sue proprie leggi, agenti per preciso disposto divino, che fa uso dei cosiddetti \"sihr\", ovvero incantesimi o sortilegi, in grado di servirsi dei \"ginn\", spiriti intermedi menzionati esplicitamente nel \"Corano\", qualora siano benevoli.\nSi condanna tuttavia la magia nera o \"sa\u1e25r shay\u1e6d\u0101n\u012b\", che ricorre ai \"ginn\" diabolici."}
{"id": "2786", "revid": "2039709", "url": "https://it.wikipedia.org/wiki?curid=2786", "title": "Mercurio", "text": ""}
{"id": "2787", "revid": "125740062", "url": "https://it.wikipedia.org/wiki?curid=2787", "title": "Marte", "text": ""}
{"id": "2788", "revid": "287204", "url": "https://it.wikipedia.org/wiki?curid=2788", "title": "Motociclismo", "text": "Il motociclismo nella sua accezione pi\u00f9 estesa \u00e8 un insieme di attivit\u00e0 che si svolgono con qualsiasi tipo di motocicletta (o pi\u00f9 in generale con dei motoveicoli).\nQueste attivit\u00e0 spaziano dal motociclismo sportivo al mototurismo e motoradunismo, fino al quotidiano utilizzo della motocicletta come mezzo di trasporto e di lavoro urbano ed interurbano.\nMotociclismo sportivo.\nIl motociclismo sportivo \u00e8 il settore agonistico comprendente le varie discipline che prevedono competizioni tra piloti a bordo di motociclette.\nUtilizzare i nuovi mezzi di locomozione a fine Ottocento per gareggiare al pari dei cavalli, biciclette e simili, \u00e8 stato un evento naturale nell'evoluzione della competizione tra uomini con qualsivoglia mezzo.\nOggi \u00e8 uno tra gli sport motoristici pi\u00f9 diffusi, seguiti e praticati in Italia e nei paesi pi\u00f9 \"avanzati\", cio\u00e8 quei paesi che hanno la possibilit\u00e0 di investire economicamente in questo settore.\nEsistono due tipologie principali:\nIl motociclismo sportivo \u00e8 uno sport prettamente individuale (a parte le motociclette con \"sidecar\") e trova solo rari esempi di competizioni a squadre: Cross delle nazioni, International Six Days ecc.\nIl regolamento e organizzazione delle diverse discipline sportive \u00e8 di competenza della Federazione Internazionale Motociclistica.\nMotoradunismo.\nIl motoradunismo non \u00e8 altro che il raduno o aggregamento di molti motociclisti in un determinato luogo. I pi\u00f9 famosi raduni motociclistici contano decine di migliaia di presenze, come l'Elefantentreffen che si svolge ogni anno tra gennaio e febbraio nel sud della Germania, la \"Biker Fest\" che si svolge a maggio in Friuli. Il \"Super Rally\", raduno riservato solo alle Harley-Davidson e che ogni anno si svolge in una nazione europea diversa, mentre il \"Triumph Tridays\", raduno monomarca Triumph si svolge solitamente a giugno in Austria. Tra gli appassionati Ducati \u00e8 celebre il \"World Ducati Weekend\" che si tiene a Misano Adriatico, dove si svolge anche la \"Yamaha Fest\", incontro dedicato ai proprietari di motociclette Yamaha, mentre le \"Giornate Mondiali Guzzi\" di Mandello del Lario attira un gran numero di Guzzisti. Negli Stati Uniti d'America, raduni come la Daytona Beach Bike Week che si svolge a marzo in Florida e lo \"Sturgis Motorcycle Rally\" di agosto nel Dakota del Sud possono contare da diversi anni ormai un numero di partecipanti che si attesta attorno al mezzo milione di persone.\nA Bobbio passando per il Passo del Penice ogni anno si svolge il \"Motoraduno \u2013 San Colombano Day\" in omaggio a San Colombano patrono e protettore dei motociclisti.\nAnnualmente, durante l'ultima domenica del mese di settembre, si svolge anche il raduno Distinguished Gentleman's Ride che viene organizzato in tutto il mondo contemporaneamente e al quale \u00e8 legata una raccolta fondi per la ricerca sul cancro e la prevenzione dei suicidi.\nMototurismo.\nLetteratura, cinema e televisione.\nVi \u00e8 una discreta produzione letteraria sui viaggi in moto: \"Il veicolo perfetto \u2013 La motocicletta\" di Melissa Holbrook Pierson, \"Verso la Mongolia\" e \"Sulla via della seta\" di Italo Barazzutti, \"In Vespa da Milano a Tokyo\" di Roberto Patrignani e tutte le avventure in Vespa di Giorgio Bettinelli sono tra i libri pi\u00f9 conosciuti.\nDiversi sono i film che hanno come soggetto principale la motocicletta. Tra gli altri \"Easy Rider\" con Peter Fonda, \"Il selvaggio\" con Marlon Brando e \"I diari della motocicletta\" dove viene raccontato il lungo viaggio effettuato in Sud America da Ernesto Guevara e Alberto Granado a cavallo di una Norton 500 M18.\nL'attore Ewan McGregor ha creato due programmi televisivi chiamate \"Long Way Round\" e \"Long Way Down\" che raccontano i suoi lunghissimi viaggi in moto. Di questi viaggi McGregor ha scritto anche libri dal titolo omonimo.\nIn Italia.\nIl mototurismo italiano si avvale, principalmente, di due trofei: Trofeo Turistico Nazionale (T.T.N.) e Trofeo Turistico (Nazionale) Moto Donna (T.M.D.), sostituiti dal 2011 dal \"campionato turismo\", i cui singoli eventi sono denominati \"motoraduni d'eccellenza\". In entrambi vige il regolamento indetto dalla Federazione Motociclistica Italiana (F.M.I.).\nPer partecipare ai trofei i motociclisti devono essere iscritti ad un moto club associato alla F.M.I. ed avere la Licenza Turistica.\nLe categorie sono: isolato (conduttore/conduttrice, passeggero/a), squadre.\nPer chi partecipa in solitario (isolato), i km percorsi sono contati dal suo luogo di residenza al luogo dove avviene il motoraduno. Nella classifica a squadre, i km sono contati dal luogo della sede del moto club di appartenenza.\nUn'ulteriore manifestazione mototuristica \u00e8 il Motoraid Turistico. La partecipazione consiste in gare di regolarit\u00e0 mototuristica, quindi in una marcia di precisione, in un determinato luogo e territorio, rispettando i tempi di una tabella di marcia prestabilita. Inoltre si tiene conto dei km registrati dai Commissari di Gara nella Licenza Turistica.\nIn Europa e nel mondo.\nUno dei viaggi pi\u00f9 affascinanti per i motociclisti europei \u00e8 senz'altro il Raid a Capo Nord, mentre per gli statunitensi un itinerario classico \u00e8 il \"coast to coast\", cio\u00e8 un viaggio che si compie dalla costa atlantica a quella pacifica degli USA o viceversa.\nAssociazioni motociclistiche.\nPer promuovere e gestire il motociclismo sportivo e il motoradunismo, in Italia \u00e8 attiva da molti anni la Federazione Motociclistica Italiana, mentre per difendere i diritti dei motociclisti per diversi temi attuali quali la mobilit\u00e0 urbana, la sicurezza delle strade, i blocchi del traffico, sono nate spontaneamente diverse associazioni come \"Coordinamento Italiano Motociclisti\", \"Motocivismo\" e l\"Associazione Motociclisti Incolumi\"."}
{"id": "2789", "revid": "919135", "url": "https://it.wikipedia.org/wiki?curid=2789", "title": "Momento (probabilit\u00e0)", "text": "In probabilit\u00e0, il momento semplice o teorico di origine formula_1 e ordine formula_2 di una variabile casuale discreta \u00e8 definito come il valore atteso della formula_2-esima potenza dei valori\ndove formula_5 denota la funzione di massa di probabilit\u00e0 della variabile casuale. Oppure, nel caso di una distribuzione continua,\ndove formula_7 denota la funzione di densit\u00e0 della variabile casuale.\nSi definisce momento centrale un momento semplice con origine formula_8 e di ordine formula_2 come la speranza matematica della formula_2-esima potenza dello scarto da formula_8 (formula_12 = formula_13)\noppure, nel caso di una variabile casuale continua,\ndove formula_12 denota appunto il valore atteso della variabile casuale.\nCaratteristiche di tali \"momenti\" semplici e centrali sono:\nIn generale, la relazione tra il \"momento centrale\" formula_24 e i \"momenti semplici\" formula_25 \u00e8 data da:\ndove formula_27 \u00e8 il coefficiente binomiale. Per cui, oltre a quanto indicato sopra, si ha:"}
{"id": "2791", "revid": "1971044", "url": "https://it.wikipedia.org/wiki?curid=2791", "title": "Macchina di Turing", "text": "In informatica una macchina di Turing (o pi\u00f9 brevemente MdT) \u00e8 una macchina ideale che manipola i dati contenuti su un nastro di lunghezza potenzialmente infinita, secondo un insieme prefissato di regole ben definite. In altre parole si tratta di un modello astratto che definisce una macchina in grado di eseguire algoritmi e dotata di un nastro potenzialmente infinito su cui pu\u00f2 leggere e/o scrivere dei simboli.\nIntrodotta nel 1936 da Alan Turing come modello di calcolo per dare risposta all\"'Entscheidungsproblem\" (problema di decisione) proposto da Hilbert nel suo programma di fondazione formalista della matematica, \u00e8 un potente strumento teorico che viene largamente usato nella teoria della calcolabilit\u00e0 e nello studio della complessit\u00e0 degli algoritmi, in quanto \u00e8 di notevole aiuto agli studiosi nel comprendere i limiti del calcolo meccanico; la sua importanza \u00e8 tale che oggi, per definire in modo formalmente preciso la nozione di algoritmo, si tende a ricondurlo alle elaborazioni effettuabili con macchine di Turing.\nDescrizione.\nEssa ha la particolarit\u00e0 di essere retta da regole di natura molto semplice, ovvero di potersi descrivere come costituita da meccanismi elementari molto semplici; inoltre \u00e8 possibile presentare a livello sintetico le sue evoluzioni mediante descrizioni meccaniche piuttosto intuitive. D'altra parte, essa ha la computabilit\u00e0 che si presume essere la massima: si dimostra, infatti, che essa \u00e8 in grado di effettuare \"tutte\" le elaborazioni effettuabili dagli altri modelli di calcolo noti all'uomo. Tra questi modelli di calcolo ricordiamo le funzioni ricorsive di Jacques Herbrand e Kurt G\u00f6del, il lambda calcolo di Alonzo Church e Stephen Kleene, la logica combinatoria di Moses Sch\u00f6nfinkel e Haskell Curry, gli algoritmi di Markov, i sistemi di Thue, i sistemi di Post, le macchine di Hao Wang e le macchine a registri elementari o RAM astratte di Marvin Minsky. Di conseguenza si \u00e8 consolidata la convinzione che per ogni problema calcolabile esista una MdT in grado di risolverlo: questa \u00e8 la cosiddetta congettura di Church-Turing, la quale postula in sostanza che per ogni funzione calcolabile esista una macchina di Turing equivalente, ossia che l'insieme delle funzioni calcolabili coincida con quello delle funzioni ricorsive.\nGli algoritmi che possono essere implementati da una MdT si dicono \"algoritmi Turing-computabili\".\nCaratteristiche.\nNel 1936 venne pubblicato un articolo di Alan Mathison Turing intitolato \"On computable numbers, with an application to the Entscheidungsproblem\", in cui l'autore risolveva negativamente l'Entscheidungsproblem o problema della decidibilit\u00e0 lanciato nel 1900 da David Hilbert e Wilhelm Ackermann.\nLa questione era stata posta da Hilbert nei seguenti termini: \u00abesiste sempre, almeno in linea di principio, un metodo meccanico (cio\u00e8 una maniera rigorosa) attraverso cui, dato un qualsiasi enunciato matematico, si possa stabilire se esso sia vero o falso?\u00bb\nI vantaggi derivanti dal possedere un tale metodo sono enormi e meritano tutta l'enfasi che Hilbert e molti altri al suo seguito, diedero alla questione: un tale algoritmo sarebbe in grado di risolvere tutti i problemi matematici e, molto di pi\u00f9, sarebbe possibile ridurre ogni ragionamento umano a mero calcolo meccanizzabile. Una prima forte risposta la diede il matematico boemo G\u00f6del in occasione della seconda conferenza sull'epistemologia delle scienze esatte di K\u00f6nigsberg (1930), in cui espresse per la prima volta pubblicamente le idee racchiuse nel suo pi\u00f9 celebre lavoro sull'incompletezza dei sistemi formali coerenti (primo teorema di incompletezza); G\u00f6del dimostr\u00f2 che la semplice coerenza di un sistema formale non pu\u00f2 garantire che ci\u00f2 che in esso viene dimostrato sia vero oppure falso. Il sogno di Hilbert stava gi\u00e0 sfumando quando Turing pubblic\u00f2 il suo articolo, in cui dimostr\u00f2 l'insolubilit\u00e0 dell'Entscheidungsproblem.\nLa soluzione proposta da Turing consiste nell'utilizzo di un modello matematico capace di simulare il processo di calcolo umano, scomponendolo nei suoi passi ultimi.La macchina \u00e8 formata da una testina di lettura e scrittura con cui \u00e8 in grado di leggere e scrivere su un nastro potenzialmente infinito partizionato, in maniera discreta, in caselle. Ad ogni istante di tempo \"t1\", la macchina si trova in uno stato interno \"s1\" ben determinato, risultato dell'elaborazione compiuta sui dati letti.\nLo stato interno, o configurazione, di un sistema \u00e8 la condizione in cui si trovano le componenti della macchina ad un determinato istante di tempo \"t\". Le componenti da considerare sono:\nTra tutti i possibili stati, si distinguono:\nImplementare un algoritmo in questo contesto significa effettuare una delle quattro operazioni elementari\nEseguire un'operazione \"o1\", tra gli istanti di tempo \"t1\" e \"t2\", vuol dire passare dallo stato interno \"s1\" al \"s2\". Pi\u00f9 formalmente questo si esprime in simboli come: {s1,a1,o1,s2} da leggersi come: \"nello stato interno s1 la macchina osserva il simbolo a1, esegue l'operazione o1 e si ritrova nello stato interno s2\".Turing pot\u00e9 dimostrare che un tale strumento, dalle caratteristiche cos\u00ec rigidamente definite, \u00e8 in grado di svolgere un qualsiasi calcolo, ma non si ferm\u00f2 qui; egli cap\u00ec che la \"calcolabilit\u00e0\" era parente stretta della \"dimostrabilit\u00e0\" e dunque, cos\u00ec come G\u00f6del aveva distrutto i sogni di gloria dei Principia Mathematica di Russell e Whitehead, cos\u00ec le sue macchine potevano definitivamente chiudere la questione dell\"'Entscheidungsproblem\".\nDefinizione.\nDella MdT vengono considerate molteplici varianti (\"models\") che si dimostrano avere la stessa portata. Qui partiamo da una variante piuttosto semplice che possiamo chiamare \"macchina di Turing deterministica a un nastro e con istruzioni a cinque campi\". Altre varianti sono presentate pi\u00f9 avanti.\nIntroduzione informale.\nLa macchina pu\u00f2 agire sopra un nastro che si presenta come una sequenza di caselle nelle quali possono essere registrati simboli di un ben determinato alfabeto finito; essa \u00e8 dotata di una testina di lettura e scrittura (I/O) con cui \u00e8 in grado di effettuare operazioni di lettura e scrittura su una casella del nastro. La macchina si evolve nel tempo e ad ogni istante si pu\u00f2 trovare in uno stato interno ben determinato facente parte di un insieme finito di stati. Inizialmente sul nastro viene posta una stringa che rappresenta i dati che caratterizzano il problema che viene sottoposto alla macchina. La macchina \u00e8 dotata anche di un repertorio finito di istruzioni che determinano la sua evoluzione in conseguenza dei dati iniziali. L'evoluzione si sviluppa per passi successivi che corrispondono a una sequenza discreta di istanti successivi. Le propriet\u00e0 precedenti sono comuni a molte macchine formali (automa a stati finiti, automa a pila, ...). Caratteristica delle MdT \u00e8 quella di disporre di un nastro potenzialmente infinito, cio\u00e8 estendibile quanto si vuole qualora questo si renda necessario.\nOgni passo dell'evoluzione viene determinato dallo stato attuale \"s\" nel quale la macchina si trova e dal carattere \"c\" che la testina di I/O trova sulla casella del nastro su cui \u00e8 posizionata e si concretizza nell'eventuale modifica del contenuto della casella, nell'eventuale spostamento della testina di una posizione verso destra o verso sinistra e nell'eventuale cambiamento dello stato. Quali azioni vengono effettuate a ogni passo viene determinato dall'istruzione, che supponiamo unica, che ha come prime due componenti \"s\" e \"c\"; le altre tre componenti dell'istruzione forniscono nell'ordine il nuovo stato, il nuovo carattere e una richiesta di spostamento verso sinistra, nullo o verso destra.\nUn'evoluzione della macchina consiste in una sequenza di sue possibili \"configurazioni\", ogni configurazione essendo costituita dallo stato interno attuale, dal contenuto del nastro (una stringa di lunghezza finita) e dalla posizione sul nastro della testina di I/O. Nei casi pi\u00f9 semplici l'evoluzione ad un certo punto si arresta in quanto non si trova nessuna istruzione in grado di farla proseguire. Si pu\u00f2 avere un arresto in una configurazione \"utile\" dal punto di vista del problema che si vuole risolvere; in tal caso quello che si trova registrato sul nastro all'atto dell'arresto rappresenta il risultato dell'elaborazione. Si pu\u00f2 avere per\u00f2 anche un arresto \"inutile\" che va considerato come una conclusione erronea dell'elaborazione. Va subito detto che pu\u00f2 anche accadere che un'evoluzione non abbia mai fine (Vedi la successiva sezione e Problema della fermata).\nImpostazione formale.\nSi definisce \"macchina di Turing deterministica a un nastro e istruzioni a cinque campi\", termine che abbreviamo con MdT1n5i, una macchina formale della seguente forma:\nformula_2 \u00e8 un insieme finito detto \"insieme degli stati\" della macchina;\nformula_3 \u00e8 un elemento di \"S\" detto \"stato iniziale\" della \"T\";\nformula_4 \u00e8 un sottoinsieme di \"S\" detto \"insieme degli stati finali\" della \"T\";\nformula_5 \u00e8 un alfabeto finito detto \"alfabeto del nastro\" della \"T\"\nformula_6 \u00e8 un carattere dell'alfabeto \"A\" detto \"segno di casella vuota del nastro\" della T\nformula_7 \u00e8 detta \"funzione di transizione\" della macchina.\nSe formula_8, la corrispondente quintupla formula_9 pu\u00f2 considerarsi come l'istruzione che viene eseguita quando la macchina si trova nello stato \"s\" e la testina di I/O legge \"a\" sulla casella sulla quale \u00e8 posizionata; essa comporta la transizione allo stato \"t\", la scrittura del carattere \"b\" e:\nAmpiezza della portata e congettura di Church-Turing.\nL'importanza della MdT deriva dal fatto che permette di compiere \"tutte\" le elaborazioni effettuate mediante le macchine (elettroniche o meccaniche) apparse nella storia dell'umanit\u00e0, incluse le elaborazioni che oggi si eseguono con le tecnologie pi\u00f9 avanzate e gli odierni computer, e perfino le dimostrazioni matematiche che l'umanit\u00e0 ha raccolto nel corso della sua storia.\nInfatti, tutte le macchine che si conoscono possono essere ricondotte al modello estremamente semplice di Turing. Ad esempio, anche i pi\u00f9 complessi computer odierni possono essere ricondotti a questo modello:\nCon questo ragionamento si ottengono macchine formali che, in linea di principio, si possono ricondurre alla MdT introdotta inizialmente, ma che possono essere programmate molto pi\u00f9 agevolmente, e soprattutto che possono essere realizzate con le tecnologie disponibili oggi. Dimostrare che una di queste macchine pu\u00f2 risolvere un certo problema vuol dire dimostrare che anche la MdT pu\u00f2 risolverlo. La conclusione \u00e8 che tutte le computazioni effettuabili dalle macchine a noi note sono effettuabili anche dalla MdT.\nUna macchina che permetta di risolvere \"tutti\" i problemi risolvibili anche dalla MdT si dice \"Turing-equivalente\". La conclusione \u00e8 che tutte le computazioni effettuabili dalla MdT sono effettuabili anche da tutte le macchine di cui si \u00e8 in grado di dimostrare l'equivalenza con la MdT.\nQuindi, l'importanza della MdT \u00e8 duplice: non solo \u00e8 il modello teorico di macchina pi\u00f9 \"potente\" che si conosca, ma pu\u00f2 essere usato anche per verificare la potenza di nuovi modelli teorici. \u00c8 possibile dimostrare l'equivalenza con la MdT anche servendosi di un modello pi\u00f9 semplice e che si sa gi\u00e0 essere Turing-equivalente. Ci\u00f2 permette di riutilizzare facilmente, per un certo modello di macchina, i risultati teorici ottenuti per altri modelli di macchina.\nInoltre, la MdT e gli altri modelli possono essere usati per dimostrare le capacit\u00e0 computazionali dei linguaggi di programmazione (in quanto vengono dimostrate le capacit\u00e0 delle rispettive macchine astratte).\nTutte queste considerazioni rendono ragionevole sostenere la congettura di Church-Turing. Tuttavia, esse riguardano la calcolabilit\u00e0 degli algoritmi, e non la loro trattabilit\u00e0: macchine equivalenti sono realizzate in modo diverso, e quindi possono eseguire la stessa computazione con un diverso numero di passi o dispendio di risorse (memoria, tempo, e altre). Ad esempio, un calcolo che un odierno computer esegue in pochi secondi richiederebbe un numero enorme di passi se eseguito su un meccanismo dotato di dispositivi operativi estremamente semplici come quelli della MdT. In sintesi, macchine diverse possono risolvere gli stessi problemi con programmi che hanno una diversa complessit\u00e0 computazionale.\nIl problema dell'arresto e la sua indecidibilit\u00e0.\nIn talune circostanze pu\u00f2 essere utile considerare una MdT che presenta un'evoluzione illimitata (infatti si considerano infinite le risorse di spazio e tempo a disposizione della macchina). Ad esempio interessa far procedere \"illimitatamente\" (cio\u00e8 \"quanto risulta utile\") una MdT che genera gli elementi di una successione di oggetti (ad es. i successivi numeri primi, o i successivi numeri di Mersenne, o le successive cifre decimali di un numero irrazionale come pi greco). In altri casi invece un'evoluzione illimitata di una MdT \u00e8 considerata un insuccesso. Quando si vuole che una MdT ricerchi in un insieme numerabile un elemento con determinate caratteristiche ed essa procede nella ricerca senza fornire alcuna indicazione, ci si trova in una situazione decisamente insoddisfacente: non si sa se interrompere un'elaborazione inutile oppure attendere ancora un risultato che potrebbe essere fornito dopo un ulteriore lavoro in tempi accettabili.\n\u00c8 dunque importante poter stabilire se una MdT, o un altro sistema formale equivalente (\"lambda-calcolo\" di Church, ad es.), quando le si sottopone una stringa (di dati) si arresti o meno. Questo \u00e8 detto \"problema della fermata\" o \"problema dell'arresto\" della macchina di Turing. Si trovano casi nei quali si dimostra o si verifica che si ha l'arresto, casi per i quali si dimostra che l'evoluzione non si arresta ma potrebbe procedere all'infinito e casi per i quali non si sa dare risposta.\nSembra ragionevole cercare un procedimento generale per decidere uno di questi problemi. Dato che le MdT si rivelano in grado di risolvere tutti i problemi che si sanno risolvere con gli altri procedimenti noti, \u00e8 sensato chiedersi se esiste una macchina di Turing in grado di decidere per una qualsiasi coppia (M, d) costituita da una MdT M e da una stringa di dati d se, quando si fornisce d a M, questa si evolve fino ad arrestarsi o meno. Questa richiesta \u00e8 resa ancor pi\u00f9 significativa dall'esistenza, dimostrata dallo stesso Turing, di una cosiddetta macchina di Turing universale, macchina in grado di simulare qualsiasi evoluzione di qualsiasi MdT (anche le evoluzioni di se stessa!). Ebbene Turing ha dimostrato che la macchina di Turing universale non \u00e8 in grado di decidere in ogni caso il problema dell'arresto. Quindi nessuna macchina di Turing pu\u00f2 farlo. Questo risultato negativo si esprime dicendo che il problema dell'arresto \u00e8 \"Turing-indecidibile\". Se si accetta la congettura di Church-Turing sulla portata della macchina di Turing, si conclude che il problema dell'arresto della macchina di Turing \u00e8 indecidibile.\nQuesto risultato negativo costituisce un limite per tutti i meccanismi computazionali; esso costituisce un risultato limitativo di grande importanza generale e per lo studio degli algoritmi. L'importanza generale dipende dal fatto che ogni procedimento dimostrativo automatico si trova equivalente a una computazione che pu\u00f2 effettuarsi con una macchina di Turing. Va posto in rilievo che la Turing-indecidibilit\u00e0 del problema dell'arresto si dimostra equivalente al teorema di incompletezza di G\u00f6del, il primo fondamentale risultato limitativo per la matematica. Si trova inoltre nello studio degli algoritmi e della loro complessit\u00e0 che dalla indecidibilit\u00e0 dell'arresto si deducono abbastanza agevolmente molti altri risultati limitativi.\nStoria.\nMacchina computazionale.\nLa nozione di \"macchina computazionale\" ha un'origine precedente ai lavori di Turing, Robin Gandy (1919\u20131995) - studente di Alan Turing (1912\u20131954) e successivamente amico per tutta la vita - ne tracci\u00f2 la discendenza a partire da Charles Babbage (1834).\nEcco come descrive la \"Teoria di Babbage\": \"That the whole of development and operations of analysis are now capable of being executed by machinery\". \"(Cos\u00ec l'intero modo di sviluppare e di fare operazioni di analisi pu\u00f2 essere eseguito da una macchina.)\"\nL'analisi di Gandy della macchina analitica di Babbage ricava le seguenti operazioni:\nossia\nGandy sostiene che \"le funzioni che possono essere calcolate da (1), (2) e (4) sono precisamente quelle calcolate da Turing.\".\nCita inoltre altre \"macchine di calcolo universale\", incluse quelle di Percy Ludgate (1909), Leonardo Torres y Quevedo (1914), Maurice d'Ocagne (1922), Louis Couffignal (1933), Vannevar Bush (1936), Howard Aiken (1937).\nCostante fondamentale \u00e8 programmare un numero fisso di sequenze di operazioni aritmetiche (anche se le importanti caratteristiche di interazione condizionata e trasferimento condizionato per la teoria di calcolo di una macchina non sono universalmente riconosciute).\nIl problema della decisione (Entscheidungsproblem): la decima questione di Hilbert.\nNonostante il valore delle questioni poste dal famoso matematico David Hilbert nel 1900 sia innegabile, bisogna considerare che un aspetto del decimo dei problemi che pose and\u00f2 alla deriva per almeno trent'anni senza essere impostato in maniera precisa.\nSegue la formulazione originale di Hilbert per il decimo problema:\"10. Determination of the solvability of a Diophantine equation. Given a Diophantine equation with any number of unknown quantities and with rational integral coefficients: To devise a process according to which it can be determined in a finite number of operations whether the equation is solvable in rational integers. The Entscheidungsproblem [decision problem for first-order logic] is solved when we know a procedure that allows for any given logical expression to decide by finitely many operations its validity or satisfiability... The Entscheidungsproblem must be considered the main problem of mathematical logic.\"\n\"(10. Determinazione della risolvibilit\u00e0 di un'equazione diofantea. Data un'equazione diofantea in qualsiasi numero d'incognite e a coefficienti interi razionali: ideare un procedimento per mezzo del quale si possa stabilire, in un numero finito di operazioni, se l'equazione sia risolubile negli interi razionali. L'Entscheidungsproblem (problema della decisione per la logica del primo ordine) \u00e8 risolto quando si arriva ad una procedura che permette di decidere attraverso un numero finito di espressioni la validit\u00e0 o soddisfabilit\u00e0 per qualunque espressione logica fornita. (...) L'Entscheidungsproblem dev'essere considerato il problema principale della logica matematica (...)).\"\nGi\u00e0 nel 1922 questa nozione di \"Entscheidungsproblem\" venne sviluppata da Heinrich Behmann:\"(...) most general form of the Entscheidungsproblem [is] as follows:\" \"A quite definite generally applicable prescription is required which will allow one to decide in a finite number of steps the truth or falsity of a given purely logical assertion...\" \"Behmann remarks that... the general problem is equivalent to the problem of deciding which mathematical propositions are true.\" \"If one were able to solve the Entscheidungsproblem then one would have a \"procedure for solving many (or even all) mathematical problems\".\"\n\"((...) segue la formula pi\u00f9 generale dell'Entscheidungsproblem: \u00c8 richiesta una prescrizione abbastanza definita, generalmente applicabile, tale da consentirci di decidere in un numero finito di passaggi verit\u00e0 o falsit\u00e0 di una data asserzione puramente logica. Behmann osserva: (...) il problema generale coincide con il problema di decidere quali proposizioni matematiche sono vere. (...) Se qualcuno fosse in grado di risolvere l'Entscheidungsproblem, allora avrebbe una \"procedura per risolvere la maggior parte (o addirittura tutti) i problemi matematici\").\"\nNel 1928 presso il congresso internazionale dei matematici, Hilbert stesso \"formul\u00f2 la sua questione in modo abbastanza preciso. Primo, se la matematica sia completa, (...) secondo se sia consistente, (...) terzo se sia decidibile\" (Hodges). Alle prime due domande rispose Kurt G\u00f6del nel 1930 (nello stesso convegno in cui Hilbert pronunci\u00f2 il suo discorso di commiato); il terzo - l'Entscheidungsproblem - dovette aspettare fino alla met\u00e0 degli anni '30. Il problema stava nel fatto che una risposta richiedeva una definizione precisa di \"prescrizione definita generalmente applicabile\", o, come verr\u00e0 chiamata dal professor Alonzo Church di Princeton, \"calcolabilit\u00e0 effettiva\", e nel 1928 non ne esisteva alcuna.\nTuttavia negli anni successivi Emil Post svilupp\u00f2 una definizione per \"un lavoratore in grado di spostarsi tra postazioni differenti, scrivendo e cancellando segni secondo una lista di istruzioni\" (1936), ed analogamente fecero Church e alcuni suoi allievi (Stephen Kleene e J. B. Rosser) con il lambda calcolo e la teoria di G\u00f6del sulle funzioni ricorsive primitive (1934). La relazione di Church (pubblicata nell'aprile del 1936) risolveva l'Entscheidungsproblem mostrandone l'indecidibilit\u00e0, battendo sul tempo Turing (la cui teoria venne formulata nel maggio del 1936 ma pubblicata solo nel 1937). (Nel frattempo anche Post lavor\u00f2 sul tema, collocandosi per\u00f2 nell'autunno del 1936, quindi successivamente a Turing). Il lavoro di Turing tuttavia si discosta nettamente dai lavori di Church e di Post, essendo caratterizzato dalla costruzione diretta di un'argomentazione che partiva dai principi fondativi della questione (Hodges).\nLa macchina di Alan Turing.\nNella primavera del 1935 Turing, da giovane studente del Master presso il King's College di Cambridge, accett\u00f2 la sfida. Era stato stimolato dalle lezioni del logico Max Newman che lo introdusse al lavoro di G\u00f6del e all'Entscheidungsproblem (problema della fermata), le ultime frontiere della conoscenza matematica. Newman impost\u00f2 la questione sul concetto di \"processo meccanico\" come mezzo per analizzare il problema di Hilbert, una scelta fortemente criticata dalla comunit\u00e0 matematica inglese. Nel necrologio di Turing del 1955 Newman scrive:\"To the question 'what is a \"mechanical\" process?' Turing returned the characteristic answer 'Something that can be done by a machine' and he embarked on the highly congenial task of analysing the general notion of a computing machine.\"\n\"\u2014Gandy pag. 74 \"\n\"Alla domanda \"che cos'\u00e8 un processo meccanico?\" Turing ha restituito la caratteristica risposta \"Qualcosa che pu\u00f2 essere fatto da una macchina\" e ha intrapreso il compito altamente congeniale di analizzare la nozione generale di macchina informatica.\"Gandy scrive:\"I suppose, but do not know, that Turing, right from the start of his work, had as his goal a proof of the undecidability of the Entscheidungsproblem. He told me that the 'main idea' of the paper came to him when he was lying in Grantchester meadows in the summer of 1935. The 'main idea' might have either been his analysis of computation or his realization that there was a universal machine, and so a diagonal argument to prove unsolvability (...)\"\n\"\u2014 ibid., p. 76\"\n\"Suppongo, ma non lo so, che Turing, fin dall'inizio del suo lavoro, avesse come obiettivo quello di provare l'indecidibilit\u00e0 dell'Entscheidungsproblem. Mi disse che l'idea principale del documento gli venne in mente quando giaceva nei prati di Grantchester, nell'estate del 1935. L'idea principale potrebbe essere stata la sua analisi del calcolo, o la sua realizzazione che esisteva una macchina universale e quindi un argomento diagonale per dimostrarne l'insolvibilit\u00e0 (...)\"\nL'idea principale di Turing fu che l'Entscheidungsproblem di Hilbert potesse essere risolto attraverso un processo meccanico da una macchina (che successivamente venne teorizzata come la TM) e anche se gli giunse come illuminazione giovanile di una grande mente, in realt\u00e0 aveva radici pi\u00f9 profonde. Turing infatti per tutta la vita aveva dimostrato interesse nelle macchine, a partire dalle riflessioni infantili sulla macchina da scrivere della madre, che cercavano di estrapolarne le caratteristiche, che la determinavano appunto come \"macchina\".\nLa sua tesi di dottorato, intitolata \"Systems of Logic Based on Ordinals\", contiene la seguente definizione di una \"funzione calcolabile\":\"It was stated above that 'a function is effectively calculable if its values can be found by some purely mechanical process'. We may take this statement literally, understanding by a purely mechanical process one which could be carried out by a machine. It is possible to give a mathematical description, in a certain normal form, of the structures of these machines. The development of these ideas leads to the author's definition of a computable function, and to an identification of computability with effective calculability. It is not difficult, though somewhat laborious, to prove that these three definitions [the 3rd is the \u03bb-calculus] are equivalent.\"\n\"\u2014 Turing (1939) in The Undecidable\"\n\"\u00c8 stato affermato in precedenza che \"una funzione \u00e8 effettivamente calcolabile se i suoi valori possono essere determinati mediante un processo puramente meccanico\". Possiamo prendere questa affermazione alla lettera, intendendo per \"processo puramente meccanico\" quello che potrebbe essere eseguito da una macchina. \u00c8 possibile fornire una descrizione matematica, in una certa forma normale, delle strutture di queste macchine. Lo sviluppo di queste idee porta alla definizione dell'autore di funzione calcolabile e all'identificazione del concetto di calcolabilit\u00e0 con quello di calcolabilit\u00e0 effettiva. Non \u00e8 difficile, anche se un po' laborioso, dimostrare che queste tre definizioni [la terza \u00e8 il \u03bb-calcolo] sono equivalenti.\"Quando Turing torn\u00f2 in Inghilterra, dopo un periodo di formazione presso il college di Princeton, venne impiegato in ambito bellico dal governo inglese per infrangere i codici segreti tedeschi creati dalla macchina crittografica Enigma.\nVenne poi coinvolto nella progettazione dell'ACE (Automatic Computing Engine): \"la proposta ACE [di Turing] era effettivamente autonoma e le sue radici non risiedevano nell'EDVAC [l'iniziativa degli Stati Uniti], ma nella sua stessa macchina universale\" (Hodges). Continuando cos\u00ec a sviluppare gli argomenti sull'origine e la natura di ci\u00f2 che \u00e8 stato nominato da Kleene (1952) la \"tesi di Turing\".\nMa ci\u00f2 che Turing \"dimostr\u00f2\" con il suo modello di macchina computazionale apparve in forma definitiva solo nel suo articolo \"On Computable Numbers, with a Application to the Entscheidungsproblem\" (1937). In questo scritto infatti, per la prima volta concettualizza quella che diventer\u00e0 la macchina di Turing:\"[that] the Hilbert Entscheidungsproblem can have no solution... I propose therefore to show that there can be no general process for determining whether a given formula U of the functional calculus K is provable, i.e. that there can be no machine which, supplied with any one U of these formulae, will eventually say whether U is provable.\"\n\"\u2014 The Undecidable\"\n\"[che] il \"problema della fermata\" di Hilbert non pu\u00f2 avere soluzione... Propongo, quindi, di mostrare che non pu\u00f2 esserci un processo generale per determinare se una data formula U del calcolo funzionale K \u00e8 dimostrabile, cio\u00e8 che non pu\u00f2 esserci nessuna macchina a cui, data in ingresso una qualsiasi U di queste formule, alla fine dir\u00e0 se U \u00e8 dimostrabile.\" \n1937\u20131970: Il \"computer digitale\", la nascita dell'\"informatica\".\nNel 1937 a Princeton, mentre stava lavorando alla sua tesi di dottorato, Turing costru\u00ec dal principio un moltiplicatore elettrico, realizzando i propri trasmettitori elettromeccanici. \"Il compito di Alan era quello di incarnare la progettazione logica di una macchina Turing in una rete di trasmettitori azionati a interruttori...\". Mentre Turing all'inizio sembrava essere solamente curioso, altri stavano andando nella stessa direzione sia in Germania (Konrad Zuse, 1938), che negli Stati Uniti (Howard Aiken e George Stibitz, 1937); i frutti delle loro fatiche furono usati dai militari dell'Asse e degli Alleati nella seconda guerra mondiale.\nNella prima met\u00e0 degli anni '50 Hao Wang e Marvin Minsky ridussero la macchina Turing a una forma pi\u00f9 semplice (un precursore della macchina sviluppata poi da Martin Davis); contemporaneamente anche i ricercatori europei stavano riducendo il nuovo computer elettronico a un oggetto teorico simile a quello che veniva chiamata \"macchina di Turing\".\nAlla fine degli anni '50 e all'inizio degli anni '60, gli sviluppi paralleli e coincidenti di Melzak e Lambek (1961), Minsky (1961) e Shepherdson e Sturgis (1961) portarono avanti il lavoro europeo e ridussero la macchina di Turing a un computer pi\u00f9 intuitivo, simile ad un modello astratto chiamato \"contatore macchina\"; Elgot e Robinson (1964), Hartmanis (1971), Cook e Reckhow (1973) svilupparono ancora il progetto con la \"macchina a registro\" e i modelli di \"macchina ad accesso casuale\" \u2014 ma fondamentalmente tutti sono \"macchine di Turing multi-nastro\" con aggiunti set di istruzioni aritmetiche.\n1970-oggi: la macchina di Turing come modello computazionale.\nOggi, le macchine per il calcolo, la registrazione e l'accesso casuale e la loro procreatrice macchina di Turing, continuano ad essere i modelli di scelta per i teorici che studiano questioni riguardanti la teoria della computazione. In particolare fa uso della macchina di Turing la teoria della complessit\u00e0 computazionale.\nIn base agli oggetti da manipolare nella computazione (numeri interi non-negativi o stringhe alfa-numeriche), due modelli hanno ottenuto una posizione dominante nella teoria basata sulle macchine complessa: la TM multinastro off-line e la RAM (\"random access machine)\" di Cook e Reckhow anche se quest'ultima assume un ruolo principale solamente nelle aree relative all'analisi degli algoritmi.\nVarianti della macchina di Turing.\nIn questo paragrafo le maggiori varianti della MdT definita in precedenza vengono presentate in termini discorsivi, lasciando ad articoli specifici le considerazioni pi\u00f9 precise e complete.\nMacchina di Turing multinastro.\nLa MdT con pi\u00f9 nastri differisce dalla classica sostanzialmente per il tipo della funzione di transizione; questa nel caso dei 3 nastri ha la forma\nQuesta funzione si fa dipendere dalla transizione da quanto viene letto sulle caselle su cui si trovano le testine relative ai diversi nastri e stabilisce quali caratteri devono essere modificati sui vari nastri e come si devono eventualmente spostare le testine.\n\u00c8 abbastanza evidente come questa macchina sia pi\u00f9 semplice da usare della classica. Ad es. con essa si possono agevolmente copiare stringhe da un nastro all'altro e con porzioni di nastro si possono rendere disponibili sequenze di memorie indirizzabili abbastanza agevolmente. Con una macchina a tre nastri si pu\u00f2 implementare molto facilmente un'operazione aritmetica come la somma di due numeri espressi mediante cifre decimali. Similmente e con gli opportuni accorgimenti e con l'uso di altri opportuni registri, lo si pu\u00f2 intuire, si riescono a implementare altre operazioni aritmetiche o su entit\u00e0 discrete.\nPer dimostrare che una macchina a pi\u00f9 nastri P ha la stessa portata di quelle ad un solo nastro si tratta di individuare una di queste, denotiamola M che consente di simularne le evoluzioni. Questa simulazione viene effettuata simulando su un solo nastro della M i molti nastri della P. Si possono avere configurazioni della M che simulano configurazioni della P utilizzando scritture particolari che separano le aree nelle quali sono riprodotti i diversi nastri della P e segnalano le posizioni sulle quali si trovano le varie testine di I/O. A ciascun passo della P si fa corrispondere una serie di passi della M con i quali si sistemano i vari nastri e le posizioni delle relative testine. Si pu\u00f2 capire come con un gran numero di spostamenti e di cambiamenti di stato si possono simulare le mosse della P.\nMacchina di Turing con memoria bidimensionale.\nConsente di simulare abbastanza facilmente macchine a pi\u00f9 nastri e di effettuare elaborazioni grafiche. Ulteriori varianti possono servirsi di memorie tridimensionali e simili.\nMacchina di Turing non deterministica.\nLa macchina di Turing non deterministica si distingue da quella deterministica definita in precedenza per il fatto che, in presenza di un determinato stato e di un determinato carattere letto, essa permette pi\u00f9 transizioni.\nDefinizione.\nUna macchina di Turing non deterministica T, con grado di non determinismo n, \u00e8 cos\u00ec definita:\ndove le sole differenze rispetto alla definizione iniziale riguardano la presenza dell'intero \"n\" e il genere della funzione di transizione:\nLe sue configurazioni consistono quindi di insiemi finiti di configurazioni deterministiche, la cui cardinalit\u00e0 potrebbe crescere illimitatamente con il procedere di un'evoluzione.\nLe computazioni che essa \u00e8 in grado di svolgere sono descrivibili come insiemi di computazioni sviluppati da repliche della MdT deterministica, repliche che potrebbero rendersi necessarie ad ogni passo dell'evoluzione. Si osserva che questa richiesta oggi non dovrebbe affatto stupire, in quanto realizzabile con le tecniche dei computer collegati in rete ed effettivamente realizzata nella prassi delle elaborazioni distribuite.\nEquivalenza con la MdT classica.\nDato che ogni macchina deterministica si pu\u00f2 considerare una particolare macchina non deterministica, si tratta di dimostrare che con una macchina deterministica M si riesce a simulare il comportamento di una macchina non deterministica N. Pi\u00f9 precisamente supponiamo che N sia una macchina ad un nastro e che la M sia una macchina che dispone di una memoria bidimensionale, memoria assimilabile alla disponibilit\u00e0 di pi\u00f9 nastri il cui numero sia aumentabile. La macchina M riesce a simulare con ciascuno dei suoi stati gli stati multipli della macchina N e con i suoi molti nastri i singoli nastri replicati della N. Ad ogni passo della N la M fa corrispondere una serie di passi con i quali fa evolvere i diversi nastri che rappresenta nella sua memoria bidimensionale e, in corrispondenza a una transizione non deterministica di molteplicit\u00e0 k, replica il nastro interessato trasformandolo nei k nastri richiesti.\nIn questo modo si vede come la macchina M possa simulare la N. Si osserva che alcuni singoli passi della macchina non deterministica richiedono un gran numero di passi e di appositi stati della deterministica.\nEquivalenza tra MdT a k nastri e MdT ad un nastro\nLa capacit\u00e0 computazionale di una MdT non dipende dal numero di nastri che essa utilizza; questo \u00e8 possibile dimostrarlo attraverso la simulazione. Indichiamo con Tk la macchina di Turing a k nastri e con T quella ad un nastro. Scriviamo l'input della macchina Tk sulla macchina T ovviamente un simbolo per ogni cella, quando la macchina T legger\u00e0 il primo simbolo essa per eseguire una quintupla della macchina Tk avr\u00e0 bisogno di leggere k caratteri ricordando ogni volta il k-esimo carattere letto; verificato che la quintupla pu\u00f2 essere eseguita a questo punto riporter\u00e0 indietro la testina di k celle e pu\u00f2 procedere all'esecuzione della quintupla sovrascrivendo i k caratteri; a questo punto la testina si trover\u00e0 sulla cella contenente l'ultimo carattere scritto. Gli ultimi passaggi da eseguire sono il cambio di stato interno e il movimento della testina. \u00c8 facile notare come l'insieme degli stati di T ha cardinalit\u00e0 maggiore rispetto all'insieme degli stati di Tk.\nMacchine di Turing semplificate.\nLe macchine di Turing possono essere ulteriormente semplificate, senza perdita di portata computazionale. Le semplificazioni possibili sono (non attuabili contemporaneamente):\nLa dimostrazione dell'equivalenza con la macchina definita inizialmente con quelle con le caratteristiche 2 e 3 costituiscono il primo teorema di Shannon.\nUn ulteriore modello semplificato di MdT \u00e8 quello di avere tre MdT che compiono operazioni elementari (scrittura del carattere 1, scrittura del simbolo blank, spostamento della testina a destra, spostamento a sinistra, nessuna operazione) e ottenere da queste una nuova MdT tramite composizione per diramazione.\nMacchina di Turing universale.\nLa Macchina di Turing universale \u00e8 quella che calcola la funzione u, che a sua volta \u00e8 in grado di simulare il comportamento di qualunque macchina di Turing. La funzione u prende in input una codifica della macchina M che si voglia eseguire (ovvero un numero che una volta decodificato fornisca il codice di M) e una codifica dei parametri iniziali ad M.\nConfronto con le macchine reali.\nLa macchina di Turing, nonostante sia una \"macchina astrattamente definita\", \u00e8 un ottimo modello per descrivere le macchine reali. In seguito alcune argomentazioni:"}
{"id": "2794", "revid": "125749415", "url": "https://it.wikipedia.org/wiki?curid=2794", "title": "Mano della Gloria", "text": "La cosiddetta Mano della Gloria o Mano di Gloria \u00e8 un oggetto magico costituito dalla mano di un impiccato disseccata e conservata in salamoia.\nPropriet\u00e0 occulte.\nSecondo vecchie credenze europee, costruendo una candela con il grasso di un malfattore finito sulla forca o con il dito di un bambino nato morto, accendendo la candela e infilandola nella Mano della Gloria come un candeliere, la Mano avrebbe paralizzato tutti coloro a cui fosse mostrata. Per questo motivo, sin dall'antica Grecia, veniva talvolta usata dai ladri che intendevano derubare una casa. Nel XVII secolo alcune donne incinte venivano uccise dai ladri per sottrarre loro il feto e fabbricare queste candele.\nViene spesso confusa con il leggendario Sigillum Emeth, creato dal famoso alchimista John Dee (1527-1608), ma si tratta di un normale sigillo in forma di pendaglio, che non ha nulla a che vedere con la Mano della Gloria."}
{"id": "2795", "revid": "11", "url": "https://it.wikipedia.org/wiki?curid=2795", "title": "Mario Girotti", "text": ""}
{"id": "2797", "revid": "322321", "url": "https://it.wikipedia.org/wiki?curid=2797", "title": "Monteroni d'Arbia", "text": "Monteroni d'Arbia \u00e8 un comune italiano di abitanti della Provincia di Siena in Toscana. Sorge a circa da Siena.\nGeografia fisica.\nTerritorio.\nMonteroni d'Arbia sorge a sud di Siena. All'esterno del paese scorre il torrente chiamato Arbia, che d\u00e0 il nome al paese e alla valle, val d'Arbia.\nClima.\nDati:https://www.sir.toscana.it/\nStoria.\nLa costituzione del Comune \u00e8 avvenuta nel 1810, durante il periodo napoleonico, a seguito delle decisioni prese dalla Giunta Straordinaria del governo della Toscana. Fino a quel momento il territorio faceva parte della podesteria di Buonconvento.\nIl nome deriva da una delle colline che domina il paese, chiamata appunto Monte Roni, e dal fatto che vi scorre il fiume Arbia. Lo studioso di toponomastica storica medievale Gaetano Barbarulo, che ha studiato la forma Tirone/ Monterone, presente in gran parte del territorio italiano fa derivare Monteroni da un composto di monte, derivato dal latino mons, e tirone, esito del latino tardo toro-onis, vocabolo dal significato di \"altura\". L'apparente duplicazione si spiegherebbe con una perdita di coscienza in et\u00e0 medievale del significato originario del vocabolo tirone, che avrebbe acquisito la valenza di nome proprio e si sarebbe cos\u00ec sentita l'esigenza di anteporgli il nome comune \"monte\".\nIl poeta Dante Alighieri nel X canto della Divina Commedia ricordando la cruenta battaglia di Montaperti Cita \"lo strazio e il grande scempio che fece l'Arbia colorata in rosso\".\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nGeografia antropica.\nFrazioni.\nFanno parte del comune di Monteroni d'Arbia, ad eccezione del capoluogo, le seguenti frazioni:\nAltre localit\u00e0 del territorio.\nTra le numerose localit\u00e0 che compongono il territorio comunale di Monteroni d'Arbia sono da ricordare: Barottoli, Casa al Bosco, Curiano, Grotti, Grotti Alto, More di Cuna, Mugnano, Ponzano, Saltennano, San Fabiano, Suvignano, Stine.\nInfrastrutture e trasporti.\nStrade.\nLa Ss2 Cassia costruita 2200 anni fa dal Console Romano Cassius, attraversa il Centro Storico, ove si trovano il Comune, il Mulino, i negozi ed i ristoranti.\nLa Nuova Cassia in sopraelevata passa fuori dal centro storico dalla rotonda di Lucignano d'Arbia fino a dopo l'Hotel More di Cuna.\nDa anni \u00e8 in costruzione il prolungamento della Nuova Cassia fino a Monsindoli per ricollegarla alla Grande viabilit\u00e0 verso Grosseto e verso Firenze.\nInfine \u00e8 in progetto la pista ciclabile da Siena, localit\u00e0 Due Ponti, fino a Lucignano d'Arbia.\nFerrovie.\nPrima della loro chiusura, il comune di Monteroni poteva contare anche sulle stazioni ferroviarie di Ponte d'Arbia, Lucignano, Monteroni sud e Cuna.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nLe principali squadre di calcio della citt\u00e0 sono il Mazzola Valdarbia e l'U.S. Ponte D'Arbia; la prima milita nel girone C toscano di Promozione. mentre la seconda milita nel girone F di Prima Categoria.\nNel territorio comunale, nella tenuta di Bagnaia, sorge un Golf Club con percorso 18 buche."}
{"id": "2799", "revid": "125684920", "url": "https://it.wikipedia.org/wiki?curid=2799", "title": "Mare Adriatico", "text": "Il mare Adriatico \u00e8 il braccio del mar Mediterraneo orientale situata tra la penisola italiana e la penisola balcanica; suddiviso in Alto Adriatico, Medio Adriatico e Basso Adriatico, bagna sei Paesi: Italia, Slovenia, Croazia, Bosnia ed Erzegovina, Montenegro e Albania, confinando a sud-est con il Mar Ionio.\nStoria.\nEtimologia.\nLa maggioranza degli storici concorda che il nome Adriatico derivi dalla citt\u00e0 di Adria, gi\u00e0 veneta ed etrusca, quindi colonia siracusana, che per i greci era considerata l'estremit\u00e0 settentrionale dell'Adriatico, il cui nome verrebbe cos\u00ec a significare \"mare che termina ad Adria\". Adria era allora terminale di importanti vie carovaniere che scendevano dal Baltico, attraverso il Brennero, e dal Mar Nero attraverso il Danubio e la Drava, mettendo in comunicazione commerciale l'area mediterranea con tali regioni e permettendo gli scambi di ambra, stagno e argento. Un canale artificiale (la Filistina) collegava gi\u00e0 allora Adria con la laguna di Venezia e da l\u00ec permetteva di risalire tramite protetta navigazione endo-lagunare fino alle risorgive del Timavo (\"caput Adriae\")\nI Greci diedero quindi il nome di \"Adrias Kolpos\" (golfo di Adria) inizialmente alla parte settentrionale del mare (dalla foce del fiume Po al golfo del Quarnaro), poi gradualmente il nome venne esteso per tutta la sua lunghezza, dal \"caput Adriae\" fino al canale d'Otranto. Quando i Romani conquistarono il Nord Italia alla fine del III secolo a.C., il nome si era gi\u00e0 consolidato.\nLo storico longobardo Paolo Diacono riporta tuttavia che il nome del mare Adriatico derivi da quello della citt\u00e0 abruzzese di Atri (anticamente Hadria e poi Hatria), che per i Romani era punto di arrivo di uno dei principali itinerari tra Roma e l'Adriatico.\nAltre fonti testimoniano invece un\u2019origine siculo-illirica e cos\u00ec anche il nome di persona che ne \u00e8 derivato, Adriano: entrambi i nomi hanno la comune origine dal Dio Adran\u00f2s, in lingua sicula Hatranus.\nSecondo Varrone (116-27 a.C.), la parola Adria deriverebbe dall'etrusco \"atrium\", giorno/luce/est, ad indicare la posizione ad oriente del mare e della citt\u00e0 di Adria, abitata dagli \"Atriates Tusci\" (etruschi orientali - civilt\u00e0 post-villanoviana con centro a Felsina), rispetto all'Etruria.\nIl nome del mare Adriatico conserva la stessa radice etimologica in tutte le lingue dei popoli che vi si affacciano: \"Jadransko morje\" in sloveno \"Jadransko more\"/\"\u0408\u0430\u0434\u0440\u0430\u043d\u0441\u043a\u043e \u043c\u043e\u0440\u0435\" in croato, bosniaco e montenegrino (secondo alcuni tale parola farebbe invece riferimento al nome latino della citt\u00e0 di Zara, \"Iadera\", ma ci\u00f2 non \u00e8 possibile secondo l'evoluzione fonologica) e \"Deti Adriatik\" in albanese.\nI Micenei in Adriatico.\nI primi navigatori a frequentare l'Adriatico furono i Micenei. Questa antica frequentazione \u00e8 testimoniata dai ritrovamenti di reperti micenei, che in questo mare sono tipici solo di un numero limitato di siti, elencati di seguito.\n \nSulla costa adriatica italiana:\nQuesti ritrovamenti testimoniano i percorsi delle antiche rotte adriatiche micenee.\nEsiste una singolare sovrapposizione tra il ritrovamento di frammenti micenei ed il culto adriatico di Diomede; esso \u00e8 testimoniato infatti:\nCome si pu\u00f2 notare effettuando un confronto tra i siti dei ritrovamenti micenei e i luoghi di culto di Diomede, essi a volte coincidono; questa coincidenza non \u00e8 certo casuale, ma mostra che tale culto \u00e8 stato diffuso proprio dai navigatori provenienti dalla Grecia, in un'epoca di poco pi\u00f9 tarda rispetto alla Guerra di Troia, ossia intorno al XIII secolo a.C., al tempo della diaspora micenea (tardo elladico).\nIl culto di Diomede potrebbe poi essere stato rivitalizzato in occasione della politica adriatica del tiranno siracusano Dionisio il grande. Nel IV secolo a.C. infatti, egli valorizz\u00f2 l'antico culto greco dell'eroe argivo per giustificare culturalmente la propria azione colonizzatrice di fronte alle popolazioni autoctone dell'Adriatico. Lo stesso fenomeno si \u00e8 verificato in tutte le aree adriatiche interessate dalla politica di Dionisio il grande di Siracusa e di suo figlio.\nRotte greche in Adriatico.\nI Greci, come tutti i popoli antichi, praticavano la navigazione di cabotaggio ed affrontavano il mare aperto solo quando non era possibile altrimenti, scegliendo in questo caso le rotte pi\u00f9 brevi. Le rotte di cabotaggio erano stabilite in base alla necessit\u00e0 di potersi riparare, durante la notte o in caso di burrasca, in porti o insenature naturali localizzate a circa un giorno di navigazione l'una dall'altra. \nGli studi meno recenti ipotizzavano che i Greci percorressero un'unica rotta per risalire l'Adriatico: quella orientale, che permetteva di navigare lungo coste ricche di ripari naturali per le proprie navi. Tale rotta seguiva quindi le coste dalmate sino alla moderna citt\u00e0 di Zara, per poi proseguire verso nord oppure attraversare il mare puntando verso il promontorio del C\u00f2nero e dirigersi infine verso l'Adriatico settentrionale. Gli studi pi\u00f9 recenti ipotizzano anche una rotta di risalita dell'Adriatico lungo la costa occidentale, quella italiana, utilizzata principalmente dai navigatori provenienti dalla Magna Grecia diretti verso gli scali padani. Questa rotta occidentale fu probabilmente seguita anche dai navigatori rodii nel IX ed VIII secolo a.C., prima dell'apertura di quella orientale. Data la mancanza di porti naturali, come ripari occasionali erano utilizzate le foci dei fiumi, senza impiantare empori stabili. L'area del promontorio del C\u00f2nero, e quindi Ancona, era il punto di congiunzione tra le due rotte.\nLe rotte pi\u00f9 antiche evitavano cos\u00ec ogni attraversamento di mare aperto, ed erano esclusivamente di cabotaggio, lungo le coste italiane o quelle dalmate. In quest'ultimo caso, la rotta partiva da K\u00f2rkyra (l'odierna Corf\u00f9) e seguiva tutta l'articolatissima costa dalmata, raggiungendo la costa settentrionale dell'Adriatico per poi riscendere lungo quella occidentale.\nEntrambe le rotte, quella italiana e quella dalmata, risultavano problematiche, ma per fattori diversi. La costa adriatica occidentale, da Brindisi al C\u00f2nero, era considerata dai popoli antichi sfavorevole per la navigazione a causa dell'assenza di porti naturali: Tito Livio parla di \"importuosa Italiae litora\" e Strabone definisce i litorali adriatici occidentali \"al\u00edmenoi\" (), ossia \"importuosi\". La costa orientale dell'Adriatico, disseminata di ripari per le navi, presentava per\u00f2 un altro problema: le tante insenature naturali erano rifugio di pirati, che attaccavano puntualmente le navi di passaggio. Di pirati nell'Adriatico si hanno notizie gi\u00e0 a partire dall'VIII secolo a.C.. Naturalmente, se esisteva la pirateria, ci\u00f2 comporta che esistesse anche un traffico di navi da depredare; dal V secolo, inoltre, vennero organizzate alcune spedizioni per contrastare i pirati illirici. Tra queste, si ricordano quelle dei rodii, nell'ambito di una vera e propria guerra da corsa.\nL'attraversamento dell'Adriatico in corrispondenza del C\u00f2nero era scelto perch\u00e9 questo promontorio si spinge verso la costa dalmata, rendendo pi\u00f9 breve l'attraversamento del mare e assumendo anche la funzione di traguardo visivo per i navigatori provenienti da est. Nella rotta di ritorno, invece, il traguardo visivo era garantito dalla visibilit\u00e0 del monte Drago, sui monti Vel\u00e8biti. In questo modo il tratto di mare aperto senza visibilit\u00e0 della costa era ridotto al minimo. Inoltre il porto naturale di Ancona, a ridosso del C\u00f2nero, si trova a met\u00e0 della costa adriatica occidentale, quasi del tutto importuosa, e dunque rappresentava l'unico luogo ove poter riparare le navi dalle onde, dalle bocche del Po sino a Brindisi.\nI Greci diretti verso i fiorenti mercati della Pianura Padana, dunque, anche dopo l'epoca micenea, hanno sempre risalito l'Adriatico lungo la costa dalmata, per poi attraversare il mare tra Zara e il C\u00f2nero, raggiungendo infine gli scali padani. \nGli storici hanno provato ad elencare i porti naturali e gli empori utilizzati dai Greci lungo la rotta verso l'Adriatico settentrionale; in alcuni casi, come in quello di Ancona, l'ipotesi \u00e8 suffragata da ritrovamenti archeologici e dal fatto che in epoca successiva sono stati sedi di colonie greche. Nella costa orientale adriatica essi erano: Orikos, Apollonia, Epidamnos, Vardenis (nei pressi di Scutari), Buthoe, Lissos, Epidayron, Melitta, K\u00f2rkyra Melaina, la foce del Naron, Pharos, Issa, Elaphussa, Idassa, Enona. Seguiva poi l'attraversamento dell'Adriatico. Nella costa italiana gli empori e i ripari erano invece: Numana, Ank\u00f3n, l'attuale Santa Marina di Focara, la foce della Marecchia, Spina, Adr\u00eda.\nLa rotta occidentale fu probabilmente seguita anche dai navigatori rodii nel IX ed VIII secolo a.C., prima dell'apertura di quella orientale con attraversamento all'altezza del C\u00f2nero. Data la mancanza di porti naturali, come ripari occasionali sarebbero state utilizzate le foci dei fiumi, senza impiantare empori stabili. L'area del promontorio del C\u00f2nero, e quindi Ancona, era il punto di congiunzione tra le due rotte.\nColonizzazione greca dell'Adriatico.\nPrima del IV sec. a.C. esistevano nell'Adriatico tre colonie greche, tutte nel settore meridionale: la colonia della citt\u00e0 del Peloponneso Epidauro Epydayron (Ragusa Vecchia), e le due colonie miste corinzio-corciresi di Epidamnos (Durazzo) ed Apollonia.\nIntorno alla met\u00e0 del IV sec. a.C. Dionisio I di Siracusa promosse un'intensa colonizzazione dell'Adriatico. In Italia fond\u00f2 infatti \"Ank\u00f3n\" (attuale Ancona, colonia popolata con esuli politici), ed \"Adr\u00eca\" (attuale Adria); in Dalmazia fond\u00f2 \"Issa\" (attuale Lissa) e in Albania \"Lissos\" (attuale Alessio).\nDionisio inoltre favor\u00ec la fondazione, da parte dei cittadini di Paro, della colonia di \"Pharos\" (attuale Cittavecchia), nell'isola di Lesina, ove \u00e8 ricordata anche l'esistenza di \"Dimos\" (l'attuale citt\u00e0 di Lesina).\nLa colonia siracusana di Issa a sua volta fond\u00f2 \"Tragyrion\" (attuale Tra\u00f9), \"Korkyra Melaina\" (attuale Curzola) ed \"Epetion\" (attuale Stobre\u010d, sobborgo di Spalato) ed utilizzava l'emporio greco di Salona.\nCon questo programma di colonizzazione Dionisio riusc\u00ec ad assicurarsi un controllo totale sulle rotte adriatiche che portavano il grano padano verso la madrepatria greca.\nMiti e leggende.\nLe coste del mare Adriatico sono teatro di racconti di storie passate di grande fascino, anche se per alcune di queste non esistono testimonianze documentate e certe. Una delle leggende pi\u00f9 conosciute riguardanti l'Adriatico \u00e8 quella degli Argonauti. Una versione del mito, forse la pi\u00f9 antica, narra della storia dei sudditi del re di Colchide Eete. Partiti all'inseguimento di Giasone e Medea che si erano impossessati del Vello d'oro, si sarebbero fermati sulle coste dell'Adriatico per paura di dover comunicare al sovrano il fallimento della loro missione e la morte di suo figlio Apsirto. Questi era stato ucciso e fatto a pezzi dalla sorella Medea e quindi le sue membra trasformate nell'arcipelago da lui detto delle Apsirtidi, oggi Cherso (Cres) e le isolette circostanti. Qui i Colchidi avrebbero preso dimora per poi in seguito fondare Pola. Sempre nel Quarnaro l'isola di Lussino sarebbe stata Eea, la primitiva sede di Circe, quindi visitata anche da Ulisse e dai suoi compagni.\nSempre dall'altra parte dell'Adriatico, lungo le coste della penisola dell'Istria, si racconta la storia dell'arcipelago delle isole Brioni, dove sono stati ritrovati resti dei dinosauri che hanno abitato queste terre 150 milioni di anni fa. Secondo la .\nSecondo il mito greco, l'eroe Diomede, dopo aver lasciato per sempre la citt\u00e0 di cui era re, Argo, navig\u00f2 con i suoi compagni d'arme in tutto l'Adriatico, fermandosi ove ci fosse un porto e insegnando agli abitanti l'arte della navigazione. Nella Venezia Giulia la sua figura si fuse con quella del Signore degli Animali. Successivamente divent\u00f2 un fondatore di citt\u00e0 (molte in Puglia, ma anche Benevento e Vasto). Per questi motivi il suo culto era diffuso alle foci del Timavo, a Capo Promontore, ad Ancona, a Capo San Niccol\u00f2 e alle Isole Tremiti. In tutti i luoghi ricordati dalla tradizione come tappe dei viaggi di Diomede, l'archeologia ha ritrovato reperti micenei, consentendo di collegare il mito di Diomede alla navigazione micenea.\nAltro eroe greco che navig\u00f2 nell'Adriatico fu, secondo il mito, Antenore, ricordato dalla tradizione come fondatore di Padova.\nAnche i viaggi di Ulisse possono essere ricondotti al mare Adriatico. Fin dall'antichit\u00e0, infatti, ci sono stati studiosi che hanno ambientato tutte le tappe del viaggio di Ulisse narrato nell'Odissea in luoghi adriatici anzich\u00e9 tirrenici, com'\u00e8 consuetudine. Il fatto che Omero non abbia mai incluso riferimenti specifici parlando di luoghi, autorizz\u00f2 fin dall'antichit\u00e0 ad ambientare il mito di Ulisse in vari luoghi del Mediterraneo: ogni popolazione rivierasca che veniva a conoscenza delle avventure di Ulisse le immaginava in luoghi che conosceva. L'ambientazione tirrenica divenne la pi\u00f9 diffusa solo a partire dalla romanizzazione d'Italia.\nLungo le coste dell'Adriatico avrebbero poi navigato anche i Pelasgi. Naturalmente non ci sono notizie certe al riguardo, ma ad esempio Silio Italico la risalita di questa popolazione di navigatori lungo la costa e il loro insediamento sul colle dell'Annunziata (conosciuto anche con il nome di colle Pelasgico) ad Ascoli Piceno, nelle Marche. Un po' pi\u00f9 a nord, nel ravennate, anche Strabone alcune colonie pelasgiche, accostandole a quelle di Caere (Cerveteri) e di Pyrgi lungo il Tirreno.\nStoria contemporanea.\nIl Mar Adriatico storicamente ha subito per primo lo sfruttamento turistico rispetto al Tirreno ed allo Ionio in quanto mare in media pi\u00f9 sabbioso, nonch\u00e9 protetto dalla catena degli Appennini ad ovest e dai Balcani ad est, dunque meno soggetto a mareggiate e fenomeni di erosione sulle coste. Sulla costa adriatica passano l'Autostrada A14 Adriatica, la Strada statale 309 Romea e la Strada statale 16 Adriatica, lungo la quale sono posti quasi tutti i principali centri abitati, turistici e balneari nonch\u00e9 diversi capoluoghi di provincia e di regione. \u00c8 in fase di realizzazione il cosiddetto Corridoio Verde Adriatico.\nDescrizione.\nLungo circa e largo mediamente ricoprendo una superficie di , la profondit\u00e0 del suo bacino in talune zone raggiunge i nella parte settentrionale (inferiore a quella dei tre grandi laghi prealpini) e raggiunge i pi\u00f9 a sud, lungo la direttrice da Bari alle bocche di Cattaro, mentre la salinit\u00e0 media \u00e8 del 3,8%, con forti differenze tra il nord, meno salino, e il sud.\nL'ampiezza di marea \u00e8 abbastanza contenuta (circa 30\u00a0cm al sud e non oltre i 90 nelle estremit\u00e0 settentrionali): ci\u00f2 ha permesso sin dall'antichit\u00e0 la nascita, lungo la bassa costa settentrionale, di centri abitati come Aquileia, Chioggia, Grado, Venezia, famosa in tutto il mondo per il fenomeno dell'acqua alta che periodicamente ne sommerge di qualche decina di centimetri molte aree, e Ravenna.\nI principali corsi d'acqua che sfociano nel mar Adriatico sono il Po, l'Adige, l'Isonzo, il Tagliamento, il Brenta, il Piave, il Reno, il Savio, il Marecchia, il Foglia, il Metauro, l'Esino, il Tenna, il Tronto, il Chienti, la Narenta, l'Aterno-Pescara, il Sangro e l'Ofanto. In generale, i fiumi del nord, alimentati dai ghiacciai alpini, hanno un regime pi\u00f9 regolare nel corso dell'anno, mentre quelli centro-meridionali presentano un carattere torrentizio.\nConfine con il mar Ionio.\nIl mare Adriatico \u00e8 collegato al mar Ionio tramite il Canale d'Otranto, ma il confine esatto tra i due mari \u00e8 stabilito diversamente a seconda delle varie convenzioni.\nSecondo la convenzione dell'Organizzazione idrografica internazionale, seguita negli \"Avvisi ai naviganti\" (portolani, fari e fanali, \"Navarea III\"), il limite convenzionale fra costa ionica e costa adriatica \u00e8 posto a Santa Maria di Leuca (punta M\u00e8liso, lungo il meridiano 18\u00b022' E) (linea C in figura). Il limite meridionale dell'Adriatico corre poi, secondo questa convenzione, lungo la linea immaginaria che va da punta M\u00e8liso a capo Cefalo () sull'isola di Corf\u00f9. In questo modo, la costa settentrionale dell'isola di Corf\u00f9 e le isole Diapontie sarebbero bagnate dal mar Adriatico.\nUn'altra convenzione pone la linea di demarcazione lungo lo stretto di mare fra Capo d'Otranto, nel Salento, e Capo Linguetta in Albania (linea A in figura).\nLa linea di demarcazione viene spostata pi\u00f9 a sud da altre convenzioni nautiche, che per esigenze di semplicit\u00e0 seguono le linee dei paralleli e dei meridiani. In particolare, ai fini meteorologici (\"Meteomar\") e delle \"Informazioni nautiche degli avvisi ai naviganti\", il limite marittimo tra Adriatico meridionale e Ionio settentrionale \u00e8 dato dal 40\u00ba parallelo nord (linea B in figura): sulla costa italiana corrisponde a punta Mucurune nei pressi di Castro. \nGolfi, lagune, promontori, isole e riviere.\nQuesto settore, compreso tra Pola e il canale d'Otranto, si presenta generalmente basso e sabbioso, eccetto che in corrispondenza della penisola Istriana, della costa triestina, del promontorio del Gargano, del promontorio del Conero e del promontorio del San Bartolo. Tra Grado e il delta del Po \u00e8 orlato di lagune.\nLe principali articolazioni nel settore , da nord-est procedendo verso ovest e poi verso sud sono le seguenti.\nIn \nIn \nIn territorio italiano, le uniche isole da ricordare sono le Tremiti, al largo del Gargano; in territorio croato si segnalano invece le isole Brioni.\nLa costa orientale, tra Pola e il Canale d'Otranto, \u00e8 prevalentemente rocciosa ed \u00e8 articolatissima. I principali canali, golfi, penisole e promontori sono i seguenti.\nIn :\nIn : \nIn :\nLe pi\u00f9 estese tra le isole del settore orientale, tutte nel territorio della , sono:\nTra le Riviere pi\u00f9 importanti troviamo:\nPorti.\nI porti principali in Italia sono, da nord a sud, Trieste, Venezia, Ravenna, Ancona, Ortona, Bari, Brindisi; in Slovenia il solo porto di Capodistria; in Croazia Pola, Fiume, Zara, Sebenico, Spalato e Ragusa; la Bosnia ed Erzegovina si serve del porto croato di Porto Tolero (in croato: Plo\u010de); in Montenegro Antivari; in Albania Durazzo e Valona.\nNel periodo pre-classico, l'Adriatico era considerato un'articolazione dello Ionio; venne considerato un mare a s\u00e9 stante a partire dal periodo repubblicano romano. Nel Medioevo e nell'Et\u00e0 Moderna, i Veneziani, che comprendevano nel proprio dominio la Dalmazia e alcuni porti pugliesi, chiamavano l'intero Adriatico con il nome di golfo di Venezia. Dal momento che la Serenissima era una delle maggiori potenze d'Europa, tale denominazione si diffuse molto, senza per\u00f2 soppiantare mai completamente il nome originale, al quale rimasero fedeli i pochi porti adriatici che Venezia non riusc\u00ec a sottomettere. Nei codici marittimi veneziani era addirittura chiamato \"il nostro canal\", quasi fosse la continuazione del Canal Grande.\nSono elencati solo i porti che all'anno hanno pi\u00f9 di un milione di tonnellate di traffico merci o che servono pi\u00f9 di un milione di viaggiatori. Il transito di meno di viaggiatori non \u00e8 riportato.\nOltre ai porti principali, tutti riportati in tabella, si segnalano anche i seguenti.\nProblemi ambientali.\nNegli anni novanta, specie nei mesi estivi, il Mar Adriatico \u00e8 stato interessato dal fenomeno della mucillagine nelle acque superficiali e costiere che ha comportato in alcuni casi, a scopo precauzionale/preventivo, il divieto di balneazione in diverse sue spiagge e litorali. Sul finire degli anni novanta e per alcuni anni degli anni 2000 fenomeni di erosione di alcuni litorali da parte delle acque marine, specie in occasioni di forti mareggiate hanno intaccato fortemente diversi tratti costieri sabbiosi comportandone una lenta e progressiva riduzione in termini di ampiezza.\nRelitti subacquei.\nAlto Adriatico:\nRelitti militari e civili:\nRelitti antichi della laguna di Venezia:\nRelitti lungo la costa di Ravenna e Rimini:"}
{"id": "2802", "revid": "2153148", "url": "https://it.wikipedia.org/wiki?curid=2802", "title": "Modello matematico", "text": "Un modello matematico \u00e8 una rappresentazione quantitativa di un fenomeno naturale. Come tutti gli altri modelli usati nella scienza, il suo scopo \u00e8 quello di rappresentare il pi\u00f9 incisivamente possibile un determinato oggetto, un fenomeno reale o un insieme di fenomeni (modello matematico di un sistema fisico, sistema chimico o sistema biologico). Spesso il modello \u00e8 una rappresentazione della realt\u00e0 non perfetta, ma comunque fedele, ovvero significativa all'analisi o prognosi che si vuole condurre.\nTutti i settori della scienza, ma non solo, fanno largo uso di modelli matematici per modellizzare determinati aspetti del mondo. Gli strumenti matematici usati possono essere i pi\u00f9 disparati, dalla combinatoria al calcolo infinitesimale: per molti fenomeni per esempio una descrizione molto sintetica e intuitiva \u00e8 formulabile immediatamente tramite delle equazioni differenziali. In particolare il modello matematico consente di operare delle prognosi future su un sistema ed \u00e8 ci\u00f2 che distingue la scienza quantitativa dalla scienza qualitativa.\nDescrizione.\nStruttura di un modello.\nUn modello matematico \u00e8 spesso costruito con lo scopo di fornire \"previsioni\" sullo 'stato' futuro di un fenomeno o di un sistema. Spesso i termini 'modello' e 'sistema' sono interscambiabili dal punto di vista matematico-formale.\nGeneralmente, il modello descrive la probabile evoluzione di un fenomeno o di un sistema sulla base di dati iniziali (condizioni iniziali) forniti dall'utente (l\"input\") restituendo dei dati finali (\"output\"). L'efficacia del modello pu\u00f2 essere quindi misurata comparando i dati finali con il risultato effettivo osservato dell'evoluzione del fenomeno o del sistema. Ad esempio, modelli matematici pi\u00f9 o meno complessi vengono continuamente proposti e testati in meteorologia, climatologia ed economia. Strutturalmente il modello \u00e8 una rappresentazione del fenomeno o del sistema in oggetto e si focalizza su una certa prospettiva concettuale dello stesso.\nLa stesura di un modello matematico abbraccia moltissimi campi della scienza pura e applicata perch\u00e9 consente ad una prospettiva matematizzata di modellizzare il fenomeno o il sistema in oggetto.\nUna classe importante di modelli \u00e8 data dalle equazioni o sistemi di equazioni differenziali, ordinarie o alle derivate parziali ottenibili a partire da 'equazioni di bilancio' per sistemi fisici (meccanici, elettrici, termodinamici, ecc.). \nAd esempio, un insieme di equazioni differenziali pu\u00f2 descrivere la struttura di un ponte e le forze che su di esso sono esercitate e sulla base di esse il progettista pu\u00f2 anticipatamente prevedere gli sforzi o sollecitazioni a cui sar\u00e0 sottoposta la struttura interna del ponte. Oltre alla statica e dinamica delle strutture in ingegneria civile, altri campi importanti di applicazione delle equazioni differenziali sono la teoria dei circuiti e i sistemi dinamici in generale.\nLa soluzione delle equazioni del modello passa attraverso i metodi di risoluzione classici delle equazioni differenziali oppure equivalentemente dai metodi di analisi derivati dalla Teoria dei Sistemi.\nSi suole distinguere inoltre tra \"modelli dinamici\", che esprimono la variabilit\u00e0 o evoluzione nel tempo del comportamento di un sistema fisico, e \"modelli statici\" quali ad esempio la semplice Legge di Hooke in un certo istante temporale. Le stesse formule matematiche, ad esempio tutte le equazioni della cinematica, possono essere considerate in s\u00e9 e per s\u00e9 un modello matematico del fenomeno fisico in oggetto (il moto): in particolare queste discendono dalla risoluzione particolare delle equazioni differenziali che risolvono il pi\u00f9 generale problema della dinamica.\nAd esempio un modello matematico classico \u00e8 quello dell'oscillatore armonico ovvero quello che si ottiene dalla risoluzione del problema della dinamica applicato alla forza elastica di una molla libera di muoversi secondo la Legge di Hooke.\nSi distinguono modelli (sistemi) deterministici (l'uscita \u00e8 univocamente determinata dall'ingresso) e modelli (sistemi) stocastici, modelli lineari e modelli non-lineari.\nSpesso in macrosistemi a molti gradi di libert\u00e0 come quello economico e quello climatico il ricorso ai modelli matematici (e a potenti elaboratori), nella forma di sistemi di equazioni multivariabili, \u00e8 una necessit\u00e0 stringente vista l'impossibilit\u00e0 di studiare il sistema riproducendolo in laboratorio: in questo senso il rigore dell'approccio scientifico 'galileiano' di stampo induttivo-sperimentale \u00e8 \"simulato\" da 'laboratori virtuali' ovvero dai supercalcolatori su cui viene fatto girare il modello matematico, eventualmente validato sulla scorta dei dati passati, e dal cui output emergono le propriet\u00e0 cercate del sistema studiato [3].\nIn senso esteso altri tipi di modelli matematici, diversi dalle equazioni differenziali, compaiono in altri settori della matematica pura e applicata come per esempio in:\nDipendenza dai dati iniziali.\nUn aspetto cruciale, che incide notevolmente sulla capacit\u00e0 di previsione di un modello matematico di un sistema (nella forma di equazione differenziale) \u00e8 la \"dipendenza sensibile dai dati iniziali\". Se una piccola variazione dell'input produce una forte variazione dell'output, la creazione di un modello \"efficiente\" sul fronte della previsione risulta essere enormemente pi\u00f9 complessa, e le previsioni a lungo termine possono risultare intrinsecamente impossibili.\nSi parla in questo caso di sistema o modello \"non-lineare\" e un fenomeno con forte dipendenza dai dati iniziali, riassunto nel concetto di effetto farfalla, \u00e8 detto \"caotico\" sebbene possa essere per sua natura intrinsecamente deterministico. In un sistema di questo tipo, l'errore sulla previsione cresce esponenzialmente nel tempo. La disciplina che studia questi fenomeni \u00e8 la dinamica non-lineare che rientra nella teoria del caos. In realt\u00e0 anche semplici sistemi lineari possono manifestare questa sensibilit\u00e0 alle condizioni iniziali pur non essendo per loro natura caotici.\nAd esempio, i fenomeni meteorologici sono generalmente caotici: per questo motivo, una previsione a lungo termine (ad esempio, l'esatta temperatura in una data citt\u00e0 fra un anno) \u00e8 del tutto impossibile. I pianeti del sistema solare si muovono invece in modo non caotico (almeno in prima approssimazione): per questo motivo \u00e8 possibile prevedere eclissi con secoli d'anticipo."}
{"id": "2804", "revid": "3732", "url": "https://it.wikipedia.org/wiki?curid=2804", "title": "Massa Lombarda", "text": "Massa Lombarda (\"La M\u00e0sa\" in romagnolo) \u00e8 un comune italiano di abitanti della provincia di Ravenna in Emilia-Romagna.\nStoria.\nFondazione.\nNell'anno Mille il territorio dove sorse Massa Lombarda era coperto prevalentemente da boschi. Pochi chilometri a nord cominciavano le paludi della Valle Padusa. La zona non era abitata: infatti nei documenti altomedievali figurava come \"massa\", era cio\u00e8 un insieme di fondi con una chiesa parrocchiale. Dal momento che la chiesa era dedicata a San Paolo, la massa prendeva il nome di \"massa Sancti Pauli\". Dal 767 apparteneva al monastero di rito bizantino di Santa Maria \"in Cosmedin\" di Ravenna. Per quasi due secoli, dal 584 al 751, Ravenna era stata la capitale dei territori bizantini in Italia. Il monastero era stato fondato da una comunit\u00e0 greca di probabile osservanza basiliana.\nI monaci basiliani realizzarono un reticolo fondiario (sul modello centuriale) composto da 15 appezzamenti con dimensione di 320 x 440 metri circa. In uno dei fondi meridionali sorgeva la chiesa parrocchiale. Nel XII secolo i \"limes\" (confini) della massa S. Pauli erano: a Sud il limes di Guercinoro (che corrisponde al confine attuale con Mordano); ad Ovest il \"limes Mundus\", oltre il quale vi era la \u201cpossessione del Bolognano\u201d; a Nord la linea di prosecuzione ideale della via San Vitale sull'asse di S. Agata sul Santerno, oltre la quale vi era la \"Silva Bagnarola\"; ad Est il limes di S. Anastasio, oltre la quale vi erano i fondi Mel\u00e9tolo, Roncadello e il fiume Santerno.\nNel 1164 l'imperatore Federico Barbarossa tolse ai monaci la \"massa\" e la diede ai conti di Cunio, suoi vassalli. Essi costruirono una fortificazione a difesa dei confini del territorio dove oggi \u00e8 l'abitato della Zeppa (il \"castrum\" fu distrutto nel 1358). Dopo la scomparsa del figlio Enrico VI (1197), papa Innocenzo III fece rioccupare la Romagna e restitu\u00ec la \"massa\" ai monaci. Tra il XII e il XIII secolo si succedettero due acquisizioni da parte del Comune d'Imola. Nel 1140 acquist\u00f2 la \"Silva Bagnarola\" da Arardo di Gandolfo, signore di Solarolo. Il 12 novembre 1235 ricevette in enfiteusi dall'abbazia di S. Maria in Cosmedin l'intero territorio della \"massa S. Pauli\" con contratto a durata centennale rinnovabile. \u00abCon Istrumento di Pier Margarito da Manfredo, abbate del Monastero di Santa Maria in Cosmedin di Ravenna\u00bb, cos\u00ec riport\u00f2 lo storico massese Luigi Quadri, \u00abfu conceduta l'investitura della Massa di San Paolo al Comune d'Imola che l'ebbe\u00bb \nL'evento cruciale per la storia di Massa Lombarda avvenne alla met\u00e0 del XIII secolo. Nel 1251, dopo la morte dell'imperatore Federico II il tiranno della Marca trevigiana Ezzelino da Romano (che era stato suo vicario) invase il distretto di Mantova desiderando di estendere il suo potere. Allora 150 famiglie, provenienti in massima parte da Marmirolo (e, in misura minore, dalla stessa Mantova e da Cremona), per sfuggire al pericolo, oltrepassarono il Po e si rifugiarono a Bologna chiedendo ospitalit\u00e0. Bologna pot\u00e9 accoglierne solo 63. Rimasero da sistemare 87 famiglie. La questione fu risolta grazie all'intervento del Comune d'Imola, che offr\u00ec ai coloni la \"massa Sancti Pauli\": la zona era ancora pressoch\u00e9 disabitata, ma fertile. Il centro abitato fu fondato a circa 1,5\u00a0km a nord della chiesa di San Paolo. Le terre coltivabili vennero divise in quadrati di 580 x 380 metri di lato, una suddivisione che \u00e8 visibile ancora oggi sulle mappe geografiche.\nFu firmato un contratto che sanc\u00ec il possesso delle terre da parte dei marmirolesi, che in cambio s'impegnarono a bonificarle e a coltivarle con mezzi propri. L'atto per l'insediamento venne siglato l'11 maggio del 1251: \u00e8 l'atto di nascita del centro abitato. Nel documento si legge che i marmirolesi si sarebbero insediati:\nIl Comune di Imola si impegnava a edificare una chiesa in muratura e a realizzare una strada di collegamento tra l'abitato e la via Selice. La vecchia chiesa fu progressivamente abbandonata. Il villaggio era un quadrato di soli 220 metri di lato, con due porte d'accesso e due chiesuole. La piazza centrale del paese era l'attuale piazza Umberto Ricci. Attorno alla piazza maggiore vi erano: nel lato Est la chiesa, nei lati sud ed ovest, il torrione e la rocca. Port\u00f2 il nome di piazza Francesco d'Este fino agli anni venti del XX secolo. Si stabil\u00ec inoltre che il giorno di mercato sarebbe stato il marted\u00ec e che il mercato del bestiame si sarebbe tenuto due volte all'anno.\nNegli anni 1255 e 1265 furono integrati due nuovi fondi; il territorio di Massa Lombarda si ingrand\u00ec ad ovest fino a raggiungere la Strada Selice (fondo \u201cTiglio\u201d) e a nord fino a confinare con S. Patrizio (fondo \"Silva Bagnarola\"). Nel XIV secolo fu aggregata la \u201cpossessione del Bolognano\u201d; il territorio di Massa arriv\u00f2 cos\u00ec a confinare con quello di Bubano. Nel 1264 Massa S. Pauli pass\u00f2 alle dipendenze di Bologna (citt\u00e0 guelfa). Nel 1273 il centro abitato assunse il nome di Mass\u00e6 Lombardorum. Nel 1277 Massa fu presa dai Conti di Cunio, la famiglia pi\u00f9 potente della zona. Ripresa dai bolognesi pochi anni dopo, nel 1297-98 fu attaccata pi\u00f9 volte dalle milizie della \"Lega amicorum\", costituita dai capi ghibellini di Romagna capitanati da Maghinardo Pagani. Gli assalti furono respinti.\nNel corso del XIV secolo Massa Lombarda venne conquistata e riconquistata pi\u00f9 volte dai signori locali. Si susseguirono i nomi di famosi capitani di ventura, come Corrado Lando (1358), Luchino Dal Verme (1366), Giovanni Acuto (1376) e Alberico da Barbiano (1399). Formalmente il signore governava in nome del Papa (il pontefice era il proprietario di tutta la \"Romandiola\"): di fatto sottraeva i territori conquistati al dominio pontificio. Nella Descriptio provinci\u00e6 Romandiol\u00e6, redatta nel 1371, Mass\u00e6 Lombardorum fu classificata come \"castrum\". Nel 1384 Massa Lombarda si ritrov\u00f2 di nuovo sotto le dipendenze di Bologna, ceduta in vicariato dal pontefice. Nel 1392 furono effettuati lavori di ristrutturazione della rocca e fu costruito un ponte fisso in muratura. Il direttore dei lavori fu il famoso ingegnere Giovanni da Siena.\nNel 1424 il paese pass\u00f2 a Filippo Maria Visconti, uscito vincitore dalla Battaglia di Zagonara. Dieci anni dopo Visconti cedette per diplomazia tutti i territori posseduti tra Forl\u00ec e Imola al nuovo papa Eugenio IV, il quale li affid\u00f2 provvisoriamente ad una famiglia guelfa, i Manfredi di Faenza. A sua volta, nel 1440 Eugenio IV cedette in feudo tutte le terre del monastero di Santa Maria in Cosmedin, tra cui Massa, al marchese di Ferrara, Nicol\u00f2 III d'Este per 11.000 ducati d'oro. Il passaggio di propriet\u00e0 venne formalizzato nel 1445.\nDal Ducato di Ferrara allo Stato Pontificio.\nFu l'inizio di un periodo di pace che si protrasse per pi\u00f9 di un secolo. Gli estensi costruirono nuove strade, nuove case e raddoppiarono le dimensioni del nucleo abitato: il primo quadrato (castel vecchio) fu raddoppiato da un'area di uguale estensione costruita ad est (castel nuovo). Ora il paese misurava oltre 400 metri di lato, con al centro l'attuale piazza Matteotti. Leonello, successore di Nicol\u00f2 (1441-1450), fece erigere vicino alla Torre preesistente una poderosa rocca, che divenne la sede del podest\u00e0 e dell'ufficiale di giustizia (l'edificio ospitava anche le prigioni e i granai pubblici). Borso d'Este (1450-1471) ampli\u00f2 la cerchia delle mura. Questo impianto giunse inalterato fino alle soglie del XX secolo. Il corso centrale si chiamava via Tiglio, mentre le due porte erano dette, ad ovest, del Molino e, ad est, Celletta. Presso ciascuna porta venne costruita una chiesa. Quella del Molino era a protezione dalle pestilenze, mentre la chiesa costruita presso Porta Celletta aveva lo scopo di preservare la comunit\u00e0 dalle inondazioni del fiume Santerno (il fiume scorre a soli quattro chilometri ad est del paese).\nNel 1480 Ercole I concesse lo Statuto agli abitanti della citt\u00e0. Gli successe Alfonso I, figlio di Ercole, che govern\u00f2 ininterrottamente dal 1505 al 1534. Sotto il marchesato di Francesco (1516-1578), terzogenito del Duca Alfonso, nel 1553 venne istituita la prima scuola pubblica (diventeranno due nell'anno 1800); fu fondata addirittura la zecca, un lusso per quei tempi. Le prime monete battute furono lo Scudo d'oro, il Bianco d'argento, il Giulio e mezzo Giulio d'argento, il Grosseto d'argento, il Sesino e il Quattrino di misura. L'ospedale esisteva gi\u00e0, almeno dal 1556, e rimase in funzione fino al 1848, quando fu aperto il nuovo nosocomio. Fece dichiarare Massa Lombarda marchesato dall'imperatore Ferdinando I d'Asburgo. Per sua espressa volont\u00e0, Francesco volle essere sepolto a Massa.\nIn questo periodo Massa Lombarda fu divisa in quattro settori: San Paolo (N-E), Mel\u00e9tolo (S-E), Bolognano (S-W) e San Giovanni (N-W): gli stessi quartieri nei quali il centro della citt\u00e0 \u00e8 suddiviso ancora oggi.\nNella seconda met\u00e0 del XVI secolo le autorit\u00e0 cittadine gestirono il completo rifacimento della chiesa principale di Massa, intitolata alla conversione di san Paolo. In cambio ottennero dal vescovo Scribonio Cerboni il giuspatronato per la nomina dell'arciprete. Da allora il consiglio comunale esercit\u00f2 il diritto di designazione degli arcipreti massesi, scegliendoli prevalentemente tra i sacerdoti nati nel paese. Nel 1572 fu fondato il Monte di Piet\u00e0.\nEsauritasi la dinastia estense nel 1598, Massa dei Lombardi ritorn\u00f2 sotto lo Stato Pontificio (Papa Clemente VIII), inserita nella Legazione di Ferrara. La propriet\u00e0 di gran parte della terra e del territorio era rimasta, anche durante il dominio estense, alla Diocesi di Imola, che ne traeva i diritti enfiteutici, affitti annuali e decime.\nIl numero di chiese e di conventi prese ad aumentare, basti dire che nel XVII secolo, su una popolazione di 2-3\u00a0000 abitanti, a Massa esistevano 22 chiese, 9 oratori e due conventi, uno dei Carmelitani e uno dei Minori Osservanti. I sacerdoti erano 30, tutti nativi del paese. Nel corso della dominazione pontificia si registr\u00f2 il cambio del nome nella forma attuale, Massa Lombarda.\nNel periodo dalla met\u00e0 del XVI secolo alla met\u00e0 del XVII secolo la peste si manifest\u00f2 almeno quattro volte in forma grave, negli anni 1574, 1630 (la nota \u00abpeste manzoniana\u00bb, che risparmi\u00f2 Massa facendo solo 28 morti), 1720 e 1743. Un altro flagello, che si manifest\u00f2 con maggiore frequenza, anche se non interess\u00f2 direttamente l'uomo, erano le epidemie di afta epizootica, grave morbo che colpiva il bestiame. Quelle pi\u00f9 importanti furono nel 1656, 1735, 1747 e 1786.\nNon sono numerosi i fatti degni di nota da registrare fino al 1796 in un paese che contava 3.820 abitanti:\nNella seconda met\u00e0 del XVIII secolo vivevano in paese poco pi\u00f9 di abitanti. Il 1796 fu un anno cruciale, che inaugur\u00f2 un periodo di 19 lunghi anni di invasioni militari e conquiste straniere. In quell'anno Massa Lombarda fu occupata dalle milizie francesi (che dichiararono decaduti tutti i titoli nobiliari e il potere papale), quindi entr\u00f2 a far parte della Repubblica Cispadana e poi della Repubblica Cisalpina, diventando capoluogo di distretto. Pass\u00f2 pi\u00f9 volte dai francesi agli austriaci e viceversa, per poi tornare sotto le insegne dello Stato Pontificio dopo la Restaurazione (1815). Il 12 marzo 1828 nasce a Massa Lombarda Paolo Giacobbe Orfei. La sua famiglia \u00e8 presente nello Stato delle anime almeno dal 1785. In et\u00e0 adulta, dopo essersi innamorato di una donna che viveva come girovaga, Pasqua Massari (originaria di Argenta), decide di fare la vita del girovago saltimbanco. Suo figlio Ferdinando diventer\u00e0 il capostipite della famiglia circense pi\u00f9 famosa d'Italia. Dal 1812 al 1836 ebbe una residenza nell'attuale piazza U. Ricci il barone svizzero Vittorio Beniamino Crud (1772-1845). Proprietario a Massa Lombarda di oltre 400 ettari di terreno, bonific\u00f2 vaste zone e quindi speriment\u00f2 con successo nuove colture tra cui la barbabietola da zucchero nella sua tenuta Cybo (gi\u00e0 degli Estensi) e poi Eynard. Raccolse le sue conoscenze nell'opera \"Economia teorica e pratica dell'agricoltura\" (1842-45).\nAlcuni eventi segnarono il periodo detto del \"Papa re\". Il 2 gennaio 1848 avvenne l'inaugurazione, nell'attuale via Rustici, di un ospedale in un edificio pi\u00f9 ampio di quello gi\u00e0 esistente (nell'attuale via Gian Battista Bassi vi era l'orfanotrofio, gestito dalle suore Dorotee). Il 6 agosto 1849, proveniente da Ravenna, transit\u00f2 da Massa Lombarda, in catene e su di un biroccio, il padre barnabita Ugo Bassi, cappellano garibaldino e patriota, insieme al capitano Giovanni Livraghi e all'avvocato lughese Giuseppe Masi, fatti prigionieri dagli austriaci a Comacchio e condotti a Bologna per essere processati.\nNel 1855 il paese fu colpito da un'epidemia di colera che fece 166 vittime. Nel 1856 avvenne l'apertura della prima Cassa di Risparmio cittadina. Nel 1857 papa Pio IX intraprese una visita nei territori dello Stato. Il 26 luglio giunse a Massa Lombarda. Maria Vergine fu proclamata \"patrona municipii\"; sulla facciata del municipio fu posta una sua statua, visibile ancora oggi. Per solennizzare la visita papale, infine, il Consiglio comunale approv\u00f2 la costruzione di un arco onorario in muratura 50 metri pi\u00f9 avanti l'ex Porta Celletta, demolita nel 1845. Le sue dimensioni complessive erano: 12 metri di larghezza x 3 di profondit\u00e0, con altezza di 11,90 metri. L'arco, progettato dall'architetto imolese Luigi Ricciardelli, fu inaugurato nel 1859 e ben presto fu denominato \u00abPorta Lughese\u00bb.\nOramai decaduto il governo pontificio, il 23 settembre del 1859, nel suo viaggio da Ravenna a Bologna, Giuseppe Garibaldi transit\u00f2 da Massa Lombarda con i figli Teresita e Menotti e arring\u00f2 i massesi dal balcone municipale.\nNel giro di pochi anni la storia nazionale si rimise in moto e Massa Lombarda nel 1860 si ritrov\u00f2, dopo i plebisciti dell'11-12 marzo, a far parte del Regno di Sardegna, che l'anno seguente divenne Regno d'Italia.\nDall'Unit\u00e0 d'Italia alla Liberazione.\nNel 1861 la popolazione di Massa Lombarda contava 4.995 abitanti. Il paese era sede di un mandamento comprendente i comuni vicini di Conselice e Sant'Agata. Cess\u00f2 di essere sede mandamentale nel 1891. Negli ultimi anni del XIX secolo vennero avviate importanti opere di bonifica delle paludi (che giungevano ancora fino a pochi chilometri a nord del centro abitato) e si avviarono i primi esperimenti per la coltura della barbabietola da zucchero. L'esigenza di facilitare le comunicazioni era pressante, ormai la Porta del Molino (ad ovest del paese) non serviva pi\u00f9 e nel 1884 venne demolita. Nello stesso anno, grazie alle nuove tecnologie di perforazione, venne scavato nella piazza del Castello (l'attuale piazza U. Ricci) il primo pozzo artesiano (la costruzione degli acquedotti era ancora di l\u00e0 da venire). L'acqua, che proveniva da una profondit\u00e0 di 104 metri, si rivel\u00f2 di ottima qualit\u00e0.\nUno dei primi benefici dell'unificazione fu il collegamento di Massa Lombarda alla rete ferroviaria nazionale. Grazie all'onorevole massese Eugenio Bonvicini (gi\u00e0 governatore pontificio nel 1859-60 e sindaco negli anni 1863-69), vennero aperte ben due tratte: una in direzione ovest, verso Budrio e Bologna (inaugurata il 1\u00ba dicembre 1887) e l'altra in direzione nord-sud (Lavezzola - Massa Lombarda - Lugo) aperta il 12 aprile 1888. Quest'ultima permetteva il collegamento con Ferrara a nord e con Faenza a sud. La stazione ferroviaria fu costruita a nord dell'abitato, in un'area prospiciente al Foro boario.\nSfruttando la rete di relazioni della classe politica locale, Massa Lombarda venne coinvolta nel primo tentativo di colonizzazione dell'Eritrea. Il territorio era stato dichiarato ufficialmente colonia italiana nel 1890. Un anno dopo diverse famiglie di contadini massesi si imbarcarono per l'Africa in una spedizione comandata dal cavaliere Pompeo Torchi (anch'egli massese), nominato direttore dell'azienda agricola sperimentale dell'Asmara.\nIl 17 settembre 1889 Massa Lombarda fu insignita del titolo di citt\u00e0 per gli atti di eroismo compiuti dai cittadini che portarono alla cattura di una banda di malviventi che infestava tutta la provincia di Ravenna (i fatti avvennero il 31 maggio-1\u00ba giugno del 1887). Nel 1893 avvenne l'apertura delle nuove scuole comunali, situate all'inizio di via Garibaldi. Nello stesso 1907, il 1\u00ba ottobre, venne inaugurato il nuovo ospedale cittadino, detto \"degli Infermi\", che sostitu\u00ec quello in funzione dal 1848. Nel 1911 entr\u00f2 in funzione la prima fontana pubblica del paese, collocata nella piazza del Castello. Negli anni venti venne ornata con quattro colonnette laterali bianche, lunghe due metri e alte circa 70\u00a0cm. Tra la fine del 1913 e il marzo del 1914 fu completato l'allacciamento del paese alla rete elettrica.\nAgli inizi del Novecento sorsero le prime unioni professionali promosse da laici cattolici, come la Fratellanza del lavoro (poco dopo il 1907). Il 6 novembre 1910, ad opera di un gruppo di benefattori cittadini, fra cui Giuseppe Sangiorgi, fu aperto il primo Asilo infantile (3-5 anni), il \"Pueris Sacrum\" (\"i bambini sono sacri\" in latino), in un nuovo edificio costruito appena fuori Porta lughese. Nel 1912 i lavoratori socialisti fondarono la Casa del popolo. L'edificio fu edificato sull'altro lato della strada rispetto al \"Pueris Sacrum\" e ad un centinaio di metri di distanza. Si sviluppava su tre piani. Al primo piano vi era la sala pi\u00f9 importante, il salone-teatro, che misurava 16 x 32 metri, utilizzato anche come sala da ballo. I vasti sotterranei fungevano da magazzino per la cooperativa agricola, che ivi deponeva le sue trebbiatrici. L'investimento, cui parteciparono tutte le cooperative socialiste massesi, cost\u00f2 200.000 lire, una somma ingente per l'epoca. La Casa del popolo fu inaugurata il 24 novembre 1912.\nNel 1922 sorse a Massa Lombarda il movimento Scout.\nTra la fine dell'Ottocento e gli inizi del Novecento avvenne il decollo dell'economia massese. Il primo motore dello sviluppo fu lo zuccherificio, cui segu\u00ec lo sviluppo della frutticoltura. Lo zuccherificio fu inaugurato il 29 agosto 1901; la capacit\u00e0 produttiva era di 4.400 quintali di bietole al giorno ed era provvisto di raffineria. Nello stesso periodo cominciarono a lavorare i magazzini della frutta e anche quelli di conserve di pomodoro come, ad esempio, l'\"Esperia\" (1907), capace di produrre 3000 quintali all'anno gi\u00e0 nel 1908. Grazie alla felice iniziativa di alcuni pionieri, a Massa nacque la prima industria ortofrutticola italiana. Tutta l'economia della zona si modific\u00f2 radicalmente.\nMassa Lombarda divenne in due decenni paese leader e il suo nome si diffuse in tutta la nazione. Giunsero delegazioni da tutta Italia e dall'estero per visitare i poderi di peschi, peri, meli e susini. Persino re Vittorio Emanuele III in persona venne in visita il 25 aprile 1918. In quell'anno termin\u00f2 la Prima guerra mondiale. Il bilancio dei caduti massesi fu di 119 vittime. Dopo la fine della guerra Massa Lombarda si avvi\u00f2 rapidamente verso lo sviluppo industriale. Il foro boario apparteneva al passato e nei primi anni venti fu sostituito dai nuovi giardini pubblici. I giardini, posti di fronte alla stazione, divennero la porta d'ingresso del paese per i viaggiatori che giungevano in treno. Nel 1926 il Canale dei molini, che attraversava da secoli il paese, causando non pochi problemi di umidit\u00e0 alle abitazioni, fu deviato fuori dal centro abitato.\nNel 1928 venne costruito un nuovo campo da gioco per il calcio (in sostituzione di quello improvvisato all'interno dell'ex foro boario), con la pista di atletica leggera. Massa Lombarda invece non ebbe mai una piscina comunale. Nel 1934 l'Enciclopedia Treccani dedic\u00f2 una voce a Massa Lombarda. Nello stesso periodo Isolina Visani (classe 1905) si laureava in farmacia, prima donna di Massa Lombarda a conseguire una laurea. Nel 1941 fu istituita la terza classe delle scuole Medie (fino ad allora, gli alunni che volevano prendere la licenza media dovevano andare a Lugo).\nLa seconda guerra mondiale caus\u00f2 numerose ferite alla citt\u00e0, situata a meno di 10 chilometri dal fronte, posto sul fiume Senio. Il primo bombardamento avvenne il 26 giugno 1944; gli ultimi, i pi\u00f9 devastanti, furono il 9 e 10 aprile 1945. Oltre agli edifici ed alle fabbriche, venne distrutto anche il tronco ferroviario Massa - Imola. Il 10 settembre 1944 si consum\u00f2 il martirio di padre Gabriele Maria Costa, monaco della Certosa di Farneta, originario di Massa. Costa fu trucidato assieme a due confratelli dai tedeschi.\nMassa Lombarda fu liberata dalle truppe neozelandesi, che entrarono in paese la mattina del 13 aprile. Il tributo pagato per la libert\u00e0 fu elevato. Tra i combattenti, centinaia di massesi furono internati in Germania, i partigiani caduti furono 51; 46 i militari deceduti o dispersi; furono conferite una medaglia d'oro e due d'argento al valor militare. Tra i civili: due morti in campo di concentramento o in conseguenza della detenzione e 77 deceduti per bombardamenti, rappresaglie o agguati. Tra essi si segnala l'efferata strage Baff\u00e8 e Foletti: la notte del 16 ottobre 1944 23 persone appartenenti alle due famiglie furono catturate e assassinate dai nazifascisti.\nDal dopoguerra ad oggi.\nNel 1945 cambia la sede del mercato cittadino. Fino ad allora il mercato si era tenuto lungo il corso centrale fino a piazza Roma. La nuova collocazione \u00e8 ricavata nell'area della scuola, seriamente danneggiata dai bombardamenti. L'edificio viene abbattuto; l'area \u00e8 destinata a diventare la nuova piazza del mercato ed assume il nome di piazza Mazzini. Piazza Roma Imperiale viene ribattezzata \"Umberto Ricci\" (il partigiano \"Napoleone\" 1923-1944) e abbellita con il Monumento ai Caduti, inaugurato nel 1950. Nel maggio dello stesso anno furono celebrati i 700 anni della fondazione del paese: 350 massesi si recarono a Marmirolo per celebrare l'evento di sette secoli prima.\nDurante gli anni cinquanta la popolazione aumenta di 1.374 unit\u00e0, grazie alle nuove opportunit\u00e0 di lavoro. Si verifica di conseguenza una forte espansione urbanistica: tra il 1951 e il 1961 vengono costruiti ben 678 nuovi alloggi. Nello stesso periodo avviene la ristrutturazione del cinema-teatro Eden, costruito nel 1942 e danneggiato dalla guerra, che viene ampliato fino a raggiungere 1.500 posti, una capienza superiore a qualsiasi sala coperta nel raggio di 30\u00a0km. Negli anni cinquanta vi vengono rappresentate numerose riviste del teatro nazionale. Massa Lombarda dispone anche di un'altra sala cinematografica, il Cinema Teatro Dalle Vacche (successivamente denominato \u00abPiccadilly\u00bb). Nel 1956 viene inaugurata la prima biblioteca pubblica cittadina. Nel 1957 vengono costruiti l'acquedotto e la rete del gas metano. Da registrare anche un evento negativo: l'alluvione del 5 dicembre 1959, che per\u00f2 sar\u00e0 anche l'ultima. L'acqua arriva fino al centro storico, colpendo 220 abitazioni e numerosi impianti produttivi. Vengono sommersi circa 800 ettari di terreno coltivato.\nGli anni sessanta sono per l'Italia quelli del boom economico. Massa Lombarda, che il boom lo aveva gi\u00e0 vissuto anni prima, comincia ora a dare segni di una certa mancanza di vitalit\u00e0. Il settore edilizio vive un calo (vengono costruiti un terzo degli alloggi rispetto agli anni cinquanta); molti complessi industriali importanti (zuccherificio in testa) riducono il loro organico; alcune aziende ortofrutticole vanno in crisi.\nIl tronco ferroviario Massa Lombarda-Imola, distrutto dai bombardamenti, non era stato pi\u00f9 ricostruito. Nel 1964 le FF.SS. chiudono anche la linea ferroviaria Massa-Budrio (direzione Bologna), una scelta piovuta dall'alto contro cui il Comune non riuscir\u00e0 ad opporsi (di ben altra levatura sar\u00e0 la protesta cittadina negli anni ottanta contro il taglio della linea Lavezzola\u00a0\u2013 Massa\u00a0\u2013 Lugo, che non viene sospeso, anche se il servizio viene molto ridimensionato). I pi\u00f9 grandi cantanti sulla cresta dell'onda vengono ad esibirsi a Massa: in estate Mina, Lola Falana, Patty Pravo, Gianni Morandi, Johnny Dorelli, Michele, Milva, Perez Prado, Peppino Di Capri, i Pooh sono ospiti del dancing Serenella di Guerrino Dosi (aperto nel 1953); nella stagione invernale sono applauditi al Teatro Eden Rita Pavone e Edoardo Vianello. Il 25 ottobre 1969 viene inaugurato il nuovo stadio cittadino con un incontro di calcio fra il Bologna \"A\" ed il Bologna \"B\". Nel 1971 la discoteca \"Da Tino\" \u00e8 una delle tre sole esistenti in Emilia-Romagna. Nel 1973 il teatro Eden presenta una stagione di prosa con compagnie di livello nazionale. Dal 1963 al 1975 il Ristorante Tino fu presente nelle guide Michelin, unico ristorante massese ad essere ricompreso nell'elenco dei migliori del Paese.\nNel 1981 il centro viene chiuso alle automobili: si inaugura la zona a traffico limitato (ZTL), tuttora in vigore. Il Teatro Eden vive le sue ultime stagioni di notoriet\u00e0. Calcano il suo palcoscenico artisti di fama nazionale come Giorgio Gaber, Glauco Mauri, Corrado Pani e Ottavia Piccolo. Nel 1983 la struttura viene chiusa perch\u00e9 non ottemperante alle nuove disposizioni in materia di sicurezza. La legge sulla sicurezza degli impianti, inoltre, alzando di molto i costi della ristrutturazione, render\u00e0 anti-economico un eventuale intervento condannando alla morte il teatro. Pochi anni dopo (1989) chiude anche il cinema Piccadilly.\nNel 1982 la piazza centrale del paese \u00e8 dichiarata zona pedonale (19 ottobre). Entro due anni il Canale Emiliano Romagnolo attraversa il territorio massese. Le sue acque sono importanti soprattutto per gli agricoltori, che le impiegano per le irrigazioni estive. A causa di una ristrutturazione del servizio sanitario regionale, nella seconda met\u00e0 degli anni 1980 i servizi ospedalieri vengono progressivamente ridotti. Il 30 giugno 1993 l'ospedale massese viene definitivamente chiuso\nVita politica.\nDall'Unit\u00e0 alla Liberazione.\nAl tempo dei vari Crispi, Sella e Minghetti, il corpo elettorale era di dimensioni cos\u00ec ristrette (essendo basato sul censo) che anche il conoscere la parte politica dei deputati eletti non aiuta a capire quali fossero le idee prevalenti dei massesi. Il sindaco, inoltre, era nominato dal Re.\nForse \u00e8 pi\u00f9 interessante sapere che la popolazione era in massima parte composta da gente povera e che, fino al 1885, sul territorio massese non esisteva ancora l'industria.\nLo storico locale Luigi Quadri segnala la presenza di \"molti giovani massesi sotto il comando del generale Giuseppe Garibaldi\" nelle battaglie del Volturno e nella presa di Gaeta (1866). Nel 1866 nella Terza Guerra d'Indipendenza tra i massesi arruolati nel Corpo Volontari Italiani, quattro presero parte alla vittoriosa Battaglia di Bezzecca. Nel 1867, sempre secondo il Quadri, 17 furono i volontari massesi che combatterono nella Battaglia di Mentana, mentre 3 furono coloro che nel 1870 parteciparono alla presa di Roma.\nIl mazzinianesimo \u00e8 una delle prime idee politiche a diffondersi nel ravennate, e quindi a Massa Lombarda. Nel 1872 era gi\u00e0 attiva in paese la Consociazione repubblicana. Anche il movimento socialista non tarda a radicarsi in provincia, soprattutto per l'impulso del fondatore e leader Andrea Costa, imolese: nel 1893 il Partito Socialista Italiano apre la sua prima sezione massese. A cavallo del 1900 i candidati al parlamento che si battono per conquistare l'elettorato massese provengono da tre partiti: il repubblicano, il liberale ed il socialista. Eugenio Bonvicini era stato eletto (nel 1875) tra i liberali.\nAlle elezioni parlamentari del maggio 1895 vince nel collegio di Lugo (di cui fa parte anche Massa Lombarda) il candidato repubblicano Taroni, con 487 voti. Si riconferma nel marzo 1897, al ballottaggio col generale Tullo Masi. Nel giugno 1900 Taroni vince per la terza volta, battendo di nuovo Masi. Viene invece sconfitto dal socialista Brunelli alle elezioni politiche del novembre 1902.\nNel 1905 ha termine la prerogativa del Re di nominare i sindaci delle citt\u00e0. Le elezioni amministrative assegnano la vittoria alla lista socialista. Il consiglio comunale elegge il repubblicano Emilio Roli. Con Roli il Comune rinuncia al diritto di designazione dell'arciprete, che risaliva alla seconda met\u00e0 del XVI secolo (giuspatronato). Le cause sono economiche, poich\u00e9 sul Municipio grava l'onere della manutenzione della chiesa in caso di difficolt\u00e0 della parrocchia a provvedere, ma anche ideologiche, poich\u00e9 la nuova Giunta persegue una politica di netta contrapposizione con la Chiesa. Nel 1907, alla sua morte, gli succede Giovanni Manaresi, direttore della Cooperativa braccianti (fondata nel febbraio 1890).\nNel dopoguerra Massa si ritrova pi\u00f9 povera. I consensi per i socialisti aumentano. Il partito socialista \u00e8 l'unico partito presente in forma organizzata a Massa Lombarda. Tra le altre forze politiche, i repubblicani hanno perso molta della loro influenza e neanche i cattolici godono di molto favore. Alle elezioni politiche del novembre 1919 la lista socialista ottiene uno schiacciante 91,7% dei voti. Nessun paese della provincia di Ravenna \u00e8 a cos\u00ec forte presenza socialista.\nAlle elezioni amministrative del 1920 l'unica lista che si presenta in citt\u00e0 \u00e8 quella socialista. Il Partito socialista prevale a Massa e in 43 dei 58 comuni romagnoli, insieme alle province di Ravenna e Forl\u00ec (che comprende anche il comprensorio di Rimini).\nIl voto delle elezioni politiche del 15 maggio 1921 vede uno spostamento verso destra delle preferenze degli italiani. A Massa Lombarda, in controtendenza, il 64,4% dei voti vanno al PSI. Ma nel 1922 l'amministrazione comunale democraticamente eletta viene cacciata dal nuovo regime fascista. Alle elezioni politiche del 1924 il voto massese riflette bene quali sono i nuovi rapporti di forza in campo: ben il 63,2% dei voti va al Listone. Diventa sindaco Gustavo De Luca, classe 1896, fondatore del fascio cittadino. Nel 1928, appena un anno dopo essere stato nominato podest\u00e0 (secondo la nuova legge), viene promosso-rimosso a Foligno per un regolamento di conti interno. Il Comune, dopo aver ricevuto tre ispezioni dalla Prefettura, viene commissariato e viene affidato prima a Luciano Rambelli, poi ad Arrigo Minzoni.\nDurante la sua reggenza, nel 1929 si tiene il plebiscito per il regime che sostituisce le elezioni politiche. I risultati appaiono scontati: il 98% degli italiani vota s\u00ec. In provincia di Ravenna la percentuale, se possibile, \u00e8 ancora superiore: 99%. A Massa Lombarda si contano 1.880 s\u00ec e 2 no. Nell'aprile del 1930 anche Minzoni lascia; si avvia una rotazione di commissari: tre in un anno. Prima Mauro Zingarelli, poi Dino Guidotti poi l'ing. Tosaroni. Tra il 1929 e il 1930 il Comune subisce nuove ispezioni ordinate dalla Prefettura. Finalmente nel giugno 1932 ritorna alla pi\u00f9 alta carica cittadina un massese. Viene scelto infatti Giovanni Foschini (classe 1890), fondatore dell'Ondulatum. La nomina si riveler\u00e0 una scelta positiva, tanto che Foschini rimarr\u00e0 alla guida del Municipio per oltre un decennio, fino al crollo del fascismo. Nel 1934 il regime indice un nuovo plebiscito. Il risultato nazionale parla del 99,84% di voti favorevoli. In provincia di Ravenna i s\u00ec sono il 99,98%.\nNel 1938 gli iscritti al fascio di Massa Lombarda sono 1.454. Se a questi aggiungiamo anche gli iscritti alla GIL (et\u00e0 minima 6 anni), otteniamo un totale di 2.896 persone. In sostanza, un massese su due tra i 6 ed i 60 anni possiede una tessera del fascio o delle organizzazioni da esso controllate.\nDal dopoguerra ad oggi.\nDopo la caduta del fascismo ed il ritorno alla democrazia, Massa Lombarda ritorna un paese a prevalenza socialista.\nAl referendum del 2 giugno 1946 il 95,10% dei massesi sceglie la Repubblica.\nIn breve il PCI diventa il primo partito, sopravanzando gli stessi socialisti ed ottenendo pi\u00f9 volte il 70% dei voti. Conserver\u00e0 tale primato anche dopo i cambi di denominazione (PDS, DS) e dopo la confluenza dei DS nel Partito Democratico.\nLe prime donne elette in Consiglio comunale furono, nel 1946, Gentile Bassi e Maria Montoschi. Nel 1959 venne nominata la prima donna assessore, Magda Bergamini.\nOnorificenze.\nMassa Lombarda \u00e8 tra le citt\u00e0 decorate al valor militare per la guerra di liberazione, insignita della croce di guerra al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:\nMonumenti e luoghi d'interesse.\nArchitetture religiose.\nIn citt\u00e0.\nAlla met\u00e0 del Duecento le famiglie lombarde che fondarono Massa Lombarda, unitamente a quelle del luogo, edificarono una chiesa con annesso campanile che eredit\u00f2 l'intitolazione alla Conversione di San Paolo dalla primitiva chiesa dell'VIII secolo, sita nel \"fundus Sancti Pauli\".. La chiesa si affacciava verso piazza U. Ricci, all'epoca il cuore della comunit\u00e0. Nel XVI secolo gli Este vollero la costruzione di una chiesa pi\u00f9 grande. Dopo l'abbattimento della chiesa primitiva, la nuova fu costruita tra il 1528 e l'aprile del 1537. L'edificio fu progettato - secondo lo storico massese Luigi Quadri - dall'architetto milanese Bartolomeo Suardi, detto il Bramantino (Milano 1465-1530). Fu orientata a nord, nella collocazione attuale; il campanile invece non fu spostato (di conseguenza la torre, che prima era a ridosso della chiesa, si trov\u00f2 sul suo fianco destro).\nLa chiesa, esempio di architettura romanica in severo stile basilicale, \u00e8 a tre navate. Gi\u00e0 nel 1576 divenne chiesa arcipretale. Fu consacrata il 10 novembre 1577. Francesco d'Este forn\u00ec un contributo all'abbellimento della nuova chiesa donando due dipinti della sua collezione: la \"Caduta di San Paolo\" di Sebastiano Filippi, detto il Bastianino (Ferrara 1532-1602) e \"La Risurrezione di Cristo\" di Benvenuto Tisi, detto il Garofalo (Ferrara, 1481-1559). Lo stesso duca volle essere sepolto in questa chiesa. Nel 1580 venne eretto sopra l'ingresso un portico a quattro colonne.\nTra il 1835 e il 1842 si effettuarono i primi lavori di restauro: il campanile fu ricostruito a pianta quadrata e fu portato dagli originali 26,30 metri agli attuali 37,39 metri. L'ultimo tronco fu costituito da una nuova cella campanaria in cui si aprono quattro bifore. Vi furono collocate quattro campane, consacrate nel 1841. Il campanile risult\u00f2 quindi composto da sei piani (oltre al tamburo), tutti accessibili dall'interno. Diresse i lavori l'ingegner Bonoli. La ristrutturazione della chiesa termin\u00f2 nel 1842. Il 12 novembre dello stesso anno (un sabato) fu consacrata dal vescovo d'Imola Giovanni Maria Mastai Ferretti (nel 1846 divenne Papa col nome di Pio IX).\nIn seguito ad un nuovo intervento di restauro, nel 1932 venne abbattuto il porticato che sovrastava l'ingresso principale e la facciata assunse la forma attuale su disegno dell'ingegner Poggiali. Durante la II guerra mondiale la chiesa fu quasi completamente distrutta; entro il 1948 venne ricostruita. All'interno si possono osservare pregevoli opere d'arte.\nNel 2007 (la notte tra il 12 e il 13 giugno) la chiesa sub\u00ec un grave furto. Furono rubati molti oggetti d'arte: 14 tele (tutte quelle della Via crucis), due porte decorative del Seicento e del Settecento, una croce, il grande altare, due angioletti intarsiati e due colonne di legno con decorazioni dorate.\nLa Chiesa di San Salvatore fu edificata nella prima met\u00e0 del XVII secolo fuori dall'antica Porta Celletta. Venne quasi interamente distrutta dalla rotta del fiume Santerno avvenuta l'11 ottobre 1745. Fu poi ricostruita nel 1763 da Cosimo Morelli. L'interno \u00e8 opera dell'architetto imolese, l'esterno del massese Zaccaria Facchini. La chiesa \u00e8 stata restaurata alla fine del XX secolo.\nNel forese.\nSecondo la tradizione cattolica, il Santuario della Beata Vergine della Consolazione fu costruito a seguito del ritrovamento fortuito di un'immagine della Madonna, l'11 dicembre 1793, dal colono Giacomo Pasotti mentre vangava nel suo podere. I lavori di costruzione, su progetto dell'architetto massese Zaccaria Facchini, dovevano iniziare nel 1797, ma quell'anno cominci\u00f2 l'occupazione napoleonica della Romagna. Il santuario fu ultimato solamente nell'agosto del 1813. Il 19 settembre dello stesso anno l'immagine della Vergine fu collocata nella chiesa, dove si trova tuttora.\nL'edificio \u00e8 di forma circolare; l'interno \u00e8 caratterizzato dai sei grandi archi, sostenuti da colonne corinzie, che fanno da cornice alle cappelle. Nella seconda met\u00e0 dell'Ottocento accanto al santuario fu costruito il cimitero cittadino.\nNel XX secolo \u00e8 stato eretto un piccolo campanile su disegno dell'architetto massese Ettore Panighi.\nIl Santuario del Trebeghino \u00e8 situato in zona rurale in localit\u00e0 Fruges (circa un km a sud dalla strada provinciale San Vitale). Il luogo di culto \u00e8 citato sin dal 1629. La popolazione locale l'ha soprannominato \"C\u00eesa dl'\u00d6pi\", che \u00e8 il nome in romagnolo dell'acero campestre, albero che si usava come sostegno per le viti. Ricalcando la pronuncia dialettale, ne \u00e8 derivato il curioso nome di \"Chiesa dell'Oppio\", che si porta dietro ancora oggi.\nIl suo nome ufficiale \u00e8 \u00abOratorio della Beata Vergine del Buon Consiglio\u00bb. La struttura dell'edificio \u00e8 semplice: una navata unica con volta nel presbiterio e capriate a vista nella parte restante. La facciata presenta due loculi frontali; il campaniletto a vela \u00e8 ben conservato. La chiesa \u00e8 stata oggetto di un importante intervento di restauro, coordinato da un comitato parrocchiale e cittadino, che si \u00e8 protratto dal 1995 al 2004. Dopo il restauro il santuario ha ripreso la piena attivit\u00e0.\nEx chiese.\nI Carmelitani, presenti nel territorio di Massa Lombarda sin dal XIV secolo, si trasferirono dentro le mura nel XVII secolo, in un'area vicino a Porta Celletta. Qui fecero costruire la nuova chiesa con annesso convento (1669-1674). Internamente l'edificio conserva architetture barocche; all'interno vi era conservato un dipinto di Carlo Cignani. L'esterno invece ha un aspetto Cinquecentesco. La chiesa divenne ben presto uno dei centri primari dell'ordine Carmelitano per tutta la regione romagnola. Infatti fu diverse volte la sede del capitolo provinciale (l'ultima nel 1662). Con la soppressione napoleonica (inizio XIX secolo), chiesa e convento rimasero privi dei religiosi e il culto fu affidato al clero locale. La chiesa \u00e8 rimasta aperta al culto fino alla Seconda guerra mondiale. I bombardamenti del 1944-45 colpirono il campanile che croll\u00f2 sul tetto della chiesa sfondando parte della facciata. Sconsacrata, i quadri che l'ornavano sono stati trasportati nella chiesa arcipretale di San Paolo. Negli ultimi decenni del XX secolo l'edificio \u00e8 stato riqualificato come sala polivalente. Dal 1995 \u00e8 utilizzato come sede di mostre, concerti e spettacoli teatrali. Nel 2014 \u00e8 stata ricollocata all'interno dell'edificio una pala d'altare di Michele Desubleo (1602-1676), ritenuta perduta dopo i bombardamenti dell'ultimo conflitto mondiale.\nCostruita nell'attuale piazza Marmirolo tra fine XVI e inizio XVII secolo, and\u00f2 a unirsi nel Settecento al convento edificato da Cosimo Morelli nell'attuale via G. B. Bassi. Scamp\u00f2 ai bombardamenti della seconda guerra mondiale; nonostante ci\u00f2 nel 1949 fu sventrata per allargare la piazza. Rimangono: il muro perimetrale sinistro e il campanile, che versa in condizioni di grave degrado statico.\nL'edificio, dedicato a S. Maria Assunta, fu costruito nell'attuale via Rustici tra il 1577 e il 1584. Fu rimaneggiato nel XVIII secolo con rilievi a stucco e ornato di quattro statue in cotto attribuite ad Alfonso Lombardi (una di esse purtroppo oggi \u00e8 tagliata a met\u00e0). Incamerata nei beni del demanio, dal 1956 al 2004 fu sede della biblioteca comunale.\nArchitetture civili.\nEdifici della piazza principale.\nLa piazza centrale di Massa Lombarda \u00e8 piazza Matteotti. Racchiusa tra palazzi storici, \u00e8 dominata dalla Torre dell'orologio.\nLa facciata del Palazzo comunale fu opera di Cosimo Morelli (1732-1812). I lavori furono completati dall'architetto massese Zaccaria Facchini (1751-1826). Conserva al suo interno gli Archivi storici, quello comunale e quello notarile. L'ampio porticato a cinque archi contiene i busti di cittadini massesi benemeriti: Luigi Maccaferri, Emilio Roli, Giuseppe Sangiorgi, Eugenio Bonvicini ed Adolfo Bonvicini.\nLa torre dell'Orologio \u00e8 pi\u00f9 antica del Palazzo Comunale di due anni. Fu terminata nel 1756 su progetto di Cosimo Morelli, di cui \u00e8 anche considerata la prima opera certa che ne porta la firma. Posta a un angolo della piazza centrale, sostituiva una torre pi\u00f9 antica che fungeva anche da prigione.\nNel 1758 fu avviata, sempre su disegno del Morelli, la ristrutturazione del Municipio, l'ex Casa della Comunit\u00e0, esistente sin dal Cinquecento. Il prospetto del palazzo, sito sul lato nord della piazza, \u00e8 costituito da un portico a cinque arcate. Sulla facciata compaiono quattro finestre, sovrastate al centro da una nicchia che ospita una statua della Madonna incoronata. Fin dai tempi degli Estensi il Consiglio comunale si radunava nella rocca (a Lugo \u00e8 ancora cos\u00ec). Dal 1748 si riunisce nel Palazzo comunale.\nPalazzo Bonvicini.\n\u00c8 la residenza signorile storica meglio conservata della citt\u00e0. L'edificio risale al XV secolo; \u00e8 stato restaurato alla fine del XX secolo ed \u00e8 tuttora di propriet\u00e0 privata.\nPiante secolari.\nNel territorio di Massa Lombarda vivono sei piante secolari poste sotto la tutela della Regione Emilia-Romagna. Tre pioppi monumentali vegetano non lontano dal torrente Sillaro lungo via del Signore: si tratta di un pioppo nero e di due pioppi bianchi che hanno superato il secolo e mezzo di vita. Vi sono poi un gelso nero (conosciuto come \"gelso di San Giovanni\") e due farnie.\nSociet\u00e0.\nEtnie e minoranze straniere.\nAl 31 dicembre 2009 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nLingue e dialetti.\nAccanto alla lingua italiana, \u00e8 parlata anche la locale variante della lingua romagnola, che presenta influssi bolognesi, quali la perdita delle vocali nasali e l'esito in /a/ dei precedenti fonemi /\u025b,\u0254/ (es. \"p\u00e1ss, r\u00e1tt\" \"pesce, rotto\", vs. romagnolo occidentale comune \"p\u00e8ss, r\u00f2tt\"). L'antico afflusso di coloni mantovani non sembra aver lasciato alcuna traccia linguistica riconoscibile.\nReligione.\nNel comune di Massa Lombarda sono presenti tre parrocchie, facenti parte della Diocesi di Imola: Massa Lombarda (principale); Villa Serraglio e Fruges (istituita nel 1965).\nTradizioni e folclore.\nFesta della Ripresa e Palio del Timone.\nNata nel 1976, la manifestazione si tiene all'inizio di settembre e dura un'intera settimana. L'ultimo giorno, domenica, si tiene il Palio del timone, una competizione a squadre. L'idea nacque in seno alla commissione ricreativa del consiglio pastorale cittadino. Si pensava ad una gara dove si potessero utilizzare attrezzi agricoli, caratteristici del mondo rurale massese. La scelta cade sui timoni dei rimorchi agricoli, robuste aste in legno lunghe circa quattro metri. Le aste vengono montate attorno a un timone, ad un'altezza di circa un metro da terra. Sono imperniate al centro, in modo da consentire alla giostra di girare sia in senso orario, sia antiorario. Lungo le due aste orizzontali si schiera una squadra, mentre l'altra si dispone lungo le due aste verticali. Ogni squadra \u00e8 composta da sei uomini, tre per ogni asta. Il loro peso complessivo non deve superare i 540 chili. La partecipazione al Palio \u00e8 riservata ai quattro quartieri di Massa Lombarda. I tiratori, invece, possono provenire anche dai paesi vicini.\nCultura.\nBiblioteche e musei.\nComprende la biblioteca civica, la \"collezione Venturini\" e la pinacoteca civica. \nLa dotazione originaria della biblioteca \u00e8 rappresentata dal fondo privato del commendatore Carlo Venturini (opere antiche e rare) e da ci\u00f2 che rimane delle pi\u00f9 antiche raccolte librarie dei frati Carmelitani e dei Minori Osservanti, incamerate dallo Stato ai tempi di Napoleone. La parte pi\u00f9 preziosa \u00e8 il fondo antico costituito da circa 8.000 esemplari. L'atto di nascita della biblioteca fu, nel 1956, la sistemazione del fondo in un edificio pubblico (in via Garibaldi, nei locali della chiesa dell'antico ospedale). Nel tempo la dotazione si \u00e8 arricchita di ulteriori contribuzioni. La collezione personale del commendator Venturini si compone di vari pezzi: sculture, monete, minerali, ecc.; la raccolta di dipinti comprende vari autori: opere d'arte del Garofalo e del Bastianino (XVI secolo) e del pittore massese Giambattista Bassi (XIX secolo).\nDal 2004 biblioteca, \"collezione Venturini\" e pinacoteca civica sono riuniti in un'unica sede, il pregevole edificio in stile liberty che ospit\u00f2 dal 1910 l'asilo infantile \"Pueris Sacrum\". Il complesso culturale \u00e8 suddiviso in quattordici stanze: due per la biblioteca tradizionale, tre per quella dedicata ai bambini. Due aule sono dedicate alla pinacoteca, altrettante per il museo civico, una stanza \u00e8 adibita ad emeroteca ed altre due sono attrezzate a laboratorio multimediale.\nInaugurato nel 1983, raccoglie le testimonianze della civilt\u00e0 agricola della Bassa Romagna tra Ottocento e Novecento. La prima sezione illustra il lavoro contadino, la seconda ripercorre la storia delle tecniche di coltivazione della frutta. Sede del museo \u00e8 un'autentica casa colonica, ristrutturata appositamente per accogliere il materiale da esporre, frutto delle donazioni di agricoltori e cittadini.\nGeografia antropica.\nFrazioni e localit\u00e0.\nFrugesUn nome originale per un centro abitato. L'agglomerato urbano si svilupp\u00f2 nel secondo dopoguerra. Fino agli anni trenta, infatti non vi era che uno stabilimento per il lavoro della frutta e della conserva (\"Societ\u00e0 Anonima Fruges\"), sorto nel 1925 su un terreno di propriet\u00e0 di Camillo Borgnino, uno dei maggiori produttori ortofrutticoli locali. Negli anni quaranta la fabbrica cambia proprietario ma continua ad essere chiamata da tutti \"La Fruges\".Lo stabilimento sorgeva due chilometri ad ovest di Massa, sulla destra della provinciale San Vitale (Ravenna-Bologna). A partire dalla met\u00e0 degli anni cinquanta l'area a sinistra della San Vitale fu oggetto di una lottizzazione. Si insediarono soprattutto i lavoratori provenienti dal circondario, dalle colline e dal meridione. \"La Fruges\" pass\u00f2 cos\u00ec ad indicare anche il nuovo insediamento urbano.Nel 1965 vennero aperte le scuole elementari statali. La nuova parrocchia (intitolata a San Giacomo) provvide a realizzare l'asilo per i bambini fino ai 5 anni.\nTra il 1970 e il 1972 venne costruita, accanto all'insediamento urbano, anche un'area artigianale dalle dimensioni complessive di circa 18 ettari. Oggi \"La Fruges\", come tante attivit\u00e0 produttive nate a Massa nell'anteguerra, non esiste pi\u00f9. Nel senso dello stabilimento: il centro abitato invece \u00e8 cresciuto fino a contare circa 2.500 abitanti.\nEconomia.\nLe imprese cooperative.\nIl movimento cooperativo si svilupp\u00f2 a Massa Lombarda a partire dagli anni ottanta del XIX secolo. Nacquero la Cooperativa Agricola Braccianti, poi la Cooperativa Muratori e la Cooperativa Frutticoltori (1922). Nel XX secolo furono fondate la cooperativa dei barbieri, dei falegnami, dei mezzadri e la cooperativa facchini. In paese vi erano ben quattro spacci cooperativi.\nSecondo i dati del censimento del 1921, il 70% della popolazione della provincia di Ravenna era rurale. A Massa Lombarda erano oltre 4.000 le persone legate all'agricoltura, a cui bisognava aggiungere circa 700 braccianti.\nFino agli anni settanta del XX secolo, oltre 800 persone lavoravano nella cooperazione. Poi inizi\u00f2 una parabola discendente. Nel 2012 il settore era ridotto a 80 addetti.\nInfrastrutture e trasporti.\nStrade.\nMassa Lombarda \u00e8 attraversata, in direzione Est-Ovest, dalla strada provinciale 253, ex strada statale.\nAltre strade provinciali sono: la n. 12 (verso Mordano), la n. 50 (verso San Patrizio e la n. 117 (parallela alla 253); da essa si diparte la n. 94 che giunge a Bubano, frazione di Mordano.\nFerrovie.\nLa localit\u00e0 \u00e8 servita dalla stazione di Massalombarda posta sulla linea Faenza-Lavezzola, servita dalle corse svolte da Trenitalia nell'ambito del contratto di servizio stipulato con la Regione Emilia-Romagna.\nDal 1887 al 1964 la cittadina era inoltre raggiunta dalla ferrovia Budrio-Massalombarda, gestita dalla Societ\u00e0 Veneta; tra il 1934 e il 1944 fu servita anche dalla ferrovia Massalombarda-Imola-Fontanelice della Santerno Anonima Ferroviaria.\nMobilit\u00e0 urbana.\nIl servizio di trasporto pubblico a Massa Lombarda \u00e8 garantito con autocorse suburbane svolte dalle societ\u00e0 TPER e START.\nLa prima pista ciclabile del paese \u00e8 stata quella che fiancheggia viale Zaganelli (800 metri). Alla fine degli anni 1970 fu costruita le pista ciclabile di viale Amendola. Nel 1981-82 venne quella di via Castelletto, che permise il collegamento con Fruges, pi\u00f9 un tratto di via Argine San Paolo. Nel 1983-84 fu aperta la pista che fiancheggia via Bagnarolo. Tra la fine degli anni '80 e l'inizio degli anni '90 fu realizzato il tratto lungo via Martiri della Libert\u00e0. Segu\u00ec il prolungamento della pista di via Argine San Paolo. A met\u00e0 degli anni 1990 si poteva finalmente andare da Massa Lombarda al centro di Fruges in bicicletta evitando la pericolosa Strada provinciale San Vitale. \nManca ancora una pista ciclabile di collegamento con la vicina Sant'Agata sul Santerno, che permetterebbe il collegamento diretto con Lugo, importante luogo di commerci con il mercato del mercoled\u00ec.\nAmministrazione.\nIl Comune di Massa Lombarda, insieme con Alfonsine, Bagnacavallo, Bagnara di Romagna, Conselice, Cotignola, Fusignano, Lugo e Sant'Agata sul Santerno forma l'Unione dei comuni della Bassa Romagna.\nSport.\nPallacanestro.\nNel 1947 una squadra di pallacanestro cittadina si iscrisse ai campionati federali. Con la sponsorizzazione del PSI, assunse il nome ASSI (Associazione Sportiva Socialisti Italiani). La squadra (colore sociale: rosso) milit\u00f2 per i primi due anni nel campionato regionale di Prima Divisione, poi ottenne la promozione al Campionato nazionale di Serie C, in cui rimase per cinque anni consecutivi. Dopo il 1954 il gruppo dei pionieri della pallacanestro massese si sciolse.\nLa pallacanestro massese rinacque nel 1961. In quell'anno fu fondata la Polisportiva, comprendente anche la sezione pallacanestro. La squadra cittadina (maglia bianca con bordi e numeri neri) disput\u00f2 i campionati regionali. \nI migliori cestisti massesi in assoluto possono essere considerati: Pasquale Preti, che ha giocato 16 anni in Serie A dal 1952 al 1968 (con le maglie di Moto Morini Bologna, Reggio Emilia e Libertas Pistoia), e Nicoletta Gherardi, presente in Serie A col Club Atletico Faenza dal 1974 al 1983.\nNel recente passato, il livello pi\u00f9 alto raggiunto dal sodalizio massese \u00e8 stato il campionato di C1, disputato nel 2007/2008.\nTennis.\nFondato nel 1967 (il primo presidente fu Otello Ronchi), il Circolo Tennis Massa Lombarda ha disputato ininterrottamente dal 2004 al 2015 il campionato nazionale di Serie A2. Nel campionato 2006 vest\u00ec i colori della maglia massese Renzo Furlan (ex n. 19 del mondo). Nel 2012 il CT ha disputato la sua prima finale-promozione. Nel giugno del 2015 la squadra romagnola ha vinto la sua seconda finale promozione approdando cos\u00ec in A1 per la prima volta nella sua storia. Ha disputato sei stagioni consecutive nella massima serie, fino al 2021.\nUn'altra squadra gareggia nel campionato dilettanti di Serie C.\nIl Circolo Tennis \u00e8 anche il club dove mosse i primi passi Sara Errani, tennista di livello mondiale (n\u00ba 9 della graduatoria 2012).\nDal 1994 il C.T. organizza a fine agosto un torneo di livello nazionale, il \u00abTrofeo Oremplast\u00bb. Dal 2012 il montepremi \u00e8 di 8.000 euro.\nSociet\u00e0 sportive.\nLa pi\u00f9 importante societ\u00e0 sportiva massese \u00e8 la \u00abCiclistica Massese\u00bb. Fondata nel 1962 da un gruppo di appassionati, la societ\u00e0 allest\u00ec una squadra giovanile e una squadra dilettanti vincendo fin dai primi anni diverse competizioni a livello locale. Dopo il 2000 sono arrivati i primi titoli nazionali: Gabriele Tassinari nel 2003 (Inseguimento a squadre); Eleonora Morelli nel 2005 (Giovanissimi G4); Alice Bartolini nel 2007 (Ciclocross Giovanissimi G4). Nel 2006 la Societ\u00e0 Ciclistica Massese ha organizzato i Campionati italiani per le categorie Esordienti ed Allievi (maschili e femminili). Dal 1965 la S.C.M. \u00e8 sponsorizzata da un noto ristorante locale, che ha unito la propria immagine a quella della societ\u00e0 ciclistica.\nIn passato, un'altra societ\u00e0 molto attiva in paese \u00e8 stata la Polisportiva. Fu fondata nel 1961 con tre discipline: atletica leggera, tennis e pallacanestro. Per lunghi anni presidente del sodalizio sportivo fu Franco Trombetti. Sotto la sua dirigenza lo sport massese conobbe un intenso sviluppo, raggiungendo un elevato numero di aderenti, sia nel settore maschile che nel settore femminile. Negli anni ottanta del XX secolo, con lo scioglimento della Polisportiva, ogni gruppo sportivo ha continuato la propria attivit\u00e0 in autonomia.\nManifestazioni sportive.\nNel 2013 Massa Lombarda ha ospitato i Campionati italiani di maratona di Pattinaggio su strada."}
{"id": "2806", "revid": "125703817", "url": "https://it.wikipedia.org/wiki?curid=2806", "title": "Mulhouse", "text": "Mulhouse (IPA ; in alsaziano: \"Milh\u00fcsa\"; ) \u00e8 una citt\u00e0 della Francia del dipartimento dell'Alto Reno nella regione Grande Est.\nStoria.\nNella piana compresa tra il fiume Ill, che l'attraversa, e i vicini Vosgi si svolse una famosa battaglia nel 58 a.C. tra il condottiero romano, Gaio Giulio Cesare e il germano Ariovisto, durante la conquista della Gallia.\nIl nome di Mulhouse compare per la prima volta nell'803 nella forma \"Mulinhuson\" (\"case dei mulini\"). La citt\u00e0 si svilupp\u00f2 a partire da due nuclei, uno appartenente ai vescovi di Strasburgo, l'altro agli Hohenstaufen. Nel 1223 i cittadini distrussero il castello del vescovo. Sotto l'imperatore Rodolfo I d'Asburgo Mulhouse divenne citt\u00e0 libera dell'Impero (\"freie Reichsstadt\"), anche nota come 'Repubblica di Mulhouse'.\nNel 1515 la citt\u00e0, minacciata dagli Asburgo, si associ\u00f2 alla Confederazione Svizzera. In seguito all'introduzione della Riforma nel 1523 Mulhouse si scontr\u00f2 coi cantoni cattolici. Nel 1586 si proclam\u00f2 repubblica neutrale. Nel 1798, sulla scia della Rivoluzione Francese, insieme ad altre citt\u00e0 vot\u00f2 con un plebiscito a favore dell'unione con la Francia.\nDopo la Guerra Franco-Prussiana (1871) fu incorporata dal neonato Reich Tedesco insieme con tutta l'Alsazia. Torn\u00f2 alla Francia con l'Alsazia dopo la sconfitta della Germania nella Prima guerra mondiale.\nMonumenti e luoghi d'interesse.\nLe principali attrattive di Mulhouse sono:\nEconomia.\nLe principali risorse di Mulhouse sono: cotone, lana, industria meccanica e chimica. \u00c8 presente uno stabilimento produttivo della Peugeot - Citro\u00ebn. Vicino alla citt\u00e0 si trovano importanti giacimenti di potassio.\nCantoni.\nPrima della riforma del 2014 la citt\u00e0 di Mulhouse era divisa nei seguenti cantoni, oggi soppressi:\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, il territorio comunale della citt\u00e0 di Mulhouse \u00e8 stato diviso in tre cantoni:\nSociet\u00e0.\nEvoluzione demografica.\nMulhouse risulta una delle citt\u00e0 pi\u00f9 cosmopolite d'Europa. Infatti oltre a moltissimi pendolari dalla Svizzera, Mulhouse ha una popolazione per il 35% non europea. La citt\u00e0 ha anche la pi\u00f9 grande comunit\u00e0 armena e romena di tutta la Francia.\nAmministrazione.\nGemellaggi.\nMulhouse \u00e8 gemellata con:"}
{"id": "2808", "revid": "1272592", "url": "https://it.wikipedia.org/wiki?curid=2808", "title": "Monarchia", "text": "La monarchia, dall'etimologia del lemma (dal latino tardo \"monarcha(m)\", che \u00e8 dal greco \"mon\u00e1rchis\", composto di \"m\u00f3nos\" (\u03bc\u03cc\u03bd\u03bf\u03c2) \"solo, unico\" e \"arch\u00ecs\", da \"\u00e1rch\u014d\" (\u1f04\u03c1\u03c7\u03c9), \"governare, comandare\"), \u00e8 una forma di governo in cui la carica di capo di Stato \u00e8 esercitata da una sola persona, per tutta la durata della sua vita o fino alla sua rinuncia, detta abdicazione.\nA partire dal XVIII secolo il termine \u00e8 stato impiegato, spesso nell'espressione monarchia costituzionale, per indicare forme di governo in cui esiste un sovrano, ma il suo potere \u00e8 pi\u00f9 o meno limitato dalla presenza di parlamenti, secondo forme che sarebbero pi\u00f9 propriamente aristocratiche o democratiche.\nStoria.\nEt\u00e0 antica.\nLa monarchia risale ai tempi in cui i popoli egiziani e e babilonesi credevano ancora che il loro imperatore fosse un dio incarnato in un uomo. La monarchia affonda le sue radici nella remota antichit\u00e0 in stretta connessione con la coscienza religiosa dei vari popoli. Tra il III millennio a.C. e il I millennio a.C. in Egitto, in Assiria e a Babilonia si realizz\u00f2 un progetto di divinizzazione del monarca, passando attraverso stadi intermedi: prima re-sacerdote, poi ministro di dio, infine emanazione di dio o dio stesso. Presso gli ebrei l'avvento della monarchia coincise con l'unificazione del territorio; il monoteismo di questo popolo sbarr\u00f2 la strada alla divinizzazione del monarca, che si dispieg\u00f2 invece in Persia. In Grecia la forma monarchica gi\u00e0 presente a Micene venne soppiantata per lungo tempo dalla struttura oligarchica o democratica delle citt\u00e0-stato, per tornare vitale con l'impero macedone di Filippo e Alessandro Magno. Secondo il principio aristotelico, la monarchia \u00e8 una delle tre forme sane di governo, assieme ad aristocrazia e politeia, mentre la sua forma degenerata \u00e8 la tirannide. \nA Roma la monarchia fu la prima forma di governo (VII-VI a.C.), ma ebbe come contrappeso il Senato e i comizi popolari: questa situazione prepar\u00f2 il passaggio alla repubblica e continu\u00f2 anche nella prima fase dell'impero, almeno fino a Vespasiano (70-79 d.C.) che formalizz\u00f2 la successione ereditaria, dove l'Imperatore veniva formalmente investito del potere dal Senato dal popolo. Il principato e l'impero a Roma ebbero la forma di monarchia sia ereditaria sia elettiva, in quanto l'imperatore era o un erede del \"princeps\" defunto oppure era scelto per acclamazione da parte gli eserciti nelle province oppure per elezione da senato o ordine pretoriano tra gli eredi o infine tra chi ritenevano pi\u00f9 opportuno: non solo chi fosse il migliore a ricoprire quel ruolo, ma soprattutto chi meglio potesse soddisfare gli interessi della parte elettrice.\nMedioevo.\nPer i popoli barbarici il Re era essenzialmente il capo militare e solo successivamente si trasform\u00f2 in capo politico. La sua scelta avveniva per elezione e il potere rest\u00f2 quindi a lungo limitato dalle assemblee dei \"liberi\" prima e dei \"grandi\" poi. La forma monarchica assoluta e divinizzata lasciata in eredit\u00e0 dal mondo romano faticava a conciliarsi con la forte tendenza germanica all'autonomia individuale. Definitiva stabilit\u00e0 fu raggiunta solo con l'incoronazione di Carlo Magno il 25 dicembre 800. Infatti il potere della dinastia carolingia veniva da Dio, tramite il pontefice, e non pi\u00f9 dal popolo ed era assai pi\u00f9 estesa che in precedenza. Poich\u00e9 la base di consenso non doveva pi\u00f9 essere ricercata nei legami tribali, divenne predominante il vincolo feudale che poneva al vertice del sistema il Re, ma attribuiva anche grandissimo potere alla nobilt\u00e0 terriera.\nEta moderna e contemporanea.\nQuando, a partire dalla fine dell'XI secolo, l'omogenea struttura feudale cominci\u00f2 a trasformarsi in un complesso pi\u00f9 articolato, la monarchia venne a porsi come indispensabile strumento di mediazione tra le varie forze in campo (nobilt\u00e0 e borghesia, centri cittadini e campagna feudale). Dove le forze centrifughe non prevalsero si diffuse una monarchia dalle nuove caratteristiche (Spagna, Francia, Regno Unito, ecc.), centro di un'estesa burocrazia, motore di una capillare rete finanziaria, organizzatrice di un forte esercito stanziale. Tale forma di governo centralizzata fu detta \"monarchia assoluta\", e in essa il Re rivest\u00ec non pi\u00f9 il ruolo di arbitro, posto in posizione di superiorit\u00e0 rispetto ai diversi gruppi sociali, ma quello di fonte del diritto.\nAd oggi la forma monarchica pi\u00f9 diffusa in occidente \u00e8 attualmente la monarchia parlamentare, mentre in Asia alcune monarchie, come l'Arabia Saudita e gli Emirati Arabi Uniti, sono assolute.\nDescrizione.\nA capo di tale forma di stato vi \u00e8 il monarca che \u00e8 considerato un membro a parte rispetto al resto delle persone dello Stato che sono suoi sudditi.\nForme di monarchia.\nLe forme monarchia possono fondamentalmente essere ricondotte a tre:\nSuccessione al trono.\nQuando il monarca cessa le sue funzioni, per morte, rinuncia o dimissioni (dette abdicazione) o destituzione, viene sostituito da uno nuovo: si parla dunque di successione al trono. \nLa successione puo essere ereditaria o elettiva.\nNella successione ereditaria il trono passa al figlio o in mancanza al parente pi\u00f9 prossimo, nel contesto di una stessa famiglia, detta dinastia.\nSi hanno fondamentalmente tre varianti a seconda della possibilit\u00e0 delle persone di sesso femminile di ereditare il trono:\nLa legge di primogenitura era assente fino alla fine del secolo scorso nelle attuali monarchie europee. E' stata progressivamente adottata dalle monarchie che hanno abbandonato la legge salica e la legge semisalica:\nNel caso di monarchia elettiva, i sovrani sono eletti o nominati da un collegio elettorale a vita o per un periodo definito. Esempi storici di monarchia elettiva sono gli imperatori del Sacro Romano Impero o i monarchi della Confederazione polacco-lituana o del Regno di Haiti. Attualmente questa forma di monarchia esiste in Malaysia. Anche il papa della Chiesa cattolica, sovrano della citt\u00e0 del Vaticano, \u00e8 eletto da un collegio di cardinali. \nVi sono infine monarchie, come il Liechtenstein, in cui la Costituzione assegna al popolo la facolt\u00e0 di chiedere l'abdicazione del regnante e farne nominare un altro da un collegio.\nAnalisi critica.\nSecondo Jean Bodin il sovrano assoluto si riveste di una sovranit\u00e0 che appartiene originariamente al popolo, ma di cui questo pu\u00f2 spogliarsi in modo irrevocabile, conferendola ad un principe. Ci\u00f2 pu\u00f2 avvenire per favorire l'opera di revisione e modernizzazione del diritto che il sovrano feudale, sostanzialmente custode delle tradizioni, non poteva svolgere appieno. In questo senso il sovrano assoluto, invece, \u00e8 \"legibus solutus\", cio\u00e8 libero dal vincolo costituito dalla legislazione precedente. Il coinvolgimento a Corte della grande nobilt\u00e0 favorir\u00e0 questo processo di accentramento del potere, impedendo all'aristocrazia di ostacolare la burocratizzazione del territorio.\nIl quadro della tutela dei diritti umani offerto dalle monarchie \u00e8 stato talvolta criticato, eppure la medesima ricerca accademica politologica ha notato che: \nPer converso, alcuni degli argomenti contrari alla sopravvivenza delle monarchie vanno maneggiati con cautela: secondo Karl Loewenstein, ad esempio, va abbandonato il tradizionale \"argumentum ad hominem\" contro le monarchie, secondo cui l'ereditariet\u00e0 delle malattie per l'endogamia delle famiglie reali ne avrebbe indebolito la fibra necessaria per governare; tale argomento risuona di pregiudizi eugenetici utilizzati dal nazismo.\nNel mondo.\nMonarchie attuali.\nAttualmente ci sono 43 monarchie nel mondo. In particolare, 15 di questi regni hanno come capo di Stato la regina Elisabetta in quanto membri del Commonwealth. Andorra \u00e8 l'unica tra tutte le monarchie esistenti ad essere una diarchia. Infatti il ruolo di sovrano \u00e8 condiviso dal presidente della Francia e dal vescovo di Urgell.\nMonarchie abolite.\nAncor pi\u00f9 numerose sono le monarchie abolite. Vi sono stati tuttavia che non sono mai stati monarchie, ad esempio la Svizzera e San Marino."}
{"id": "2809", "revid": "2226787", "url": "https://it.wikipedia.org/wiki?curid=2809", "title": "Marketing", "text": "Il marketing (termine inglese, in italiano anche commercializzazione o mercatistica o mercatologia) \u00e8 un ramo dell'economia che si occupa dello studio e descrizione di un mercato di riferimento, ed in generale dell'analisi dell'interazione del mercato e degli utenti di un'impresa. Il termine deriva da \"market\" cui viene aggiunta la desinenza del gerundio per indicare la partecipazione attiva, cio\u00e8 l'azione sul mercato stesso da parte delle imprese. Diverse sono le definizioni possibili del marketing, a seconda del ruolo che nell'impresa viene chiamata a ricoprire in rapporto al ruolo strategico, al posizionamento dell'impresa nel suo ambito competitivo di mercato.\nStoria.\nLe origini del \"concetto di marketing\" si possono far risalire all'economista italiano Giancarlo Pallavicini, che nel 1959 svilupp\u00f2 approfondimenti sulle ricerche di mercato, costituenti, di fatto, i primi strumenti di quello che divenne poi il marketing moderno, ripresi e sviluppati in un secondo tempo da Philip Kotler.La definizione principale viene da Philip Kotler, riconosciuto all'unanimit\u00e0 quale padre dei pi\u00f9 recenti sviluppi della materia per i lavori apparsi dal 1967 al 2009, con l'ultimo lavoro nato dall'analisi della grande recessione del 2007: \"Chaotics\".\nNegli anni il marketing ha subito una rapida e forte evoluzione che ha segnato la concezione stessa del marketing come ambito di ricerca. Tale tendenza \u00e8 rintracciabile nell'evoluzione delle definizioni che l'American Marketing Association, l'organismo pi\u00f9 autorevole nella ricerca di marketing al mondo, ha coniato a partire dagli anni 1980.\nTipologia.\nVengono riconosciuti tre tipi di marketing:\nIl dibattito sulla definizione.\nNel 1985, l'AMA Board, dava questa definizione:\nQuesta visione \u00e8 molto simile a quella finora descritta nelle precedenti definizioni. Negli ultimi anni, il marketing ha iniziato invece ad abbandonare la prospettiva transazionale, per concentrarsi maggiormente nell'ottica marketing relazionale. L'AMA ha ridefinito ulteriormente il concetto di marketing nel luglio 2013, poich\u00e9 questa disciplina si sta spostando verso nuovi orizzonti. Cos\u00ec viene descritta:\nGiancarlo Pallavicini introduce, infatti, le seguenti definizioni:\nTuttavia sono state proposte anche altre definizioni. Citiamo in primo luogo quella di Russell Winer:\nWilliam Pride e O.C. Ferrel ne danno una definizione pi\u00f9 globale:\nIl ruolo e la funzione.\nEsso comprende tutte le azioni aziendali riferibili al mercato destinate alla vendita di prodotti o servizi, considerando come finalit\u00e0 il maggiore profitto e come causalit\u00e0 la possibilit\u00e0 di avere prodotti capaci di realizzare tale operazione finanziaria.\nPhilip Kotler distingue, nella storia economica recente, quattro strategie di approccio al mercato da parte dell'impresa:\nLo sviluppo della funzione del marketing nelle imprese \u00e8 parte di una strategia di mercato che viene definita \"proattiva\", dove l'impresa ha un ruolo propositivo nei confronti dei bisogni del mercato.\nTuttavia, si pu\u00f2 considerare come categoria a s\u00e9 stante il progress marketing, basato sui nuovi media.\nI destinatari.\nIl marketing pu\u00f2 rivolgersi ai consumatori, e in questo caso si parla di \"marketing B2C\", (\"business to consumer\", \"dall'impresa al consumatore\"), spesso definito semplicemente marketing; oppure, pu\u00f2 rivolgersi al mercato delle imprese, e in questo caso prende il nome di marketing industriale o \"marketing B2B\", (\"business to business\", \"da impresa a impresa\").\nSono da citare anche il marketing \"dei servizi\" (compagnie aeree, catene alberghiere, ecc.) e il marketing \"istituzionale\" (fatto cio\u00e8 da istituzioni). Di significato meno economico \u00e8 il marketing \"politico\", cos\u00ec come quello che le aziende riservano ai propri dipendenti e che viene comunemente definito, sebbene impropriamente, \"marketing B2E\" (\"business to employee\", \"da impresa a dipendente\").\nQuesta attivit\u00e0 pertanto pu\u00f2 fungere da \"interfaccia\" tra l'impresa e il contesto esterno (insieme al settore vendite, import/export, pubbliche relazioni e altri), osservandone il comportamento e presidiando, almeno in parte, i flussi informativi uscenti dall'impresa (voluti o non voluti), e incrementando le conoscenze provenienti dall'esterno; tra queste sono compresi i deboli segnali che consentono di comprendere, possibilmente in tempo utile, le modifiche al mercato che si realizzeranno in un prossimo futuro.\nL'analisi della posizione competitiva dovrebbe essere diffusa nella direzione delle varie funzioni, ma spesso \u00e8 lasciata al marketing, che utilizza modelli come le \"5 forze di Porter\" (teorizzate dal docente universitario statunitense Michael Porter), modelli analitici come la matrice del Boston Consulting Group o le 7S della McKinsey, le ricerche ed indagini di mercato e le segmentazioni del mercato.\nIl marketing \u00e8 inoltre volto alla \"creazione del valore per il cliente\", e uno dei suoi scopi \u00e8 creare un posizionamento della marca (\"brand\") nella mente del consumatore attraverso tecniche di \"brand management\". Le ultime tendenze sono volte allo studio del marketing \"esperienziale\", che abbraccia la visione del consumo come esperienza, in cui il processo di acquisto si fonde con gli stimoli percettivi, sensoriali ed emozionali.\nIn ambito sanitario in senso lato, con l'espressione disease-mongering si indica l'utilizzo di particolari strategie di marketing, finalizzate all'introduzione di un protocollo terapeutico o nuove procedure diagnostico/terapeutiche o di un farmaco gi\u00e0 pronto o prossimo all'immissione in commercio. Ci\u00f2 attraverso una opportuna campagna di sensibilizzazione finalizzata all'introduzione di quadri clinici non strettamente patologici, per indurre il consumatore e/o paziente alla ricerca di una soluzione alle sue \"presunte\" malattie, che lo rendono comunque sofferente, allo scopo di generare nuovi mercati di potenziali pazienti. I soggetti che normalmente beneficiano dall'utilizzo di queste strategie sono le aziende farmaceutiche, i medici e le loro organizzazioni professionali e quelle dei consumatori, gli oggetti di queste strategie sono i consumatori, gruppi particolari di pazienti o intere classi sociali.\nStruttura di un piano di marketing.\nIl piano di marketing \u00e8 la pianificazione della strategia a livello \"corporate\"/aziendale, ed \u00e8 diviso nelle seguenti fasi:\nIntroduzione al piano.\nL'introduzione al piano include una sintesi manageriale, chiamata \"Executive Summary\", e i suoi macro-obiettivi.\nExecutive Summary.\nL\"Executive Summary \" \u00e8 il riassunto manageriale del piano di marketing; apre il documento per mettere in risalto i principali obiettivi di marketing e le linee guida d'azione pianificate e un breve estratto delle previsioni economiche finanziarie.\nMission e obiettivi di fondo.\nNella mission sono messi in evidenza gli obiettivi di fondo che l'impresa vuole raggiungere nel breve e/o medio lungo periodo e che ispireranno la successiva analisi e pianificazione. La loro declinazione \u00e8 preceduta da alcuni riferimenti alla mission aziendale e ai valori dell'impresa, fonte d'ispirazione delle politiche di marketing strategico.\nAnalisi della situazione di marketing.\nL'analisi della situazione di marketing serve per fare il punto della situazione su quanto accade all'esterno e all'interno dell'impresa, \u00e8 fondamentale perch\u00e9 racchiude in s\u00e9 tutte le informazioni fondamentali per supportare le pianificazioni. \u00c8 necessario effettuare un audit di marketing volto da un lato a mettere a fuoco gli obiettivi in cui gi\u00e0 opera e le forze operanti nell'ambiente di marketing; dall'altro a valutare il pregresso dell'impresa in termini di performance.\nAudit esterno.\nScopo dell'audit esterno \u00e8 quello di stabilire quali sono i confini di massima dell'azione di marketing dell'azienda; un altro aspetto da considerare \u00e8 il fattore di stagionalit\u00e0 dei mercati serviti. Per fare ci\u00f2 \u00e8 necessario avere un'approfondita analisi della domanda in modo tale da sapere i bisogni e il comportamento d'acquisto e d'uso dei clienti e consumatori; a ci\u00f2 si collegano le forze di marketing che sono \"forze economiche, forze socio-demografiche, forze tecnologiche e politiche\" e \"forze competitive\".\nAudit interno.\nObiettivo dell'audit interno \u00e8 capire quali sono le risorse, le azioni e i risultati su cui l'azienda pu\u00f2 contare per il futuro. Per i piani di marketing che si riferiscono ai prodotti esistenti, il focus \u00e8 sulle caratteristiche dell'offerta, del brand, sulle politiche di prezzo adottate, sulle scelte di comunicazione, distribuzione e vendita adottate. Nel caso di nuovi prodotti, le valutazioni si limitano a eventuali ricerche di mercato condotte a livello di concept test, alle risorse esistenti che potrebbero essere impiegate a supporto del lancio e del successivo sviluppo.\nAnalisi SWOT.\nLo scopo dell'analisi SWOT (acronimo di strengths, weaknesses, opportunities e threats) \u00e8 sia quello di analizzare la situazione interna all'azienda, sia quello di far fronte a fenomeni esterni che non dipendono direttamente dall'impresa, ma che essa potrebbe sfruttare o arginare traendone un vantaggio competitivo. Bisogna, quindi, pianificare il futuro tenendo conto delle possibili opportunit\u00e0 o minacce da cui difendersi che l'ambiente di marketing riserva all'azienda. L'identificazione delle opportunit\u00e0 e delle minacce ambientali costituisce la prima parte dell'analisi SWOT. La parte alta della matrice SWOT fa riferimento all'ambiente di marketing che circonda l'impresa; quella inferiore contiene le valutazioni riferite all'audit interno. In questo secondo caso l'utilit\u00e0 \u00e8 di isolare i principali punti di forza e di debolezza competitiva che dovrebbero consentire all'azienda di far fronte alle minacce, e di sfruttare le opportunit\u00e0 di mercato. Inoltre la SWOT se ben utilizzata pu\u00f2 aiutare a far comprendere le priorit\u00e0 aziendali e stabilire gli obiettivi di marketing.\nPianificazione.\nDurante la fase di pianificazione il management \u00e8 chiamato a definire concretamente i traguardi, definire il programma d'azione e pianificare il sistema di controllo delle performance di marketing.\nObiettivi del marketing.\nGli obiettivi del marketing possono essere obiettivi economici, obiettivi competitivi e obiettivi relazionali. Nella formulazione degli obiettivi vi sono alcune regole di fondo da adottare. Gli obiettivi dovranno essere mirati, rilevanti, misurabili,tempificati e realistici e economici.\nProgramma d'azione.\nScopo del programma d'azione \u00e8 pianificare un set d'azioni mirate, efficaci ed efficienti; evidenziare in modo chiaro il legame esistente tra le evidenze delle analisi, della SWOT, quindi degli obiettivi e delle azioni mirate per ciascun target di riferimento. In questa fase si affrontano il prodotto e la marca, le politiche di prezzo, i canali distributivi e forza vendita, promozione e comunicazioni, il piano d'azione e le scelte di struttura.\nControlli di marketing.\nAll'interno del piano di marketing \u00e8 presente una sezione importante riservata alle previsioni economiche e all'individuazione di indicatori chiave di successo del piano (KPI, Key Performance Indicator). Le previsioni economiche sono rappresentate dal budget del piano, che fornisce un'indicazione dei ricavi attesi, delle spese di marketing associate e dal ritorno sull'investimento di marketing (ROI, Return on Investment). Questa fase della pianificazione consente al management di valutare la sostenibilit\u00e0 economica delle azioni di marketing previste e degli obiettivi programmati.\nL'ideazione del nome.\nPer comunicare efficacemente un prodotto o un servizio, il suo nome \u00e8 spesso un fattore determinante del suo potenziale successo. La scelta del nome \u00e8 un'operazione detta \"naming\" (in inglese \"dare un nome\"). Il \"naming\" ha la funzione di tracciare cognitivamente l'identit\u00e0 di marca verso i desideri, le esigenze e le richieste del consumatore.\nLa scelta del nome \u00e8 un'azione primaria nelle operazioni di gestione del marchio, risultato di un processo dove la strategia si traduce in creativit\u00e0 nella forma del nome. \u00c8 infatti una delle attivit\u00e0 chiave nella comunicazione pubblicitaria e si determina tramite riunioni di coordinamento col committente (i cosiddetti \"briefing\").\nLa psicologia del marketing ed il \"neuromarketing\".\nLa psicologia del marketing si occupa di analizzare diversi ambiti, tra questi in particolare, vengono evidenziate dal Consiglio Nazionale dell'Ordine degli Psicologi: il ruolo delle immagini mentali, gli effetti degli elementi visivi e verbali della pubblicit\u00e0 sulle credenze, gli atteggiamenti e le risposte comportamentali, le funzioni e le caratteristiche della pubblicit\u00e0 emotiva, la valutazione psicofisiologica delle risposte alla pubblicit\u00e0, la struttura latente dei messaggi pubblicitari e delle reazioni individuali e collettive, la psicologia del consumatore e i comportamenti di consumo. La psicologia del marketing rappresenta un territorio di ricerca interdisciplinare, dove confluiscono i contributi delle scienze cognitive, delle neuroscienze, e della psicologia sociale e della psicologia dinamica, con una forte attenzione all'analisi degli atteggiamenti e della loro costruzione. \nIl neuromarketing \u00e8 una branca della neuroeconomia che applica la neuropsicologia e le neuroscienze nel campo di ricerca del marketing, studiando la risposta sensomotoria, cognitiva e affettiva dei consumatori agli stimoli relativi a prodotti, marche o pubblicit\u00e0, con l'obiettivo di determinare le strategie che spingono all'acquisto. Il neuromarketing raccoglie informazioni in grado di illustrare la logica che sta alla base delle decisioni di acquisto del consumatore e le loro reazioni agli stimoli della commercializzazione. I potenziali vantaggi per i professionisti che si occupano di marketing includono: strategie commerciali pi\u00f9 efficienti ed efficaci, miglior qualit\u00e0 dei prodotti e delle campagne pubblicitarie e, in ultima analisi, comprendere quali siano i bisogni e desideri in grado di soddisfare le esigenze del consumatore."}
{"id": "2810", "revid": "34971", "url": "https://it.wikipedia.org/wiki?curid=2810", "title": "MSQL", "text": "mSQL o miniSQL \u00e8 un piccolo DBMS che supporta le connessioni TCP/IP ed un piccolo sottoinsieme dell'SQL. \u00c8 molto semplice e veloce e dalla versione 3 pu\u00f2 funzionare come mono-processo (per risparmiare memoria) o multiprocesso (per maggiori prestazioni). Originariamente sviluppato nel 1994, mSQL ha riempito il vuoto che esisteva tra i database embedded o da desktop come Microsoft Access e i database commerciali di alto livello, come Oracle e DB2. Tra il 1994 e il 1997, \u00e8 cresciuto in popolarit\u00e0 ed \u00e8 divenuto la prima scelta dei programmatori Open Source.\nSebbene fosse il database Open Source pi\u00f9 usato, mSQL di per s\u00e9 non era una tecnologia aperta. Dal 1996, lo sviluppo di mSQL ha iniziato a ristagnare e MySQL ha preso il suo posto. Dal 1999, MySQL \u00e8 andato ben oltre mSQL in termini di popolarit\u00e0, cosicch\u00e9 oggi la maggior parte dei programmatori nemmeno conoscono mSQL. Nonostante ci\u00f2, il suo sviluppo continua ancor oggi.\nLa licenza \u00e8 shareware e l'uso \u00e8 gratuito per le organizzazioni \"non-profit\"."}
{"id": "2815", "revid": "2141098", "url": "https://it.wikipedia.org/wiki?curid=2815", "title": "Matera", "text": "Matera (: , ; \"Mat\u00e0r\u00eb\" in dialetto materano, ) \u00e8 un comune italiano di abitanti, capoluogo dell'omonima provincia e pi\u00f9 grande comune per superficie della Basilicata.\n\u00c8 conosciuta in tutto il mondo per gli storici rioni Sassi, che ne fanno una delle citt\u00e0 ancora abitate pi\u00f9 antiche al mondo. I \"Sassi\" sono stati riconosciuti il 9 dicembre 1993, nell'assemblea di Cartagena de Indias (Colombia), patrimonio dell'umanit\u00e0 dall'UNESCO, primo sito dell'Italia meridionale a ricevere tale riconoscimento.\nNel 1663 fu separata dalla provincia di Terra d'Otranto, di cui aveva fatto parte per secoli, per divenire, fino al 1806, capoluogo dell'allora provincia di Basilicata nel Regno di Napoli. Durante questo periodo la citt\u00e0 conobbe un'importante crescita economica, commerciale e culturale. Matera \u00e8 stata la prima citt\u00e0 del meridione a insorgere in armi contro il nazifascismo ed \u00e8 per questo tra le citt\u00e0 decorate al valor militare per la guerra di liberazione essendo stata insignita nel 1966 della medaglia d'argento al valor militare e tra le citt\u00e0 decorate al valor civile essendo stata insignita nel 2016 della medaglia d'oro al valor civile.\nIl 17 ottobre 2014 \u00e8 stata designata, insieme alla bulgara Plovdiv, capitale europea della cultura per il 2019.\nGeografia fisica.\nTerritorio.\nLa citt\u00e0 si trova nella parte orientale della regione Basilicata a , al confine con la parte sud-occidentale della citt\u00e0 metropolitana di Bari (con i comuni di Altamura, Gravina in Puglia e Santeramo in Colle) e l'estrema parte nord-occidentale della provincia di Taranto (con i comuni di Ginosa e Laterza). Sorge sulla continuazione dell'altopiano delle Murge ad est e la fossa Bradanica ad ovest, solcata dal fiume Bradano. Il corso di questo fiume \u00e8 sbarrato da una diga, costruita alla fine degli anni cinquanta per scopi irrigui, e il lago artificiale creato dallo sbarramento, chiamato lago di San Giuliano, fa parte di una riserva naturale regionale denominata riserva naturale di San Giuliano.\nLa gravina di Matera, un torrente affluente di sinistra del Bradano, scorre nella profonda fossa naturale che delimita i due antichi rioni della citt\u00e0: Sasso Barisano e Sasso Caveoso. Sull'altra sponda c'\u00e8 la Murgia, rientrante in parte nel Parco Regionale Archeologico Storico Naturale delle Chiese Rupestri, noto anche come parco della Murgia Materana. I \"Sassi\", assieme alle cisterne ed i sistemi di raccolta delle acque, sono la caratteristica peculiare di Matera. Si tratta di antichi aggregati di case scavate nella calcarenite, a ridosso di un profondo burrone, la \"Gravina\". Alla fine del 1993 l'UNESCO ha dichiarato i rioni Sassi patrimonio mondiale dell'umanit\u00e0. Nelle campagne presso Timmari vi \u00e8 inoltre un vulcano di fango di nuova formazione.\nConfina con i comuni di Montescaglioso, Altamura, Miglionico, Laterza, Santeramo in Colle, Ginosa, Gravina in Puglia e Grottole. Inoltre, con di estensione territoriale, Matera \u00e8 il comune pi\u00f9 esteso della Basilicata.\nClassificazione sismica: zona 3 (sismicit\u00e0 bassa), Ordinanza PCM n. 3274 del 20/03/2003\nClima.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, si attesta a , mentre quella del mese pi\u00f9 caldo, agosto, \u00e8 di .\nOrigini del nome.\nSecondo alcune ipotesi (per esempio quella di Cely Colajanni), Matera anticamente veniva chiamata \"Mataia ole\" dai Greci, che deriva da Mataio olos, il cui significato \u00e8 \"tutto vacuo\", con riferimento alla Gravina, fossa attraversata da torrenti; ulteriore ipotesi \u00e8 che il nome derivi da \"Mata\" (cumulo di rocce), radice utilizzata per diversi nomi geografici. Un'altra teoria, piuttosto fantasiosa, fa derivare Matera dal greco \"Meteoron\" ovvero \"cielo stellato\", dato che alcuni cronisti del passato, osservando i Sassi illuminati di notte, li hanno descritti come un \"riflesso del cielo stellato soprastante\".\nE non manca chi ricollega il toponimo a \"Mater\" ovvero \"madre terra\", a \"Materia\" (matheria) o \"Materies\", termini che indicavano la legna da taglio o da costruzione, in riferimento alle zone boschive in cui la citt\u00e0 sorgeva; in realt\u00e0 fu derivato a torto dal latino \"materia\", in quanto si tratta alle origini di basi che designano \"la terra della gravina\"; \"-eria\" \u00e8 una voce con significato di \"fossato, gravina\": accad. \"\u1e2b\u0101ru, \u1e2barru\", \"\u1e2bar\u00fb\" (scavare in profondit\u00e0). Incrocio di \"m\u0101tu\" con la base di accad. \"mat\u0101\u1e2bu\" (elevarsi). Il Gattini, invece, riferisce il toponimo ai termini ebraici \"Matterah\" (carcere) o \"Me terah\" (acqua pura).\nAltri sostengono che il nome derivi dalle iniziali di Metaponto ed Heraclea, avendo accolto profughi delle due citt\u00e0 dopo la loro distruzione; infine \"Mateola\", nome antico della citt\u00e0, potrebbe derivare dal consolato romano di Quinto Cecilio Metello Numidico, che la riedific\u00f2 e la fece cingere di mura e di alte torri, oppure da \"terra alta\": \"matu\", aramaico \"mata\" (terra) \"el\u00fb\" (alta). Plinio il Vecchio nella sua \"Naturalis historia\" (Liber III, 105) chiam\u00f2 Mateolani gli abitanti della citt\u00e0 e li elenc\u00f2 tra gli Apuli, anche se la desinenza dell'aggettivo in \"-anus\" evidenzia chiaramente l'influenza osca dei Lucani, in quanto la citt\u00e0 era situata proprio sul confine apulo-lucano nella regione anticamente chiamata Peucezia.\nStoria.\nLe origini di Matera sono molto remote e ne \u00e8 testimonianza il ritrovamento nel territorio circostante di alcuni insediamenti senza soluzione di continuit\u00e0 sin dall'et\u00e0 paleolitica. Infatti nelle grotte sparse lungo le Gravine materane sono stati ritrovati diversi oggetti risalenti a quell'epoca, testimonianti la presenza di gruppi di cacciatori. Nel periodo Neolitico gli insediamenti diventarono pi\u00f9 stabili, tanto che sono presenti tracce evidenti di diversi villaggi trincerati che risalgono a quel periodo, in particolare sulla Murgia Timone. Con l'Et\u00e0 dei metalli nacque il primo nucleo urbano, quello dell'attuale \"Civita\", sulla sponda destra della Gravina. Sorta su un preistorico villaggio trincerato, la citt\u00e0 ha probabili origini greche, come afferma il Volpe nelle sue \"Memorie storiche profane e religiose sulla citt\u00e0 di Matera\", citando anche l'Ughelli, il Pacichelli ed il Padre Bonaventura da Lama che erano giunti a tale conclusione. Ci\u00f2 sarebbe confermato dall'emblema della citt\u00e0, il bue con le spighe di grano, che secondo il Volpe stesso \u00e8 un simbolo tipico della Magna Grecia; inoltre il Gattini cita l'ipotesi di alcuni storici secondo i quali riprodurrebbe l'emblema della citt\u00e0 di Metaponto, che era appunto un bue, mentre le spighe di grano erano figure ricorrenti nelle monete greche. Gattini a conferma di ci\u00f2 cita anche alcuni versi del poeta Tommaso Stigliani: \u00abIl marinaro di Metaponto antica, la quale a nostra et\u00e0 dett'\u00e8 Matera\u00bb, e fa riferimento all'accoglienza data da Matera ai profughi metapontini dopo la distruzione della loro citt\u00e0 da parte di Annibale.\nNel periodo della Magna Grecia Matera ebbe stretti rapporti con le colonie situate sulla costa meridionale e, successivamente, in et\u00e0 romana fu solo centro di passaggio ed approvvigionamento. Nel 664 d.C. Matera pass\u00f2 sotto il dominio longobardo e venne annessa al Ducato di Benevento. I secoli IX e X furono caratterizzati da aspre lotte fra gli stessi Longobardi, i Saraceni ed i Bizantini, che tentarono pi\u00f9 volte di impadronirsi del territorio; la citt\u00e0 fu distrutta nell'867 dalle truppe di Ludovico II, imperatore dei Franchi, proprio nel tentativo di cacciare i Saraceni che nel 847 avevano costituito l'emirato di Bari.\nNel frattempo, a partire dall'VIII secolo, il territorio materano fu teatro di una notevole immigrazione di monaci benedettini e bizantini, che si stabilirono lungo le grotte della Gravina trasformandole in chiese rupestri. Dopo l'insediamento dei Normanni avvenuto nel 1043 la citt\u00e0 conobbe un periodo di pace. Nei secoli seguenti, fra carestie e terremoti, Matera fu a lungo citt\u00e0 Regia, in quanto si liberava dal dominio feudale riscattandosi pi\u00f9 volte, ma sotto gli Aragonesi la citt\u00e0 fu ceduta al conte Giovan Carlo Tramontano, che nel 1514 venne ucciso dalla popolazione oppressa dalle tasse. Nel 1663, in epoca spagnola, Matera usc\u00ec dalla provincia di Terra d'Otranto, di cui fino ad allora era parte integrante, diventando capoluogo della Basilicata e sede di Regia Udienza. Tale titolo le rimase fino al 1806, quando Giuseppe Bonaparte trasfer\u00ec le competenze a Potenza. Nel periodo risorgimentale, il comitato prodittatoriale lucano non mantenne le promesse sulla redistribuzione delle terre demaniali, cominci\u00f2 a diffondersi un malessere, anche fomentato dai legittimisti, che a Matera esplose l'otto agosto 1860 con l'eccidio Gattini, primo sintomo di ribellione che precedette il brigantaggio postunitario. Nel 1927 la citt\u00e0 divenne capoluogo di provincia.\nMatera fu la prima citt\u00e0 del Mezzogiorno ad insorgere contro i nazisti; infatti il 21 settembre 1943, giorno dell'insurrezione e della strage di Matera, il popolo materano insorse contro l'oppressione esercitata dall'occupazione nazista. Undici persone trovarono la morte a seguito dei mitragliamenti tedeschi in ritirata. La giornata raggiunse il suo culmine con la feroce rappresaglia nazista che cost\u00f2 la vita ad altre 15 persone, sia civili che militari, fatte saltare in aria nel \"palazzo della milizia\". Nel 1945 vi furono tra le prime nel meridione, sommosse popolari per l'assegnazione delle terre incolte che si risolsero con l'emanazione fra il 1946 e il 1947 dei decreti Ponte (da Aurelio Ponte, prefetto di Matera); furono anticipatarie della riforma agraria. Nel 1948 nacque la questione dei Sassi di Matera, sollevata da Palmiro Togliatti prima, e da Alcide De Gasperi dopo. Nel 1952 una legge nazionale stabil\u00ec lo sgombero dei Sassi e la costruzione di nuovi quartieri residenziali che svilupparono la citt\u00e0 nuova nella quale confluirono i 15.000 abitanti dei Sassi. Nel 1980 fu parzialmente danneggiata dal terremoto dell'Irpinia e dalle scosse che seguirono. Nel 1986 una nuova legge nazionale finanzi\u00f2 il recupero degli antichi rioni materani, ormai degradati da oltre trent'anni di abbandono. Nel 1993, in una conferenza a Cartagena de Indias, la citt\u00e0 venne proclamata \"Patrimonio dell'umanit\u00e0\" e nel 2014 \"Capitale europea della cultura 2019\".\nSimboli.\nIl sito Comuni Italiani descrive lo stemma della citt\u00e0 in questo modo: \"D'azzurro, al bue fermo d'argento, con tre spighe in bocca e sulle corna una corona gigliata, sormontata in capo dalla lettera M, il tutto d'oro. Motto: .\"\nIl motto latino \"Bos lassus firmius figit pedem\" si pu\u00f2 tradurre con: \"il bue stanco affonda la zampa pi\u00f9 fermamente\"; tale motto, che indica come un popolo pacifico ma stanco dei soprusi pu\u00f2 ribellarsi al giogo, rappresenta la morale dell'episodio che vide il popolo materano ribellarsi ed assassinare il conte Giovan Carlo Tramontano.\nSecondo il Racioppi, lo stemma di Matera \u00e8 un'arma parlante, in quanto la lettera \"M\" in alto sarebbe l'iniziale del nome della citt\u00e0, mentre le spighe in bocca al bue aggiungerebbero il resto del nome; infatti spiga in greco si dice \"Ather-Eros\", quindi dall'insieme delle parole si ottiene \"Mather-Eros\", da cui Matera. La corona che il bue ha sulla testa indicherebbe che la citt\u00e0 era libera, cio\u00e8 non dipendente da alcun feudatario ma direttamente dalla corona reale.\nSecondo altre interpretazioni, lo scudo porta sull'alto del campo, in argento, la lettera M in oro; e nel basso del campo \u00e8 un bue che agli araldisti usa dire \"passante\", con in bocca tre spighe. Alla testa del bue sormonta una corona principesca. Intorno all'orlo dello scudo corre una lista su cui \u00e8 scritto il motto di \"Bos lassus firmius figit pedem\". Il detto \u00e8 forse stato coniato dopo l'uccisione del conte Gian Carlo Tramontano, esprimendo la stanchezza per le oppressioni e le gabelle che la cittadinanza materana doveva pagare al conte. Quanto allo scudo, la lettera M in oro si presume possa indicare l'iniziale lettera del nome della citt\u00e0. Ma secondo altri indicherebbe anche la parola municipio essendo stata Matera Regio Demanio, e quindi dipendente direttamente dal re. Questo spiega anche il perch\u00e9 della corona principesca presente sopra il capo del bue. Resta, dunque, proprio la figura del bue la pi\u00f9 difficile da decifrare. C'\u00e8 chi ritiene che il bue indichi la famiglia Del Balzo, che viene dal francese \"baux\", la cui fonetica somiglia molto alla parola bue. Altri ritengono fermamente che il bue e le spighe simboleggino il possesso di terre fertili dedite alla pastorizia e all'agricoltura. Le spighe invece hanno una certa somiglianza con quelle della monetazione metapontina, il che d\u00e0 maggiori certezze sul nome di Matera, che potrebbe derivare dai fondatori della citt\u00e0, i cittadini di Metaponto ed Heraclea, scampati ai Romani. Quindi Met-Hera.\nOnorificenze.\nMatera \u00e8 tra le citt\u00e0 decorate al valor militare per la guerra di liberazione per la quale le \u00e8 stato insignito il premio della Medaglia d'argento al valor militare per i sacrifici delle sue popolazioni durante la seconda guerra mondiale. Tale onorificenza venne conferita il 1\u00ba settembre 1966 e consegnata tre anni dopo dal Ministro della Difesa, il quale decor\u00f2 della medaglia il gonfalone della citt\u00e0 e scopr\u00ec una lapide con la seguente iscrizione:\nIl 19 agosto 2016 \u00e8 stata conferita alla citt\u00e0 la Medaglia d'oro al valor civile, consegnata dal Presidente della Repubblica durante una cerimonia svoltasi al Quirinale il 17 novembre 2016:\nPremio Giorgio La Pira dalla Citt\u00e0 metropolitana di Firenze.\n\u201cPer la sua capacit\u00e0 di proiettarsi nella comunit\u00e0 internazionale, per la sua determinazione e apertura al cambiamento. Per la tenacia nel capovolgere stereotipi culturali che le ha valso la designazione a Patrimonio culturale UNESCO e a Capitale Europea della Cultura del 2019. In particolare per l\u2019impegno congiunto di cittadini, associazioni e istituzioni a favore di iniziative e progetti inclusivi che ne fanno una delle citt\u00e0 simbolo di un sistema culturale integrato\u201d.\n- 7 novembre 2018\nMonumenti e luoghi d'interesse.\nI Sassi di Matera.\nMatera \u00e8 nota anche come \"citt\u00e0 dei Sassi\", proprio per la peculiarit\u00e0 e l'unicit\u00e0 del suo centro storico. Scavati e costruiti a ridosso della Gravina di Matera, una profonda gola che divide il territorio in due, i Sassi di Matera, rioni che costituiscono la parte antica della citt\u00e0, si distendono in due vallette, che guardano ad est, leggermente sottoposte rispetto ai territori circostanti, separate tra loro dallo sperone roccioso della Civita.\nIl Sasso \"Barisano\", girato a nord-ovest sull'orlo della rupe, se si prende come riferimento la \"Civita\", fulcro della citt\u00e0 vecchia, \u00e8 il pi\u00f9 ricco di portali scolpiti e fregi che ne nascondono il cuore sotterraneo. Il Sasso \"Caveoso\", che guarda invece a sud, ubicato in una lama pi\u00f9 ampia e corta, assume vagamente la forma di una cavea teatrale. Al centro la Civita, sperone roccioso che separa i due Sassi, sulla cui sommit\u00e0 si trovano la Cattedrale ed i palazzi nobiliari. Insieme formano l'antico nucleo urbano di Matera, dichiarato dall'UNESCO \"paesaggio culturale\".\nI Sassi di Matera sono un insediamento urbano derivante dalle varie forme di civilizzazione ed antropizzazione succedutesi nel tempo. Da quelle preistoriche dei villaggi trincerati del periodo neolitico, all'habitat della civilt\u00e0 rupestre (IX-XI secolo), che costituisce il sostrato urbanistico dei Sassi, con i suoi vicinati, camminamenti, canalizzazioni, cisterne; dalla \"civitas\" di matrice normanno-sveva (XI-XIII secolo), con le sue fortificazioni, alle successive espansioni rinascimentali (XV-XVI secolo) e sistemazioni urbane barocche (XVII-XVIII secolo); ed infine dal degrado igienico-sociale del XIX e della prima met\u00e0 del XX secolo allo sfollamento disposto con legge nazionale negli anni cinquanta, fino all'attuale recupero iniziato a partire dalla legge del 1986.\nNel 2017 la Zecca di Stato conia una moneta in argento da 10 euro, celebrativa dei Sassi di Matera in tiratura limitata.\nLe cisterne e i sistemi di raccolta delle acque.\nLa scelta di questo sito, sebbene abbia garantito un'estrema sicurezza all'abitato, ha comportato ai suoi abitanti enormi difficolt\u00e0 nell'approvvigionamento delle acque. Di fatto i Sassi si trovano su un enorme banco calcarenitico a circa 150 metri dal livello del torrente, mentre le colline d'argilla che li circondano ad ovest risultano essere troppo lontane per assicurare l'approvvigionamento idrico in caso di assedi.\nPerpetuando un uso documentabile sin dalle fasi neolitiche, gli abitanti hanno sfruttato a proprio vantaggio la friabilit\u00e0 della roccia e le pendenze per realizzare un complesso sistema di canalizzazione delle acque, condotte in una diffusa rete di cisterne e \"palombari\".\nVista in quest'ottica Matera risulta essere uno dei pi\u00f9 antichi e meglio conservati esempi di bio-architettura al mondo. Una breve analisi dei sistemi insediativi costruiti intorno all'acqua, mostra come di fatto le civilt\u00e0 e le tradizioni costruttive pi\u00f9 antiche del mondo, abbiano numerosi punti in comune, sebbene secoli e chilometri le vedano come elementi distinti. Strutture apparentemente semplici e rudimentali si rivelano come dei prodigi di efficienza tecnica. Le umili tecniche arcaiche, dimenticate dagli stessi abitanti, acquistano un fascino ed un valore un tempo inimmaginabile.\nSociet\u00e0.\nEvoluzione demografica.\nLa citt\u00e0 di Matera fin dagli inizi del Novecento ha sempre visto una crescita della popolazione leggera ma costante, eccezion fatta per un aumento sensibile avvenuto nel secondo dopoguerra, dovuto in parte ad un saldo naturale sempre positivo ed in parte allo spopolamento dei piccoli centri limitrofi.\nEtnie e minoranze straniere.\nGli stranieri regolari sono pari al 4,9% della popolazione materana. Matera \u00e8 il comune della Basilicata con pi\u00f9 residenti stranieri. Le principali comunit\u00e0 rappresentate sono le seguenti:\nLingue e dialetti.\nIl dialetto materano (\"u matarr\u00e0s\u00eb\") rientra nel gruppo dei dialetti meridionali medi; presenta forti affinit\u00e0 con il gruppo dei dialetti pugliesi, specie rispetto al barese ed in misura minore al tarantino. Conserva tuttavia delle peculiarit\u00e0, come la quasi totale assenza di suoni vocalici in alcuni vocaboli ed effetti di inversione vocalica rispetto all'italiano.\nTipici proverbi:\nEsclamazioni tipiche:\nReligione.\nMatera \u00e8 sede vescovile sin dal X secolo. Per anni sotto l'influsso bizantino, fu elevata ad arcidiocesi nel 1203 quando fu unita con bolla pontificia all'arcidiocesi di Acerenza. L'arcidiocesi conta 52 parrocchie in 13 comuni. La citt\u00e0 nel tempo \u00e8 stata visitata da due papi; Papa Urbano II e san Giovanni Paolo II, che la defin\u00ec \"citt\u00e0 della Visitazione\" e del Magnificat. Un suo arcivescovo metropolita invece divenne Papa; Urbano VI. Papa Urbano VI, sulla scorta della festa in onore di Maria SS. della Bruna celebrata a Matera gi\u00e0 da tempo, istitu\u00ec la festa della Visitazione per il 2 luglio, oggi ancora celebrata oltre che a Matera anche a Siena ed a Enna in quella data anche se la festa ufficiale \u00e8 stata spostata il 31 maggio. Protettori della citt\u00e0 sono la Madonna della Bruna e Sant'Eustachio, del quale la leggenda narra che durante un assedio subito dalla citt\u00e0 ad opera dei Saraceni intorno all'anno 1000, salv\u00f2 Matera dall'invasione facendo apparire ai nemici centinaia di cavalieri guidati dal Santo stesso e mettendoli in fuga. La citt\u00e0 ha dato i natali a due santi: San Giovanni da Matera e Sant'Ilario, e a una beata; la beata Eugenia da Matera. Il 21 novembre 1954 \u00e8 stata proclamata, con delibera comunale, \"Civitas Mariae\".\nNell'agro materano tra i vari, sono ancora attivi due santuari; il Santuario di Santa Maria di Picciano e il Santuario di Santa Maria della Palomba.\nLo storico G. Gattini narra di un'incisione che era presente sulla facciata gotica della chiesa di San Francesco d'Assisi in Matera, prima del suo rifacimento tardo barocco, la quale indicava che la stessa fosse stata voluta da Santo in persona (mancano fonti autorevoli; visto che lo storico era vissuto nel XIX secolo). Racconta che nella citt\u00e0 fosse giunto San Francesco, nel suo viaggio verso oriente si sarebbe fermato a Matera, dove fuori le mura cittadine avrebbe chiesto un sito su cui erigere una sua chiesa, cosa che gli fu negata per altro sito, che il santo rifiut\u00f2. Giunto in un paese del circondario ebbe modo di compire un miracolo (il miracolo di Pomarico) che suscit\u00f2 cotanto scalpore da convincere il clero materano ad istituire, nel luogo da lui chiesto, la chiesa che \u00e8 tutt'oggi presente.\nMinoranze religiose sono costituite in particolar modo dagli ortodossi e dai musulmani.\nTradizioni e folclore.\nLa festa patronale della Madonna della Bruna si celebra il 2 luglio di ogni anno sin dal lontano 1389, quando il Papa Urbano VI, gi\u00e0 arcivescovo di Matera, istitu\u00ec la festa della Visitazione, e va ricordata per la tradizione della distruzione di un carro trionfale di cartapesta che ogni anno viene ricostruito.\nLa tradizione del Presepe vivente nei Sassi di Matera, iniziata negli anni settanta grazie al \"Gruppo Teatro Matera\" e successivamente interrotta per molti anni, \u00e8 ripresa nel dicembre 2010 con l'evento promosso dall'Unione Nazionale delle Pro loco d'Italia e dalla Regione Basilicata. Con la partecipazione di diverse centinaia di figuranti su un percorso di 700 metri, \u00e8 considerato il pi\u00f9 grande presepe vivente al mondo. Sempre nei Sassi ha luogo una Via Crucis.\nIl primo di agosto si festeggia la crapiata, zuppa di legumi e cereali, per festeggiare il raccolto dell'annata; un tempo svolta nei Sassi, oggi si festeggia nel borgo La Martella.\nPer i festeggiamenti carnascialeschi sono di tradizione le matinate, canti popolari di questua in cui si portava musica e allegria in casa di parenti e conoscenti.\nLa danza tipica di Matera \u00e8 la pizzica, erede del passato pugliese della citt\u00e0 e rappresentante ancora oggi del forte legame tra Matera e la Puglia. Essa \u00e8 molto amata dai materani ed \u00e8 rappresentata da molti gruppi folcloristici locali.\nIstituzioni, enti e associazioni.\nPresente in citt\u00e0 sin dal 1865, l'ospedale Madonna delle Grazie \u00e8 stato trasferito nel 2001 in una nuova struttura comprendente 430 posti letto.\nCultura.\nMatera, con i suoi luoghi di interesse, le sue tradizioni popolari e diverse manifestazioni che si svolgono nel corso dell'anno, dispone di un'offerta culturale piuttosto ampia e variegata. La citt\u00e0 aderisce inoltre all'Associazione citt\u00e0 d'arte e cultura ed \u00e8 stata la prima citt\u00e0 al mondo ad essere riconosciuta paesaggio culturale.\nCapitale Europea della Cultura 2019.\nCandidata nel 2008, Matera \u00e8 stata designata il 17 ottobre 2014 Capitale europea della cultura per il 2019, insieme alla citt\u00e0 bulgara di Plovdiv. \u00c8 la quarta citt\u00e0 italiana (dopo Bologna, Firenze e Genova), la prima del Mezzogiorno, a ricevere questo riconoscimento, ottenuto dopo essere entrata in una lista ristretta che comprendeva le candidature di altre cinque citt\u00e0 italiane: Cagliari, Lecce, Perugia, Ravenna e Siena. Il verdetto \u00e8 stato comunicato da Steve Green, presidente della Giuria internazionale di selezione composta da 13 membri (sei italiani e sette stranieri), al Ministro dei beni e delle attivit\u00e0 culturali e del turismo (Mibact) Dario Franceschini; lo slogan scelto da Matera per la sua candidatura \u00e8 stato \"Open Future\".\nIstruzione.\nRiguardo all'ambito scolastico, Matera \u00e8 sede di numerosi istituti di istruzione secondaria, molti dei quali frequentati anche da alunni provenienti da comuni limitrofi. Il principale e storico istituto \u00e8 l'Istituto d'Istruzione Superiore \"E.Duni-C.Levi\", inaugurato nel 1864 e chiamato poi Regio Liceo ginnasio Emanuele Duni di Matera dal 1882. Negli anni 1882-83 vi insegn\u00f2 latino e greco Giovanni Pascoli.\nUniversit\u00e0 degli Studi della Basilicata.\nIn citt\u00e0 si trova una delle due sedi dell'Universit\u00e0 degli Studi della Basilicata con il Dipartimento delle Culture Europee e del Mediterraneo (DICEM) e la Scuola di Specializzazione in Beni Archeologici.\nIstituto Centrale per il Restauro - Scuola di Alta Formazione e Studio.\nA Matera ha sede la Scuola di Alta Formazione e Studio dell'ICR presso il convento di Santa Lucia Nova, dedicata a Michele D'Elia direttore dell'ICR dal 1987 al 1991; operativa dall'anno accademico 2015/2016 ed inaugurata dal Ministro per i beni e le attivit\u00e0 culturali ed il turismo Dario Franceschini nel 2017.\nRicerca.\nA Matera opera sin dal 1983, per volont\u00e0 congiunta del CNR, della Regione Basilicata e della NASA il \"Centro di geodesia spaziale Giuseppe Colombo\" dell'ASI, che si occupa di osservazione della Terra per mezzo di tecnologie spaziali avanzate. Oggi \u00e8 una struttura di oltre dove lavorano 100 persone con un bilancio di circa 10 milioni di euro l'anno, ed \u00e8 una delle principali strutture di ricerca e trasferimento tecnologico nel Mezzogiorno. Dedicato principalmente alla geodesia spaziale e al telerilevamento, il CGS (Centro di geodesia spaziale) sta ultimamente rivolgendosi anche ad altri campi, primi fra tutti la robotica spaziale e le missioni interplanetarie; tutte le attivit\u00e0 sono svolte in un contesto di collaborazione internazionale. Telespazio \u00e8, fin dal 1983, responsabile della gestione operativa. Recentemente \u00e8 stato raggiunto un accordo tra l'Agenzia Spaziale Italiana e la Regione Basilicata per il potenziamento delle attivit\u00e0 del centro, con la costituzione di una \"cittadella dello spazio\".\nMedia.\nAlla fine degli anni settanta nasce l'emittente radio-televisiva TRM, che ha dato vita negli anni a diversi appuntamenti di costume che hanno rivitalizzato la citt\u00e0. A cavallo tra gli anni ottanta e anni novanta va ricordata anche l'emittente Tele Basilicata Matera, abbreviato TBM, successivamente trasferitasi nella citt\u00e0 di Taranto.\nSul versante dell'emittenza radiofonica \u00e8 presente a Matera Radio Radiosa che trasmette in citt\u00e0 sulla frequenza di 98.500\u00a0MHz e che, oltre a mandare in onda musica si interessa di notiziari locali e nazionali.\nCinema.\nPer il suo suggestivo carattere paesaggistico, Matera \u00e8 stata scelta spesso come ambientazione di molti film, e negli ultimi anni anche di diverse fiction e serie televisive. Finora, le pellicole registrate in tutto o in parte nel comune materano sono:\nMatera appare nei videoclip dei brani:\nLe puntate 3, 4 e 5 dell'anime \"D.Gray-man\", dal titolo \"Il fantasma di Matera\", \"Aria del vecchio della terra e della notte del cielo\" e \"Fammi sentire una ninna-nanna\" sono ambientate nella Matera dell'Ottocento.\nTeatro.\nSi trova a Matera il Cineteatro Duni. Nel comune operano diverse compagnie teatrali e scuole di teatro, tra le pi\u00f9 rilevanti l'associazione \"Teatro dei Sassi\".\nCucina.\nLa cucina materana \u00e8 strettamente collegata alla tradizione agricola e pastorale del suo territorio. Le ricette tipiche della cucina locale comprendono:\nUrbanistica.\nLa citt\u00e0, che fino ai primi anni cinquanta era equamente divisa tra i Sassi ed il \"piano\", cio\u00e8 la dorsale corrispondente all'attuale centro cittadino che corre lungo tutto il ciglio dei Sassi, a partire dal 1952, anno in cui fu approvata la legge di sfollamento dei Sassi, cominci\u00f2 ad espandersi nei nuovi quartieri.\nAnni cinquanta.\nI primi quartieri della nuova citt\u00e0 avevano come principali caratteristiche ampi spazi verdi comuni ed edifici di pochi piani, per cercare di riprodurre il pi\u00f9 possibile i modelli di vita sociale dei Sassi; in quegli anni, grazie anche all'intervento di Adriano Olivetti - allora Presidente dell'Istituto di Urbanistica e Vicepresidente dell'UNRRA Casas (ente preposto all'assistenza economica e civile delle popolazioni delle Nazioni Unite danneggiate dalla guerra) - i pi\u00f9 grandi nomi dell'architettura italiana si concentrarono sulla citt\u00e0 di Matera, trasformandola in un vero e proprio laboratorio a cielo aperto. Nacquero il borgo rurale di La Martella, opera di grande rilevanza architettonica della corrente Neorealista del Razionalismo italiano, inaugurato il 17 maggio 1953 da Alcide De Gasperi, progettato dall'architetto Ludovico Quaroni; Serra Venerd\u00ec, primo complesso urbano inaugurato nel 1956, sorto dopo la legge speciale e progettato dall'architetto Luigi Piccinato, autore tra l'altro del primo Piano Regolatore della citt\u00e0; il rione Lanera (1957), in posizione elevata su una delle colline pi\u00f9 alte della citt\u00e0, progettato dall'ing. Marcello Fabbri e dall'architetto Coppa; il rione Spine Bianche (1957), interamente in cotto, con la parrocchia ed i servizi al centro del quartiere, progettato dall'architetto Carlo Aymonino; pi\u00f9 in l\u00e0 il rione Villalongo, sorto per iniziativa dell'INA-Casa, il rione Agna, nato inizialmente come borgo rurale poi congiuntosi al resto della citt\u00e0, con case ad un piano circondate da terreni coltivabili, progettato dal Genio civile, il rione Platani, San Giacomo, Serra Rifusa, Rione Pini e quelli pi\u00f9 recenti.\nAnni novanta.\nAlla precedente linea evolutiva regolare dell'urbanistica della citt\u00e0, a partire dagli anni novanta \u00e8 seguita invece una dinamica pi\u00f9 disordinata dando vita a nuove zone edificate caratterizzate da edifici sproporzionati in altezza. A questa situazione si \u00e8 aggiunta: una riduzione degli spazi verdi, una riduzione della dimensione delle carreggiate stradali, una frequente assenza di completamento delle opere di urbanizzazione. Cos\u00ec, mentre la citt\u00e0 continuava ad espandersi ai due estremi opposti con le nuove zone di Matera 2000, Aquarium ed Agna Le Piane, nascevano anche i due principali esempi di tale urbanizzazione proiettata verso l'alto, il Centro direzionale, alle spalle del palazzo comunale, e la Zona 33 di Via La Martella. Al centro di quest'ultima vi \u00e8 il cosiddetto grattacielo di Via La Martella, un palazzo di 14 piani (pi\u00f9 due parzialmente sotterranei). Il palazzo si trova a ed \u00e8 un simbolo della fagocitazione della citt\u00e0 nuova a discapito degli agri rurali che giungevano fin dentro la citt\u00e0 stessa.\nEconomia.\nAgricoltura e prodotti tipici.\nDa sempre centro agricolo, Matera \u00e8 famosa per la coltivazione dei cereali, in particolare il grano duro, e la produzione della pasta, del pane (il pane di Matera IGP), dell'olio e del vino (i vini Matera DOC). La citt\u00e0 fa parte dell'Associazione nazionale citt\u00e0 del pane, a testimonianza dell'antichissima tradizione nella lavorazione del pane, uno degli alimenti principali del territorio materano, e dal 2012 fa parte anche dell'Associazione nazionale citt\u00e0 dell'olio. \nIndustria.\nAl tradizionale settore primario, si \u00e8 affiancato negli ultimi decenni anche quello industriale, che ha visto Matera costituire insieme alle citt\u00e0 pugliesi di Altamura e Santeramo in Colle un polo industriale nel quale si \u00e8 sviluppata sia l'industria ferroviaria con la Ferrosud che il cosiddetto \"polo del salotto\". Questa definizione si deve a una forte crescita industriale avvenuta durante gli anni ottanta \u2013 novanta che ha permesso lo sviluppo di molte aziende di produzione di arredi da soggiorno, prevalentemente divani. Tra le pi\u00f9 famose aziende del settore spiccano i nomi di Natuzzi (Divani &amp; Divani), Nicoletti e Calia. La tendenza positiva della produzione degli ultimi anni novanta, \u00e8 rallentata considerevolmente con la crescita dei mercati asiatici, oggi principali concorrenti e luoghi in cui gli stessi imprenditori materani del salotto stanno spostando le loro attivit\u00e0 attraverso un'operazione di delocalizzazione. La parabola negativa dell'economia materana \u00e8 aumentata con la chiusura definitiva del pastificio Barilla nel 2006. Questo processo \u00e8 stato accelerato soprattutto dalla mancanza di arterie autostradali e dall'assenza della ferrovia di stato, ostacolando cos\u00ec le attivit\u00e0 produttive e di distribuzione non solo della Barilla, ma delle altre piccole medie imprese del materano e del circondario.\nArtigianato tipico.\nGrande importanza nella tradizione materana ha la produzione di oggetti di artigianato tipico, con particolare diffusione della lavorazione della cartapesta (che ha il suo massimo emblema nella costruzione del carro trionfale della Madonna della Bruna ad opera di artigiani locali), della terracotta (con il tipico fischietto a forma di gallo detto \"cuc\u00f9\", simbolo di prosperit\u00e0), della calcarenite e del ferro battuto.\nTurismo.\nIl settore turistico \u00e8 in forte sviluppo, grazie alle numerose attrattive e peculiarit\u00e0 della citt\u00e0, all'inserimento dei Sassi di Matera nella lista dei Patrimoni dell'umanit\u00e0 dell'UNESCO e alla nomina a capitale europea della cultura nel 2019. Negli ultimi anni si \u00e8 quindi registrato un notevole aumento nelle presenze di turisti sia italiani che stranieri.\nInfrastrutture e trasporti.\nStrade.\nMatera \u00e8 interessata dalla SS99 che la collega ad Altamura, e che consente di raggiungere Bari, attraverso il raccordo con la SS96. Il comune per un lungo tratto \u00e8 attraversato dalla SS7, in funzione di tangenziale cittadina.\nLa SS655 Bradanica, collega Matera a Foggia e quindi alle autostrada A14 e A16 dal casello di Candela. Infine la strada provinciale 175 collega la citt\u00e0 a Metaponto e alla Statale Jonica 106, via SS380 (Matera-Montescaglioso).\nFerrovie.\nIl comune \u00e8 interessato dalla ferrovia Bari-Matera-Montalbano Jonico, gestita dalle Ferrovie Appulo Lucane, una linea ferroviaria a scartamento ridotto, di cui dal 1972 \u00e8 stata dismessa la parte di percorso meridionale tra la Stazione di Matera Centrale e Montalbano; \u00e8 rimasta in esercizio la sezione tra Bari e la Stazione di Matera Sud. Matera, unitamente a Nuoro e Andria, \u00e8 un capoluogo di provincia italiano non servito dalla rete ferroviaria statale.\nMobilit\u00e0 urbana.\nLa mobilit\u00e0 urbana \u00e8 garantita dagli autoservizi offerti dalla societ\u00e0 Miccolis S.p.a. I trasporti interurbani vengono gestiti da Sita Sud e Fal.\nLa citt\u00e0 \u00e8 dotata di una rete di piste ciclabili.\nSport.\nIl Matera Calcio, che fino a met\u00e0 della stagione 2018/2019 ha militato nel campionato nazionale di serie C, \u00e8 stato dapprima radiato dalla FIGC nel febbraio 2019, e successivamente dichiarato fallito nel marzo 2019 a causa di inadempienze di natura economica. Dopo la scomparsa di questa societ\u00e0 professionistica, in citt\u00e0 sono presenti l'USD Matera Grumentum (frutto della fusione tra l'USD Matera 2019 ed il Grumentum Val d'Agri) che milita nel campionato regionale di Eccellenza, ed il \"Citt\u00e0 dei Sassi\", che milita nel campionato regionale di Promozione.\nPer quanto riguarda invece il calcio a 5, vi ha sede la societ\u00e0 Comprensorio Medio Basento, militante in Serie A, trasferitasi a Matera nel 2020 dopo la fusione con il Futura Matera; in passato il Real Team Matera Calcio a 5, fondato nel 1985, ha disputato la Serie A2 e ha vinto una Coppa Italia di Serie B.\nLa squadra maschile pi\u00f9 importante della citt\u00e0 \u00e8 l'Olimpia Basket Matera, fondata nel 1960 e che attualmente partecipa al campionato di Serie B dopo aver militato anche in Serie A2. Le altre societ\u00e0 attive sono la Pielle e la Virtus che operano solo a livello giovanile ma che in passato hanno raggiunto la Serie C regionale con formazioni senior. Fino ai primi anni Novanta anche lo Sporting Club, la pi\u00f9 antica societ\u00e0 di basket della Citt\u00e0 dei Sassi, prendeva parte a campionati giovanili e senior prima del suo scioglimento.\nIn questa disciplina, sono presenti: la societ\u00e0 Pallavolo Femminile Matera, fondata nel 1976, che ha vinto nella sua storia, 4 Scudetti, 3 Coppe Italia, e numerosi titoli internazionali essendo stata per due volte campione d'Europa. Ha concluso la sua attivit\u00e0 nel 2000, e dal 2012 le attivit\u00e0 pallavolistiche vengono svolte dalla A.S.D. PVF Matera che milita nel campionato di Serie C. In campo maschile il Volley Club Matera come massimo campionato ha disputato due volte la Serie A2. Altra societ\u00e0 cittadina \u00e8 la Pallavolo Matera Bulls, che ha militato nel campionato di Serie A2 dal 2012 al 2015.\nNel 2003 ha avuto luogo, in compartecipazione con le citt\u00e0 di Andria e Gioia del Colle, l'undicesima edizione del World Grand Prix di pallavolo femminile.\nMatera \u00e8 stata pi\u00f9 volte arrivo di tappa del Giro d'Italia:\nIn altri casi \u00e8 stata citt\u00e0 di partenza di tappa:\nHa sede in citt\u00e0 l'Hockey Pattinaggio Matera, in passato Pattinomania Matera (fondata nel 1997), che ha militato in serie A1. Ha vinto 3 Scudetti femminili nel 2015, nel 2018 e nel 2021.\nNel 2015, la citt\u00e0 di Matera ha ospitato il tredicesimo Campionato Europeo femminile di Hockey su pista.\nAltri sport.\nPer l'atletica leggera \u00e8 presente la Polisportiva Rocco Scotellaro Matera, fondata nel 1963.\nLa squadra di pallanuoto \u00e8 l'AICS Matera Nuoto, quella di rugby \u00e8 la Murgia Rugby, nata dall'unione dell'A.S. Rugby Matera con altre tre associazioni rugbistiche dei centri vicini. Il Circolo Schermistico Matera \u00e8 un'associazione sportiva dilettantistica che svolge attivit\u00e0 dal 1956.\nNel comune \u00e8 presente un Circolo Tennis fondato nel 1962 che organizza il Torneo nazionale Open Citt\u00e0 di Matera, si svolge inoltre attivit\u00e0 di tennistavolo, di cui l'unica societ\u00e0 rappresentativa nei campionati a squadre nazionali \u00e8 l'ASD Tennistavolo Pegasus in serie C/1 maschile.\nEventi sportivi.\nLa citt\u00e0 ospita nel mese di giugno due eventi sportivi giovanili: la coppa Gaetano Scirea, torneo internazionale di calcio e per i giovanissimi; il Minibasket in piazza, manifestazione cestistica internazionale riconosciuta dalla FIBA Europe che si svolge dal 1993. Viene inoltre organizzato il Giro dei due Sassi, gara podistica internazionale."}
{"id": "2819", "revid": "1154737", "url": "https://it.wikipedia.org/wiki?curid=2819", "title": "Macrosporofillo", "text": "Il termine macrosporofillo (o megasporofillo) fa riferimento ad una parte della struttura riproduttiva delle piante ed in particolare degli organi femminili. \nSi tratta delle speciali foglie modificate che portano gli ovuli dette anche per questo motivo \"foglie fertili\" .\nNelle Gimnosperme i macrosporofilli possono essere isolati o riuniti in strobili come nel caso delle squame delle pigne. In questo gruppo di piante gli ovuli sono esposti all\u2019aria nella fase di recettivit\u00e0 per il polline e quindi il macrosporofillo non racchiude l'ovulo ma piuttosto lo porta.\nNelle Angiosperme i macrosporofilli sono rappresentati dai carpelli, ovvero le foglie modificate che formano l'ovario e che si trasformeranno in frutto. "}
{"id": "2820", "revid": "70217", "url": "https://it.wikipedia.org/wiki?curid=2820", "title": "Microsporofillo", "text": "Il microsporofillo \u00e8 una foglia squamiforme che si identifica con l'organo di riproduzione sessuale maschile delle Gymnospermae. \u00c8 localizzato nello strobilo (o cono) maschile, insieme a numerosi altri microsporofilli, i quali si inseriscono, pi\u00f9 o meno appressati, sull'asse longitudinale dello strobilo con una fillotassi elicoidale o verticillata. Nel ciclo sessuale delle Gymnospermae, il microsporofillo \u00e8 dunque presente sullo sporofito, ovvero la pianta. \nAll'ascella di ogni microsporofillo, in corrispondenza del lato inferiore, \u00e8 ubicata la sacca pollinica o microsporangio, al cui interno sono presenti le cellule madri del polline, a corredo cromosomico diploide. A seguito della meiosi, le cellule madre originano i granuli pollinici, a corredo cromosomico aploide.\nI microsporofilli sono emessi in primavera. Gli strobili sono visibili alla base dei nuovi getti (Pinaceae) oppure all'apice dei giovani rametti (Cupressaceae)."}
{"id": "2826", "revid": "1632387", "url": "https://it.wikipedia.org/wiki?curid=2826", "title": "Mammalia", "text": "I mammiferi (Mammalia , 1758) sono una classe di vertebrati a diffusione cosmopolita caratterizzata dall'allattamento della prole.\nLa classe dei mammiferi conta specie attualmente viventi, variabili in forma e dimensioni: dai pochi centimetri e due grammi di peso del mustiolo agli oltre 30 metri e 150 tonnellate della balenottera azzurra, il pi\u00f9 grande mammifero finora apparso sulla Terra. I mammiferi colonizzano praticamente ogni ambiente, dalle calotte glaciali ai caldi deserti: alcuni gruppi (sirenii, pinnipedi, cetacei) sono riusciti a colonizzare con successo anche l'ambiente acquatico, mentre altri hanno sviluppato delle ali membranacee e sono perci\u00f2 in grado di volare (chirotteri).\nNonostante tali differenze di dimensioni e abitudini di vita, tutti i mammiferi sono accomunati dall'essere omeotermi ovvero endotermi, dal presentare viviparit\u00e0 (con l'eccezione dei monotremi, che sono ovipari) e dall'avere cure parentali che prevedono anche l'allattamento della prole: tutti fattori che sono stati determinanti per consentire a questa classe di espandere notevolmente il proprio areale nelle nicchie rimaste vuote dopo la scomparsa dei dinosauri.\nOrigini ed evoluzione.\nI mammiferi sono un gruppo monofiletico, ossia tutte le specie attualmente viventi discendono da un antenato comune: anche i tre gruppi in cui vengono tradizionalmente suddivisi i mammiferi (vale a dire monotremi, marsupiali e placentati) sono monofiletici, con gli ultimi due classificati insieme dalla maggior parte degli studiosi per differenziarli dal primo.\nI Sinapsidi.\nI mammiferi si svilupparono a partire da un gruppo di Amnioti.\nI primi amnioti apparvero intorno al tardo Carbonifero, da rettiliomorfi ancestrali. In pochi milioni di anni, da essi si distinsero due importanti linee evolutive: i Sauropsidi, dai quali discesero i Rettili e gli Uccelli, e i Sinapsidi, considerati i progenitori dei Mammiferi. La tecnica dell'orologio molecolare ha consentito di datare la separazione tra i due raggruppamenti a circa 310 milioni di anni.\nI Sinapsidi, vissuti durante il Permiano, sono animali caratterizzati dalla presenza di una singola finestra temporale su ciascun lato del capo, posta nei pressi dell'attaccatura dei muscoli della mascella, (a differenza dei diapsidi, che possiedono due finestre temporali per ogni lato del capo, e degli anapsidi, del tutto sprovvisti di finestre temporali). La finestra temporale, col tempo, si \u00e8 rimpicciolita fino quasi a chiudersi: la sua esistenza \u00e8 testimoniata attualmente dalla presenza nel cranio dei mammiferi dello zigomo.\nProprio da alcuni sinapsidi primitivi (come \"Archaeothyris\") si svilupp\u00f2 un ramo, quello degli Sfenacodonti, che condusse fino ai probabili precursori dei mammiferi, i Terapsidi, pi\u00f9 specificatamente gli Eucinodonti, vissuti circa 220 milioni di anni fa, nel Triassico.\nCon l'evoluzione, la finestra temporale dei sinapsidi aument\u00f2 di dimensioni. Nei Cinodonti era gi\u00e0 molto pi\u00f9 estesa rispetto, ad esempio, ai Pelicosauri. La postura eretta fu adottata verso la met\u00e0 del Permiano dai terapsidi, assieme al secondo palato (ad esempio i Terocefali avevano entrambe queste caratteristiche) ed il pelo, che a differenza delle penne degli uccelli non si \u00e8 evoluto a partire dalle squame rettiliane, ma che probabilmente ne \u00e8 stato un annesso.\nGli organi uditivi iniziarono ad evolversi nella forma attuale probabilmente all'inizio del Triassico, in seguito alla trasformazione della mascella in un osso unico (animali come sinapsidi e terapsidi avevano tre ossa nella mascella, cos\u00ec come i rettili attuali). Infatti, le due ossa residue della mascella iniziarono a rimpicciolirsi e, pur restando nella loro sede originaria, iniziarono ad essere utilizzate per captare suoni (un esempio \u00e8 il \"Probainognathus\"), per poi (sicuramente nell\"Hadrocodium\", probabilmente gi\u00e0 in \"Morganucodon\") unirsi all'unico osso dell'orecchio per formare gli attuali martello, incudine e staffa.\nI primi mammiferi.\nIl titolo di mammifero pi\u00f9 antico \u00e8 conteso da vari animali, in quanto la sua attribuzione varia a seconda della parte anatomica presa in considerazione: alcuni studiosi valutano la struttura del canale auricolare per definire la fine della transizione da rettile a mammifero, mentre altri ritengono pi\u00f9 attendibile la costituzione e l'articolazione della mandibola o la struttura dei denti.\nFra le specie annoverabili fra i primi mammiferi, vengono generalmente incluse le seguenti:\nLa maggior parte dei primi mammiferi (come \"Megazostrodon\", ma anche altre specie come \"Morganucodon\", \"Adelobasileus\", \"Eozostrodon\", \"Sinoconodon\", \"Hadrocodium\" e \"Fruitafossor\") avevano dimensioni e comportamento simili a quelli dei toporagni (\"Hadrocodium\" probabilmente non superava i di peso da vivo): significative eccezioni sono rappresentate da \"Steropodon\", \"Kollikodon\", \"Repenomamus\" e \"Castorocauda\", che presentavano dimensioni superiori al mezzo metro di lunghezza.\nPer le caratteristiche intermedie fra mammiferi e rettili, alcuni studiosi classificano tutte queste forme di transizione nel clade dei Mammaliaformes.\nNel corso del Mesozoico i mammiferi si svilupparono in una quantit\u00e0 di forme e adattamenti per ambienti diversi, ma mantennero comunque un piano corporeo basilare e di solito le loro dimensioni erano ridotte, di rado superando quelle di un attuale ratto. Gi\u00e0 nel Giurassico esistevano molti gruppi primitivi, come i sopracitati docodonti, i simmetrodonti (Symmetrodonta), i triconodonti (Triconodonta) e i driolestidi (Dryolestidae), tutti riconoscibili in base al tipo di dentatura ed alla forma dei denti; tutti i gruppi sopracitati si estinsero per\u00f2 nell'arco di alcuni milioni di anni.\nTra i gruppi attuali, i primi a differenziarsi dovettero essere con molta probabilit\u00e0 i monotremi, mammiferi eccezionalmente primitivi: i resti fossili pi\u00f9 antichi riconducibili a questi animali, tuttavia, risalgono solo a circa 120 milioni di anni fa (Cretaceo superiore). Alla stessa epoca sembrano risalire anche i marsupiali e i placentati, il che vuol dire che i monotremi si sono staccati precocemente dalla linea evolutiva principale dei mammiferi, seguendo un proprio percorso indipendente, piuttosto che essersi evoluti in seguito negli attuali marsupiali e placentati come spesso si \u00e8 portati a credere.\nUn altro gruppo primitivo, quello dei multitubercolati, comprendeva animali simili a scoiattoli e topi: la loro comparsa \u00e8 riconducibile perlomeno al Giurassico medio (circa 160 milioni di anni fa), mentre la loro sparizione avvenne durante l'Oligocene (30 milioni di anni fa); rappresentano quindi il pi\u00f9 longevo gruppo di mammiferi. Alcuni studiosi sostengono che i multitubercolati (come l'intero o sottoclasse, a seconda della degli Allotheria) non siano in realt\u00e0 dei mammiferi veri e propri, ma un ramo collaterale di cinodonti che, per evoluzione convergente, ha sviluppato forme simili ad essi.\nDopo i dinosauri.\nPaleocene.\nDopo l'estinzione di massa del Cretaceo, avvenuta 65,7 milioni di anni fa, i mammiferi diedero luogo, per un fenomeno di radiazione adattativa, ad una rapidissima diversificazione di forme e dimensioni, per andare a riempire le nicchie rimaste vuote: per tutto il Paleocene, tuttavia, i piccoli mammiferi continuarono a dominare la scena. \u00c8 il caso, ad esempio, di \"Palaeoryctes\" (simile agli attuali soricomorfi) e \"Carpolestes\" (un primate primitivo). Le eccezioni, in ogni caso, non mancavano: i pantodonti, ad esempio, erano un gruppo che comprendeva anche forme lunghe due metri, come \"Barylambda\". Si ritiene che le piccole dimensioni non siano state una forzatura imposta dalla presenza dei dinosauri (o che almeno questa non ne sia l'unica causa), quanto piuttosto una necessit\u00e0 dovuta alla mancanza di sistemi di termoregolazione e metabolismo ancora non del tutto evoluti e pertanto inefficienti.\nEocene.\nNel corso dell'Eocene si svilupp\u00f2 un gran numero di mammiferi primitivi, che non hanno per\u00f2 lasciato discendenti nella fauna attuale: tra questi gruppi, da citare i teniodonti e i tillodonti, che potevano raggiungere le dimensioni di un orso ma con musi che li facevano assomigliare a giganteschi roditori, i creodonti e gli acreodi (carnivori dall'enorme cranio), i dinocerati (simili a rinoceronti mostruosi, come \"Uintatherium\") e i pantolesti, strani animali simili a lontre comprendenti anche forme velenose. Tutti questi \"esperimenti\", tuttavia, si estinsero presto, mentre iniziarono a svilupparsi i primi rappresentanti degli ordini che hanno resistito fino ai giorni nostri, tra cui i chirotteri (\"Icaronycteris\") e i cetacei (\"Indohyus\", \"Basilosaurus\").\nIntanto, in Sudamerica e Australia, gigantesche isole separate dal resto dei continenti, cominciarono a svilupparsi faune endemiche; in Australia i marsupiali ed i monotremi, in Sudamerica i marsupiali e alcuni placentati primitivi, come xenartri e meridiungulati.\nOligocene.\nL'inizio dell'Oligocene vede il progressivo diradarsi delle foreste su tutto il pianeta, e la comparsa di forme di mammiferi gigantesche: a questo periodo risale il \"Paraceratherium\", il pi\u00f9 grande mammifero terrestre mai esistito, lontano parente degli attuali rinoceronti. Alcuni gruppi attuali iniziarono a prosperare, dando vita a forme bizzarre: \u00e8 il caso degli artiodattili (come \"Archaeotherium\" simile a un gigantesco maiale corridore) e dei perissodattili (con i brontoteri, dal corno a Y, e gli ancilopodi, dotati di artigli e di un muso da cavallo), ma anche dei carnivori (con le famiglie dei nimravidi e degli anficionidi).\nMiocene.\nIl culmine della diversificazione dei mammiferi si ebbe durante il Miocene, il periodo in cui le faune iniziarono ad essere molto simili a quelle attuali; l'avvento delle praterie, inoltre, port\u00f2 alla progressiva scomparsa di animali dall'habitat forestale ma favor\u00ec l'enorme sviluppo degli artiodattili e degli equidi. Nel corso di questo periodo ebbero un grande successo anche le scimmie antropomorfe (\"Proconsul\"), da alcune delle quali si svilupparono i primi ominidi. Alla fine del periodo, nei continenti settentrionali si estinsero gli ultimi ordini aberranti (Desmostylia), mentre in Sudamerica i mammiferi endemici continuarono a prosperare, dando vita a forme specializzate (Astrapotheria, Litopterna, Notoungulata). L'Australia, invece, fu teatro di una grande radiazione di marsupiali.\nPliocene.\nL'inizio del Pliocene (circa 5 milioni di anni fa) port\u00f2 un considerevole abbassamento delle temperature e la conseguente estinzione di molte specie di mammiferi adattati al clima caldo, in un preludio alle successive glaciazioni. In Africa si svilupparono gli australopitechi, vicini all'origine dell'uomo.\nPleistocene.\nIl Pleistocene vide la comparsa e il veloce sviluppo del genere umano, ma anche una drastica riduzione della megafauna sviluppatasi nel corso del periodo. Tra i pi\u00f9 tipici esempi di questa fauna di mammiferi giganti, da ricordare i mammut, il rinoceronte lanoso, il cervo gigante \"Megaloceros\", il leone delle caverne, l'orso delle caverne, il vombato gigante \"Diprotodon\" e il canguro gigante \"Procoptodon\". Alla fine del Pleistocene (fra i ed i anni fa, anche se in Australia il processo avvenne fra i ed i anni fa ed in Sud America fra gli e gli anni fa), si calcola che praticamente tutti i mammiferi di peso superiore alla tonnellata si estinsero, cos\u00ec come spar\u00ec l'80% delle specie di peso superiore al quintale: questa estinzione di massa tocc\u00f2 per\u00f2 solo superficialmente il continente africano ed il Sud-est Asiatico.\nQuesto avvenne perch\u00e9 i cambiamenti climatici, che culminarono nelle ere glaciali, ebbero nell'immediato la formazione di habitat del tutto nuovi, che la maggior parte dei mammiferi non riuscirono a colonizzare in tempo, andando incontro all'estinzione: altri mammiferi, pi\u00f9 veloci a riprodursi ed adattarsi ai cambiamenti, ampliarono invece enormemente la propria diffusione, complice la sparizione di molti accaniti concorrenti.\nUn altro fattore che probabilmente port\u00f2 numerose specie all'estinzione fu la presenza umana: l'estinzione di numerose specie, infatti, sembrerebbe coincidere con l'arrivo di esseri umani nella zona, i quali cacciando indiscriminatamente questi animali a ritmi superiori al tasso riproduttivo ne provocarono un rapido crollo. A favore dell'ipotesi che vede le estinzioni di massa collegate all'arrivo dell'uomo, vi sono gli esempi delle isole colonizzate solo in tempi recenti, come il Madagascar, nel quale l'arrivo dell'uomo \u00e8 coinciso con l'estinzione di tutti i grandi lemuri. Questa ipotesi, tuttavia, pu\u00f2 essere ritenuta valida nel caso di ambienti circoscritti e non eccessivamente estesi, come appunto l'isola malgascia, mentre risulta piuttosto arduo credere che la presenza di pochi uomini muniti di armi rudimentali abbia potuto da sola determinare un'estinzione di massa, tanto pi\u00f9 che in Africa, culla dell'umanit\u00e0 (e pertanto, secondo l'ipotesi dell'estinzione per mano umana, la terra che pi\u00f9 di altre avrebbe dovuto subire i danni apportati dall'uomo primitivo), tale estinzione non vi \u00e8 addirittura stata.\nCon tutta probabilit\u00e0, l'uomo diede solo il colpo di grazia a specie gi\u00e0 sull'orlo dell'estinzione a causa dei mutamenti climatici: l'estinzione di alcune specie alter\u00f2 ulteriormente l'ecosistema, provocando effetti domino con esiti disastrosi.\nTassonomia.\nLa monofilia della classe Mammalia diviene meno scontata man mano che si cerca di risalire lungo la scala evolutiva, per individuare i primi rappresentanti di questi animali: gli unici resti che pervengono agli studiosi sono infatti principalmente frammenti della mandibola e denti, in base alla morfologia dei quali \u00e8 stata impostata la sistematica dei mammiferi ancestrali. Ci\u00f2 vuol dire che anche altri animali che hanno evoluto dentizione simile a quella dei mammiferi potrebbero essere stati classificati come tali, pertanto gli studiosi sono molto cauti sull'attribuzione di ogni singola specie a determinati \"taxa\" assimilabili ai mammiferi.\nGeneralmente, \u00e8 dato per scontato che i mammiferi siano divisi in tre sottoclassi (Monotremi, Marsupiali e Placentati), oppure due sottoclassi (Prototeri, ossia i monotremi, e Teri, ossia marsupiali e placentati), per un totale di ordini che oscilla, a seconda della classificazione utilizzata, fra i 25 ed i 30.\nIl tentativo di Simpson.\nIl primo tentativo di fare una classificazione completa dei mammiferi fu fatto da George Gaylord Simpson nel 1945 prendendo spunto dalle presupposte affinit\u00e0 fra le famiglie animali diffuse all'epoca. Su questa classificazione sono infuriate molte polemiche non ancora sopite, soprattutto dopo l'avvento della nuova concezione della cladistica.\nNonostante l'opera di Simpson sia uscita progressivamente di scena con l'avvento delle nuove teorie, ha ancora un grande valore per la classificazione dei mammiferi.\nClassificazione standard.\nNei libri di mammologia viene adottato un sistema standardizzato di classificazione dei mammiferi:\nClasse \"Mammalia\"\nNonostante i nomi \"Prototheria\", \"Metatheria\" ed \"Eutheria\" siano stati privati di validit\u00e0 (presuppongono il concetto che i placentati derivino dai marsupiali, che a loro volta discenderebbero dai monotremi), questa sistematizzazione \u00e8 utilizzata dalla maggior parte dei testi scolastici ed universitari, oltre che in paleontologia (specialmente nell'ambito degli animali del Mesozoico).\nMcKenna &amp; Bell.\nNel 1997 due studiosi, Malcolm McKenna e Susan Bell, utilizzarono le sistematiche precedenti e le relazioni fra i vari gruppi di mammiferi (viventi ed estinti) per realizzare una nuova classificazione della classe, basata su una gerarchia fra i vari taxon.\nLa nuova classificazione (detta McKenna/Bell) fu accettata da larga parte dei paleontologi, poich\u00e9 rifletteva fedelmente il percorso storico dei mammiferi. Tale classificazione comprende sia generi estinti che ancora viventi; inoltre vengono introdotti i nuovi ranghi di legione e sublegione, posizionati fra classe ed ordine.\nI gruppi estinti sono contrassegnati da una croce (\u2020).\nClasse Mammalia\nClassificazione molecolare dei Placentati.\nRecenti studi basati sull'analisi del DNA, specialmente tramite l'analisi dei retrotrasposoni, hanno rivelato nuove parentele inaspettate fra le varie famiglie animali. Tali parentele non hanno ancora trovato dimostrazione a livello fossile, quindi non ci sono ancora prove tangibili che corroborino queste nuove ipotesi.\nSecondo i risultati delle analisi, il primo gruppo a divergere dai placentati del Cretaceo fu quello degli \"Afrotheria\", 110-100 milioni di anni fa. Gli \"Afrotheria\" continuarono ad evolversi nell'isolamento del continente Afro-arabico; nel frattempo (100-95 milioni di anni fa) gli \"Xenarthra\" sudamericani si staccarono dai \"Boreoeutheria\".\nSecondo un'osservazione recente, gli \"Afrotheria\" e gli \"Xenarthra\" sono strettamente collegati fra loro, tanto da formare un gruppo (\"Atlantogenata\") parallelo a \"Boreoeutheria\". Questi ultimi si divisero in \"Laurasiatheria\" ed \"Euarchontoglires\" 95-85 milioni di anni fa; entrambi questi gruppi vivevano nel supercontinente della Laurasia.\nDopo la collisione dell'Africa-Arabia con l'Eurasia, vi fu un rimescolamento di \"Afrotheria\" e \"Boreoeutheria\": con la comparsa dell'Istmo di Panama, inoltre, facilit\u00f2 il grande scambio americano.\nQuesta nuova classificazione manca di prove morfologiche e quindi non \u00e8 accettata da alcuni scienziati, tuttavia l'analisi della presenza dei retrotrasponsoni suggerisce che l'ipotesi degli \"Epitheria\" (che propone gli \"Xenarthra\" come primo gruppo a differenziarsi) potrebbe essere vera.\nSupergruppo \"Atlantogenata\"\nSupergruppo \"Boreoeutheria\"\nClassificazione comune.\nPer le voci di Wikipedia \u00e8 stata adottata la seguente classificazione:\nCaratteristiche.\nI Mammiferi sono dotati di varie caratteristiche comuni che consentono di separarli dalle altre classi di vertebrati:\nPelliccia.\nLa presenza di pelo \u00e8 una delle caratteristiche pi\u00f9 importanti dei mammiferi: la maggioranza dei mammiferi, infatti, ha il corpo ricoperto per percentuali pi\u00f9 o meno elevate di pelo, ed anche coloro i quali ne sono apparentemente sprovvisti (come i cetacei) presentano allo stadio embrionale degli accenni di crescita di pelo, che regrediscono poi col procedere della gravidanza.\nI peli dei mammiferi hanno composizione prevalentemente proteica: in particolare, essi sono costituiti per la quasi totalit\u00e0 da cheratina. Il pelo nei mammiferi ha numerose funzioni:\nA fianco al pelo, i mammiferi hanno evoluto delle ghiandole sebacee, le quali sono preposte alla secrezione del sebo, una sostanza grassa che serve a lubrificare il pelame.\nAllattamento.\nI mammiferi sono gli unici animali ad allattare la propria prole almeno fino a quando questa non \u00e8 in grado di nutrirsi di cibo solido in modo autonomo. Il latte \u00e8 prodotto in apposite ghiandole dette ghiandole mammarie, organizzate negli euteri in mammelle, dalle quali prende il nome l'intera classe.\nLe mammelle consistono in complessi ghiandolari con sbocco esterno (capezzolo) al quale il piccolo pu\u00f2 aggrapparsi durante la suzione: fanno eccezione i monotremi, in cui le ghiandole mammarie sfociano all'esterno tramite un poro e perci\u00f2 il latte \u00e8 un essudato che viene leccato dai piccoli. Ciascuna specie ha un numero diverso di capezzoli, in funzione del numero medio di cuccioli partoriti per nidiata: nei primati e negli equidi, per esempio, vi sono solo due capezzoli, mentre i tenrec ne possiedono fino a due dozzine.\nL'allattamento rappresenta un grande vantaggio, in quanto i piccoli possono ricevere una sostanza molto nutriente e senza grandi sforzi, che garantisce una crescita veloce ed una maggiore probabilit\u00e0 di sopravvivenza: d'altro canto, la femmina spende grandi energie per allattare i cuccioli ed \u00e8 perci\u00f2 costretta a nutrirsi pi\u00f9 del necessario per integrare le energie profuse in questo sforzo.\nLe femmine generalmente allattano unicamente i propri cuccioli, scacciando anche violentemente altri piccoli in cerca di cibo: fanno eccezione poche specie in cui si possono osservare delle balie, come i leoni e l'uomo.\nDentizione.\nA differenza dei loro progenitori rettili che avevano una dentatura laterale semplice, i mammiferi sono solitamente provvisti di dentatura eteromorfa, con presenza di quattro tipi di denti:\nCiascuno di questi quattro tipi di dente \u00e8 presente in numero variabile a seconda delle abitudini alimentari della specie.\nPresso la maggioranza delle specie di mammiferi, si ha un unico cambiamento della dentizione (difiodontia), quando la dentatura decidua (i cosiddetti \"denti da latte\") viene sostituita dalla dentatura permanente. Alcuni gruppi di mammiferi possiedono denti privi di radici ed a crescita costante: \u00e8 il caso delle zanne di elefanti, suidi, trichechi e narvali, o degli incisivi dei roditori.\nI monotremi, invece, non possiedono affatto denti nella fase adulta, mentre i cuccioli possiedono il cosiddetto \"dente di diamante\", che analogamente agli uccelli consente loro di bucare il guscio dell'uovo in cui si trovano. I mammiferi marsupiali presentano dentizione differente rispetto ai placentati: i marsupiali primitivi avevano una formula dentaria pari a 5/4-1/1-3/3-4/4, pari cio\u00e8 a cinquanta denti, mentre le forme attuali hanno un numero di denti variabile, ma compreso fra i 40 ed i 50, ossia in numero maggiore rispetto alla maggior parte dei placentati.\nI primi placentati avevano formula dentaria pari a 3/3-1/1-4/4-3/3, per un totale di 44 denti: tale formula si ritrova attualmente solo in alcuni animali (come il cinghiale), mentre nella maggior parte degli altri mammiferi si \u00e8 avuta una specializzazione alimentare che ha portato alla riduzione del numero dei denti, fino addirittura alla totale sparizione di questi ultimi (\u00e8 il caso degli sdentati). Solo in pochi casi il numero dei denti \u00e8 aumentato rispetto alla formula originaria: \u00e8 il caso dell'armadillo gigante, provvisto di un centinaio di denti, o dei cetacei odontoceti, nei quali si \u00e8 avuto un ritorno all'omomorfia (denti tutti uguali, come nei rettili) e si possono contare fino a 270 denti.\nMuso.\nLa presenza di meccanismi complessi di interazione fra i vari individui hanno portato a una modifica importante della muscolatura facciale dei mammiferi: in tutte le specie, infatti, presentano, o hanno presentato durante il corso del proprio percorso evolutivo, delle labbra e delle guance, che vanno a formare una fascia muscolare che circonda l'apertura della bocca.\nLe labbra, le guance e lo spazio che le separa dalla chiostra dentaria (il cosiddetto \"vestibulum oris\") sono legate essenzialmente alla ricerca del cibo: gi\u00e0 a partire della nascita, l'animale contraendo in maniera sincrona i muscoli labiali e guanciali provoca la diminuzione della pressione nel proprio \"vestibulum oris\", la quale permette la suzione del latte materno.\nIn et\u00e0 adulta, la faccia diventa un essenziale mezzo di comunicazione fra i vari individui della stessa specie, e spesso, tramite messaggi universali, anche fra animali di specie diverse.\nStruttura auricolare.\nI mammiferi, oltre ad essere gli unici animali dotati di un orecchio esterno con funzione di incanalare i suoni, sono anche gli unici animali a possedere la famosa \"triade\" martello/incudine/staffa, situati nell'orecchio medio e con funzione di ricevere le vibrazioni del timpano ed inoltrarle alla finestra ovale dell'orecchio interno.\nTali ossa derivano da una modifica dell'arco branchiale a livello embrionale: la staffa proviene dall'osso iomandibolare, mentre l'incudine ed il martello provengono dall'osso quadrato in combinazione con la cartilagine di Meckel. Negli altri vertebrati, tali strutture vanno a formare l'articolazione mandibolare, che nei mammiferi \u00e8 invece composta dagli ossi dentale e squamoso, mentre la mandibola va ad articolarsi direttamente al cranio.\nCircolazione sanguigna.\nI mammiferi, cos\u00ec come anche gli uccelli, hanno una circolazione sanguigna doppia completa: ci\u00f2 significa che il cuore \u00e8 suddiviso in quattro scomparti ben distinti (ad eccezione del feto, dove ha una separazione incompleta con presenza di un forame ovale), due atri e due ventricoli, e che il sangue passa due volte al suo interno, una volta nella parte destre sotto forma di sangue venoso da pompare verso i polmoni per essere ossigenato, ed una seconda volta nella parte sinistra sotto forma di sangue arterioso da pompare verso le zone periferiche del corpo. I globuli rossi dei mammiferi, tuttavia, a differenza di quelli degli altri vertebrati sono sprovvisti di nucleo e di organelli, pertanto vengono continuamente prodotti dagli organi ematopoietici;\nLocomozione.\nGli arti dei mammiferi sono attaccati al di sotto del corpo, e non lateralmente rispetto ad esso (come accade ad esempio nei rettili): pertanto, durante il movimento dell'animale gli arti si trovano disposti perpendicolarmente alla colonna vertebrale, che viene piegata verticalmente piuttosto che lateralmente. Questa caratteristica permette ai mammiferi movimenti veloci anche prolungati nel tempo, che consentono ai mammiferi azioni come la corsa (utile sia per cacciare le prede che per sfuggire ai predatori) o dei movimenti migratori.\nRespirazione.\nLa cavit\u00e0 toracica, grazie alla diversa attaccatura degli arti, perde la sua funzione motoria, potendo cos\u00ec dedicarsi appieno alla funzione respiratoria: nei mammiferi si ha la comparsa del diaframma, una lamina muscolare che divide il torace dall'addome e contribuisce alla respirazione, in quanto contraendosi crea uno scompenso pressorio che spinge i polmoni ad espandersi (inspirazione). I mammiferi possiedono polmoni a struttura alveolare, la quale ben si adatta a cambiamenti continui di volume.\nDistribuzione.\nGrazie alle loro caratteristiche di omeotermia ed endotermia, i mammiferi sono riusciti a colonizzare praticamente in qualsiasi \"habitat\" presente al mondo: mentre i monotremi sono limitati ad alcune aree di Australia e Nuova Guinea ed i marsupiali si trovano unicamente in Oceania e nel continente americano, attualmente i mammiferi placentati sono diffusi in tutti i continenti ed a tutti i climi, cos\u00ec come anche negli oceani, nei cieli, nel sottosuolo e nella maggior parte delle isole oceaniche.\nSpesso l'espansione dei mammiferi placentati \u00e8 avvenuta al seguito dell'uomo, tramite introduzione deliberata in nuove terre oppure grazie ad introduzioni casuali, com'\u00e8 avvenuto ad esempio nel caso dei ratti. Le uniche aree in cui non vi \u00e8 una presenza stabile di mammiferi sono le aree pi\u00f9 interne dell'Antartide, abitate solo in alcuni periodi da un basso numero di studiosi.\nPercezione sensoriale.\nI mammiferi possiedono tutti e cinque i sensi, ma raramente essi funzionano tutti in modo egregio: ad esempio, la talpa ha un udito finissimo (al punto di poter sentire i lombrichi quando spuntano dalle pareti della sua tana), mentre la sua vista \u00e8 proverbialmente povera, non andando al di l\u00e0 della distinzione fra presenza ed assenza di luce.\nAlimentazione.\nLa necessit\u00e0 di mantenere la temperatura corporea stabile costringe i mammiferi a doversi nutrire regolarmente: a seconda delle dimensioni dell'organismo, il metabolismo pu\u00f2 essere pi\u00f9 o meno veloce consentendo all'animale di sopportare periodi pi\u00f9 o meno lunghi di digiuno (ad esempio un toporagno muore dopo alcune ore di digiuno, mentre un uomo pu\u00f2 sopravvivere anche alcune settimane senza cibo).\nTra i mammiferi vi \u00e8 un'enorme variet\u00e0 nella dieta: si trovano specie erbivore, carnivore ed onnivore. La dieta di ciascuna specie pu\u00f2 essere determinata in base alla lunghezza del tubo digerente ed al numero ed alla disposizione dei denti: mentre i carnivori hanno canini molto sviluppati ed intestino piuttosto corto (per un veloce transito del cibo, ai fini di evitare l'insorgenza di intossicazioni dovute ai fenomeni putrefattivi della carne), gli animali erbivori possiedono una serie di adattamenti (intestino assai allungato, stomaco compartimentato come in ruminanti e canguri, cecotrofia -ossia assunzione dei propri escrementi per ridigerirli- come nei lagomorfi ed in alcuni roditori) volti ad estrarre la maggior quantit\u00e0 possibile di energia dal cibo.\nComunicazione.\nTutti i mammiferi comunicano fra loro: la comunicazione pu\u00f2 avvenire tramite segnali chimici, vocali (richiami), tattili (\"grooming\") o visivi (posture e gesti).\nLe specie pi\u00f9 solitarie tendono ad avere un repertorio vocale e gestuale assai limitato: generalmente, \u00e8 sempre presente un richiamo ed una postura preposti a segnalare la disponibilit\u00e0 all'accoppiamento, cos\u00ec come un richiamo ed una postura indicatori di minaccia nei confronti di intrusi.\nNelle specie pi\u00f9 sociali sono presenti modelli di comportamento anche molto complessi, volti a stabilire e mantenere una gerarchia all'interno del gruppo ed a segnalare ad altri animali sia degli eventi (presenza di cibo o di pericoli) che lo stato d'animo dell'animale che emette il suono (rabbia, paura, eccitazione, gioia).\nStile di vita.\nVisto il grande numero di specie di mammiferi esistenti e considerando la grande variabilit\u00e0 di forme e dimensioni presenti all'interno della classe, si pu\u00f2 comprendere l'estrema eterogeneit\u00e0 delle abitudini di vita dei mammiferi: alcune specie sono solitarie, altre vivono in gruppi che contano anche un migliaio di individui. Alcuni mammiferi sono estremamente territoriali, mentre altri tollerano senza problemi la presenza di altri individui nelle vicinanze. Molte specie hanno abitudini notturne, mentre altre preferiscono essere attive durante il giorno: altre ancora presentano catemeria, ossia tendenza ad alternare periodi di veglia e di sonno durante le ventiquattro ore.\nLe varie specie di mammifero hanno aspettative di vita anche assai differenti: generalmente, l'aspettativa di vita \u00e8 direttamente proporzionale alle dimensioni dell'animale in valori assoluti. Mentre i topi marsupiali maschi vivono al massimo un anno, i grandi mammiferi possono vivere fino ad un secolo: l'et\u00e0 massima mai riscontrata in un mammifero spetta ad una donna, Jeanne Calment, vissuta 122 anni, ma \u00e8 assai probabile che i grandi cetacei misticeti possano vivere anche pi\u00f9 a lungo (l'et\u00e0 stimata di una balena della Groenlandia \u00e8 di 211 anni).\nRiproduzione.\nLa maggioranza dei mammiferi praticano la poliginia o la promiscuit\u00e0, ossia rispettivamente la costruzione di un \"harem\" da parte di un maschio oppure l'accoppiamento di ciascun esemplare col maggior numero possibile di animali del sesso opposto: questo perch\u00e9 la femmina, una volta fecondata, necessita di un certo periodo per la gestazione e l'allattamento dei cuccioli, periodo durante il quale il maschio tenta invece di lasciare quanta pi\u00f9 progenie possibile.\nConseguenza della poliginia sono le lotte fra maschi per il diritto all'accoppiamento, che nel tempo hanno dato origine ad una serie di cerimoniali legati alla competizione ed alla comparsa di caratteristiche anatomiche legate all'evento riproduttivo. In queste specie, \u00e8 solitamente presente un dimorfismo sessuale spesso molto accentuato, coi maschi pi\u00f9 grandi e forti delle femmine e spesso dotati di strutture accessorie a carattere sessuale, come la criniera del leone o le corna di molti artiodattili.\nSolo il 3% di tutte le specie di mammifero presenta abitudini Monogame: in questi casi, il maschio e la femmina (che non di rado rimangono insieme anche al di fuori del periodo riproduttivo) sono soliti partecipare assieme alla cura dei cuccioli.\nAlcune specie alternano i due comportamenti a seconda delle risorse a disposizione: quando il cibo \u00e8 scarso viene praticata la monogamia, in modo tale da assicurare la sopravvivenza alla prole, seppure poca in termini numerici, mentre nei periodi di abbondanza viene praticata la promiscuit\u00e0 o la poliginia, s\u00ec da mettere al mondo quanta pi\u00f9 prole possibile.\nRarissima \u00e8 invece la poliandria, riscontrabile solo in alcune specie di callitricidi: in questi casi, \u00e8 il maschio ad occuparsi della prole. Altri mammiferi nei quali \u00e8 il maschio ad occuparsi dei cuccioli, delegando alla femmina solo l'allattamento, sono le scimmie platirrine dell'America centro-meridionale.\nUn caso particolare \u00e8 rappresentato dall'eterocefalo glabro, un roditore africano che presenta abitudini sociali simili a quelle di api e formiche: questi animali vivono infatti in grandi colonie sotterranee, costituite da una femmina \"regina\" attorniata da alcuni maschi \"fuchi\", i quali sono gli unici a potersi accoppiare con la regina, mentre i rimanenti animali sono sterili e preposti allo svolgimento delle attivit\u00e0 necessarie al mantenimento della colonia.\nModalit\u00e0 riproduttive.\nNei monotremi \u00e8 presente una cloaca nella quale convergono le due vie dell'apparato escretore (renale ed intestinale), oltre che il canale riproduttivo. Il pene del maschio \u00e8 unicamente proposto all'emissione dello sperma e presenta una biforcazione verso la punta.\nQuesti animali sono gli unici mammiferi a non presentare viviparit\u00e0 ma oviparit\u00e0: la femmina emette infatti da uno a tre uova di circa un centimetro e mezzo di diametro, simili a quelle dei rettili, dotate di grande tuorlo. Le uova vengono covate dalla femmina per una decina di giorni, finch\u00e9 non si schiudono e ne fuoriescono i piccoli, che sono paragonabili ai marsupiali neonati in termini di sottosviluppo.\nNei marsupiali le femmine presentano sistema riproduttivo raddoppiato con due vagine e due uteri, mentre i maschi hanno un pene biforcato nella sua parte distale. La gestazione di questi animali dura al massimo un mese anche nelle specie di maggiori dimensioni, mentre in altre specie anche di meno: il record spetta alla specie \"Sminthopsis macroura\", con soli 10-11 giorni di gestazione. La placenta \u00e8 quasi sempre assente, fatta eccezione per alcune specie (come il koala ed i bandicoot) dove si riscontra una sorta di placenta primitiva.\nI nuovi nati sono assai piccoli e sottosviluppati, pesando circa l'1% rispetto alla madre: solo le zampe anteriori sono ben sviluppate, in quanto il piccolo le utilizza per farsi strada lungo il ventre della madre, fino a raggiungerne il marsupio ed attaccarsi ad uno dei capezzoli che ivi si trovano. Il marsupio pu\u00f2 essere permanente, ma in alcune specie esso si forma solo durante il periodo dell'allevamento dei piccoli: altre specie, infine, non presentano affatto marsupio, quanto piuttosto delle pliche cutanee. Una volta raggiunto il capezzolo, il piccolo vi si aggrappa saldamente per le prime settimane di vita: lo svezzamento dei marsupiali \u00e8 pi\u00f9 tardivo rispetto a quello dei placentati.\nI placentati presentano trofoblasto, che funge da barriera immunologica e consente una lunga permanenza dell'embrione nell'utero materno, la qual cosa risulta impossibile nei marsupiali, i quali sono costretti a partorire prima che le proprie difese immunitarie divengano pienamente efficienti contro l'embrione. La gestazione varia a seconda della specie, ad esempio roditori e carnivori hanno gravidanze veloci e cucciolate abbastanza numerose, mentre animali come i cetartiodattili hanno gravidanze assai lunghe e danno alla luce uno o due cuccioli alla volta. I record di durata spettano ad alcune specie di criceto, la cui femmina ha gestazione di soli 15 giorni, ed all'elefante africano, che ha una gestazione lunga due anni. Il maggiore numero di cuccioli (fino a trentadue) spetta al tenrec.\nI mammiferi e l'uomo.\nI mammiferi sono stati fondamentali per la storia dell'uomo, mammifero anch'esso: gli uomini primitivi si nutrivano della carne di altri mammiferi e ne utilizzavano le pellicce per difendersi dal freddo, inoltre utilizzavano le loro ossa per farne utensili. In seguito, molti mammiferi vennero addomesticati per utilizzarli come animali da soma o come fonte di carne e latte: altri invece venivano cacciati per ricavarne carne, ossa o zanne, da utilizzare come trofeo o per farne manufatti, od ancora per le presunte propriet\u00e0 mediche (come il corno del rinoceronte) o per i significati religiosi o scaramantici che alcune parti del corpo potevano avere. Al giorno d'oggi, l'uso di animali da soma \u00e8 stato quasi ovunque soppiantato dall'utilizzo di macchine, mentre permane l'allevamento di animali a scopo alimentare o come animali da compagnia o da laboratorio.\nAllo stesso modo, anche l'uomo ha molto influenzato l'andamento delle popolazioni di mammiferi: in seguito all'espansione umana molte specie opportunistiche hanno esteso il loro areale muovendosi assieme alle navi o venendo introdotte pi\u00f9 o meno di proposito in nuove terre, mentre altre sono state decimate dalla caccia o dalla distruzione dell\"habitat\" o sono addirittura andate incontro all'estinzione. Tutta una serie di mammiferi, infine, \u00e8 stata modificata dall'uomo perch\u00e9 meglio rispondesse alle sue esigenze, fossero esse di carne, latte, lana o lavoro.\nI mammiferi nella cultura.\nIn tempi antichi gli animali pi\u00f9 forti, grandi o pericolosi sono stati venerati come spiriti totemici ed in seguito come stemmi di alcune citt\u00e0 o simboli di clan, mentre altri vennero bollati come esseri demoniaci a causa delle loro abitudini notturne o del cattivo aspetto: \u00e8 il caso del gatto e dei pipistrelli. In fiabe e leggende di tutto il mondo abbondano le immagini stereotipate degli animali, come la volpe furba, il mulo testardo o il maiale ingordo.\nMammiferi domestici.\nUno dei motivi principali della domesticazione di molte specie di mammiferi \u00e8 stata la necessit\u00e0 di avere sempre sottomano una riserva di carne fresca, ricca di proteine e grassi, anche quando la selvaggina scarseggiava. I principali animali allevati per la carne sono bovini e suini, in misura assai minore anche conigli, ovini, caprini ed equini.\nAnche la pelle ed il pelo dei mammiferi tornavano utili all'uomo, che li utilizzava per coprirsi e difendersi dal freddo: animali allevati per la propria lana sono la pecora e l'alpaca, mentre i bovini vengono allevati anche per ricavarne cuoio dalla conciatura della pelle. Altri animali allevati per l'industria conciaria sono cincill\u00e0, visoni, zibellini e nutrie.\nDei mammiferi si pu\u00f2 utilizzare anche il latte, che nelle altre specie \u00e8 pi\u00f9 ricco di nutrimento rispetto a quello umano, del quale pu\u00f2 rappresentare un valido sostituto: i principali animali da latte sono i bovini, con oltre l'85% del totale mondiale, ma viene utilizzato anche il latte di pecora e capra, d'asina o di renna.\nAlcuni mammiferi, tuttavia, non sono stati addomesticati per la loro carne, ma per la loro forza od agilit\u00e0, che consentivano all'uomo di utilizzarli sia come cavalcatura per compiere lunghe distanze, che come animali da soma per compiere lavori troppo faticosi in poco tempo: \u00e8 il caso di cavalli, asini, cammelli, dromedari, bufali indiani, elefanti asiatici e lama. Attualmente, l'utilizzo di animali da soma \u00e8 limitato alle regioni pi\u00f9 impervie o sottosviluppate, mentre nei Paesi industrializzati essi sono stati largamente sostituiti dalle macchine e sussistono in allevamenti amatoriali od in impieghi puramente rappresentativi (ad esempio le guardie a cavallo).\nPer gli stessi motivi, alcuni di questi animali sono stati utilizzati anche come animali da guerra: fino al tardo XIX secolo, l'utilizzo di cavalli nelle operazioni veloci di attacco spesso risultava decisivo nell'esito della battaglia, mentre nell'antichit\u00e0 alcuni popoli (come i persiani ed i cartaginesi) erano soliti schierare fra le proprie file alcuni elefanti da guerra. In tempi recenti, cavalli ed elefanti vennero anch'essi soppiantati dalle macchine da guerra, ma l'utilizzo di animali continu\u00f2 (ad esempio i muli degli Alpini durante le due Guerre Mondiali, dei cani anticarro sovietici durante la Seconda guerra mondiale, o ancora dei delfini addestrati come cacciamine dall'esercito statunitense)\nAltri mammiferi, non forti n\u00e9 apprezzabili dal punto di vista alimentare, vennero invece scelti per le loro potenzialit\u00e0 come aiutanti nella caccia o nella disinfestazione degli accampamenti: \u00e8 il caso del cane e del gatto, che tuttavia attualmente vengono tenuti perlopi\u00f9 come animali da compagnia, anche se alcune razze di cane (come i segugi) continuano a venire selezionate appositamente per la caccia. I cani sono anche stati utilizzati, assieme ai maiali, come animali da tartufo, grazie al loro finissimo olfatto, od anche come aiutanti per i non vedenti.\nL'uomo ha inoltre tenuto in cattivit\u00e0 i mammiferi anche per altri motivi:\nSpecie dannose e pericolose.\nL'espansione smisurata dell'attivit\u00e0 umana ha fatto s\u00ec che si venissero a creare delle zone agricole e dei depositi di cibo, che possono di tanto in tanto essere presi di mira da animali selvatici o comunque che vivono a stretto contatto con l'uomo. Fra le specie pi\u00f9 dannose sotto questo punto di vista sono i ratti, sia quello nero che soprattutto quello bruno, mentre nelle aree in cui sono presenti mandrie di bestiame i grossi mammiferi carnivori presenti vengono sempre visti come dannosi e perci\u00f2 eliminati, con esche avvelenate o con una caccia spietata.\nIn alcuni casi, gli animali divengono direttamente pericolosi per l'uomo: mentre in tempi remoti non era raro che qualche uomo primitivo venisse divorato dai grandi predatori, attualmente \u00e8 assai arduo che un carnivoro aggredisca un uomo allo scopo di cibarsene. I mammiferi pi\u00f9 temuti per i loro presunti gusti antropofagi sono i grandi felini, come le tigri, i leoni e i leopardi, ai quali tuttavia spettano solo meno di una decina di uccisioni l'anno, assai meno delle migliaia di morti a causa di incidenti con altri animali domestici, come muli, tori ecc. Altri grandi predatori molto temuti sono stati (e sono tuttora) gli orsi (in particolare l'orso bruno) e i lupi, sebbene questi ultimi evitano la vicinanza dell'uomo e mietano pochissime vittime umane all'anno.\nMolto pi\u00f9 pericolosi sono i mammiferi portatori di malattie: ogni anno pi\u00f9 di uomini muoiono a causa della rabbia (trasmessa da cani, gatti, pipistrelli ed altri animali infetti), mentre nel XIV secolo l'epidemia di peste nera trasmessa dai ratti falcidi\u00f2 milioni di persone."}
{"id": "2827", "revid": "124939607", "url": "https://it.wikipedia.org/wiki?curid=2827", "title": "Masone", "text": "Masone (\"Mason\" in ligure) \u00e8 un comune italiano di abitanti della citt\u00e0 metropolitana di Genova in Liguria.\nGeografia fisica.\nTerritorio.\nTra i pi\u00f9 importanti centri della valle Stura, ubicato a nord-ovest di Genova, Masone fa parte del Parco naturale regionale del Beigua.\nSi trova sul versante settentrionale dello spartiacque appenninico, che in questa zona passa molto vicino alla costa ligure. La localit\u00e0 Cappelletta di Masone si trova quasi all'altezza del crinale divisorio, verso il Bric del Dente (1107\u00a0m e sede dell'omonima oasi). Attraverso il valico del passo del Turchino (588\u00a0m s.l.m.), lungo la strada statale 456 del Turchino, \u00e8 possibile il collegamento con Mele e quindi con il quartiere genovese di Voltri.\nTra le vette del territorio il Bric del Dentino (976 m), il Bric degli Angeli (971 m), il monte Giallo (970 m), il Bric La Masca (902 m), la Rocca Gianni (901 m), il Bric della Sorba (859 m), il monte Bas\u00e8 (784 m), il monte Tacco (782 m), il Bric del Terma (760 m), il monte Croce (695 m), il Bric Caban (647 m), il Bric Vardiola (645 m), il Bric dell'Asino (574 m), il Bric Solardo (530 m).\nIl centro urbano \u00e8 diviso in due nuclei, quello storico - denominato \"Paese vecchio\" - sorge a 432\u00a0m sulle pendici meridionali di un modesto colle, posto sul versante sinistro della vallata e sul quale, fino al 1747, era collocato il castello.\nA partire dai primi decenni del XIX secolo si \u00e8 venuto a costituire un secondo nucleo urbano, ubicato nella piana alluvionale (391\u00a0m s.l.m.) sulla destra orografica del torrente Stura, a valle della confluenza di questo con il torrente Vezzulla; l'agglomerato urbano di fondovalle \u00e8 detto localmente \"Paese nuovo\" o \"Piana\" data la sua natura alluvionale, in quanto \u00e8 attraversata dal torrente Stura.\nClima.\nMasone presenta un clima semicontinentale, gli inverni sono freddi, con temperature medie che oscillano tra gli 0\u00a0\u00b0C e i +2\u00a0\u00b0C, con frequenti inversioni termiche (non inusuali minime tra i -5\u00b0 e i -7\u00a0\u00b0C in nottate caratterizzate da cielo sereno e calma di vento), ma spesso mitigati da deboli flussi umidi meridionali. Abbondanti e abbastanza frequenti le nevicate, nel periodo che va da dicembre a marzo, con accumuli finali che possono arrivare a 30\u201350\u00a0cm per episodio, la media delle precipitazioni nevose si aggira intorno ai 140\u2013160\u00a0cm per inverno. Le estati sono generalmente fresche grazie all'influsso del mare, le cui brezze stemperano gli assolati pomeriggi estivi, medie tra i +20\u00a0\u00b0C e i +22\u00a0\u00b0C, massime raramente sopra i +30\u00a0\u00b0C e ampie escursioni termiche giornaliere, con frequenti minime tra i +10\u00b0 e i +15\u00a0\u00b0C, che rendono le nottate masonesi gradevoli rispetto alla vicina citt\u00e0 di Genova.\nCaratteristica che rende Masone relativamente famoso \u00e8 la sua proverbiale elevata piovosit\u00e0, a causa della sua ubicazione immediatamente al di l\u00e0 dello spartiacque appenninico e della particolare morfologia del territorio circostante: in particolare, quando prevalgono correnti umide provenienti da S-SW queste incontrano un ostacolo naturale nei contrafforti meridionali del Gruppo del Beigua e, non essendo in grado di superarli, scivolano letteralmente su di essi scorrendo poi, favorite dalla morfologia ad imbuto della valle del rio Turchino, verso N-NE in direzione dell'alta Valle Stura, dove poi le precipitazioni subiscono un'amplificazione dovuta all'effetto \"stau\"; frequenti anche i temporali autorigeneranti. Le precipitazioni medie annue si aggirano intorno ai 1660\u00a0mm, ma con punte tra i 1800 e i 2000\u00a0mm nelle vallate poste a SE del centro abitato (immediatamente a ridosso del versante N dello spartiacque), rendendo Masone uno dei centri pi\u00f9 piovosi del ponente ligure, ma ampiamente superato da altre vallate pi\u00f9 ad est. Occasionalmente, soprattutto all'inizio della primavera e in autunno, deboli flussi meridionali possono apportare nubi basse marittime che si arrestano sul versante meridionale del rilievo appenninico, (lato sud del Turchino), lasciando invece Masone, ed i versanti padani in genere, sotto sole e cieli tersi; pi\u00f9 spesso, in realt\u00e0, le nuvole riescono a svalicare il crinale del passo del Turchino determinando su Masone il fenomeno della \"macaia\".\nStoria.\nQuesto territorio fu del tutto privo di insediamenti umani sino all\u2019anno Mille.\nNel corso dell'XI secolo divenne sede del monastero benedettino di Santa Maria di Vesolla, quale luogo di sosta dei pellegrini diretti al porto di Genova con meta Roma o la Terra santa.\nIl territorio masonese entr\u00f2 a far parte del marchesato degli Aleramici (marchesi Del Bosco) a met\u00e0 del XII secolo. I marchesi fecero costruire in questo luogo una mansio, analoga alle stazioni di posta dell\u2019et\u00e0 imperiale. In essa vennero fatti alloggiare uomini armati incaricati di presidiare il luogo, assistere i viandanti e riscuotere il pedaggio. Nel 1183 i marchesi Del Bosco investirono alcuni loro vassalli ovadesi del feudo Castro Mansioni del quale erano ben definiti i confini, uno dei quali rappresentato dalla estesa propriet\u00e0 ecclesiastica del monastero benedettino. Venuti in contrasto con Genova, i marchesi Del Bosco risultarono perdenti e, alla fine del Duecento, vennero definitivamente allontanati con le armi da Masone che, da quel momento, divenne feudo della Repubblica di Genova. Genova assecond\u00f2 il desiderio di nobili famiglie della citt\u00e0 di possederlo per sfruttare a fini forestali e siderurgici gli estesi boschi e i molti corsi d\u2019acqua di questo territorio.\nA fine Duecento, Masone venne acquistato dalla famiglia Della Volta che fu investita del feudo dalla Repubblica, detentrice dell\u2019alto Dominio. Nei secoli successivi i passaggi di propriet\u00e0 si susseguirono numerosi. Nel 1343 Genova lo concesse in feudo ad Angelo Lomellino, commerciante della vena di ferro proveniente dall\u2019Isola d\u2019Elba. Angelo Lomellino fece costruire due ferriere per la cottura della vena con il metodo a \u201cbasso fuoco\u201d alla Catalana per la produzione di semilavorati di ferro necessari alla citt\u00e0 di Genova. Il feudatario fece giungere in feudo persone provenienti dalla Lombardia, esperte nella lavorazione del ferro: questi primi abitanti prenderanno il cognome di Macci\u00f2, continuando la loro presenza a Masone sino ai giorni nostri. Nel 1376 il feudo venne acquistato da Raffaele Spinola, che ne intensific\u00f2 lo sfruttamento a fini siderurgici con la costruzione di una nuova e pi\u00f9 grande ferriera, in aggiunta alle due gi\u00e0 esistenti.\nNel corso del Quattrocento, con la fine dell\u2019epopea cavalleresca, il feudo di Masone entr\u00f2 in una profonda crisi. Il vicino monastero, che si era prima riconvertito in canonica regolare di Mortara e poi in monastero cistercense femminile, termin\u00f2 la propria esistenza a fine Quattrocento, rimanendo abbandonato e soggetto a rovina.\nIl feudo venne rilanciato dal marchese Antonio Spinola negli anni Venti del Cinquecento. Egli fece costruire un nuovo e moderno castello per presidiare la nuova strada dei Giovi che dall\u2019Ovadese raggiungeva Voltri, via Cannelona. Vicino al castello una piccola chiesa: Santa Maria sotto il castello. Ulteriore impulso venne dato dal banchiere genovese Adamo Centurione che acquist\u00f2 il feudo di Masone nel 1546 e contemporaneamente anche l\u2019annessa propriet\u00e0 dell\u2019ex monastero cistercense abbandonato da tempo. Nei giorni 2 e 3 gennaio del 1547, venne a rifugiarsi al sicuro in questo castello il principe Andrea Doria, in fuga dalla capitale genovese, dove era in atto la congiura della famiglia Fieschi.La svolta maggiore si ebbe con Lazzaro Grimaldi Ceb\u00e0, futuro doge di Genova, che comper\u00f2 il luogo di Masone nel 1573 e promosse la costruzione di un borgo compatto attorno al castello dove far alloggiare i nuovi lavoranti richiamati in feudo per rilanciarne l\u2019economia principale: quella siderurgica e della produzione di carbone vegetale. Per l\u2019aumentata popolazione del borgo, nel 1580 Lazzaro Grimaldi Ceb\u00e0 fece costruire una chiesa pi\u00f9 grande con annesso convento nel quale insedi\u00f2 i monaci agostiniani. Il nuovo monastero di Sant'Agostino si occup\u00f2 della cura delle anime al posto del sacerdote secolare. A fine Cinquecento il feudatario masonese dovette affrontare numerose controversie con i vicini per questioni di confine. La pi\u00f9 cruenta fu quella innescata con il confinante feudo imperiale di Campo, per la quale vi fu una temporanea pace nel 1595, suggellata dall\u2019apparizione della Vergine sul monte Bonicca, che era all\u2019origine della lite.\nLa prima met\u00e0 del Seicento si connot\u00f2 per un acceso contrasto tra i Masonesi con il feudatario Paolo Agostino Spinola prima e con il figlio Lazzaro Spinola: si confrontavano due visioni del tutto opposte sui destini futuri del feudo. La lite venne portata innanzi alla magistratura genovese che, alla fine, sentenzi\u00f2 a favore dei Masonesi, intimando al feudatario di cessare tutte le angherie e i soprusi nei confronti dei suoi sudditi.\nNella seconda met\u00e0 del Seicento entrarono in crisi le ferriere locali, il cui sistema di fusione, col basso fuoco alla catalana, era superato da sistemi pi\u00f9 moderni di fusione. La contrazione della siderurgia locale venne compensata con l\u2019aumento delle cascine nel territorio e la conversione di molti sudditi al settore agricolo. Lo sviluppo delle cascine prosegu\u00ec ininterrotto nei due secoli successivi, contestualmente con lo sviluppo delle fucine che si caratterizzarono in particolare per la produzione di chiodi fatti a mano. Nel primo Settecento il feudo pass\u00f2 nelle mani della famiglia Centurione. In occasione della guerra di successione austriaca il castello si trov\u00f2 al centro di operazioni belliche. All\u2019inizio di maggio del 1747 il castello, difeso da armati genovesi, venne attaccato dagli Austriaci e costretto ad arrendersi dopo 14 giorni di assedio, facendolo poi esplodere con molti sacchi di polvere pirica. Nel 1782 il feudo pass\u00f2 nella propriet\u00e0 di Gian Carlo Pallavicini che, nel 1790, provvide a far spianare le rovine del castello e a realizzare al suo posto una grande piazza.Nel 1797 cess\u00f2 l\u2019esistenza ufficiale del feudo di Masone e si costituiva la municipalit\u00e0 ispirata dal rinnovamento proveniente dalla Francia. Il comune diventava un cantone della giurisdizione della Cerusa, con capoluogo a Voltri. Nel 1814 Masone entrava a far parte del Regno di Sardegna e nel 1861 diventava comune del Regno d\u2019Italia. Alla fine dell\u2019Ottocento il Genio militare dell\u2019esercito costru\u00ec sulle alture del paese il forte Geremia, terminato nel 1890, per il quale Masone divenne piazzaforte militare.\nNel primo Novecento Masone fu importante centro di villeggiatura estiva per la borghesia del Ponente genovese che vi costru\u00ec numerose ville, tra le quali spiccano la villa Bagnara su disegno dell'architetto Gino Copped\u00e8 e la villa Piaggio su disegno dell'architetto Riccardo Haupt.\nDurante la seconda guerra mondiale Masone venne occupato dai tedeschi e fu al centro della rappresaglia nazi-fascista della settimana Santa del 1944, nota come strage della Benedicta. Il giorno di sabato 8 aprile 1944, vigilia della Pasqua, vennero fucilati in paese tredici giovani partigiani e seppelliti nella fossa comune di Piano Enrile. IL 19 maggio 1944, sulle alture del paese, nei pressi della Cappelletta vennero dai tedeschi fucilati i 59 partigiani del Turchino, anch\u2019essi sotterrati in quel luogo in una fossa comune. Al termine della guerra, per iniziativa del sindaco della Liberazione, Carlo Pastorino, vennero riesumate le salme dei partigiani trucidati per tributare loro degne cerimonie funebri. Sui luoghi degli eccidi furono innalzati dei monumenti commemorativi. Lo stesso sindaco promosse la riedificazione della chiesa del Romitorio, sui resti dell\u2019antica chiesa cistercense del XII secolo, che divenne il sacrario delle spoglie di alcune decine di partigiani trucidati in questi luoghi. Il Romitorio di Masone rappresenta un importante monumento dedicato ai partigiani.\nSimboli.\nLo stemma e il gonfalone del comune di Masone sono stati concessi con decreto del presidente della Repubblica del 10 luglio 2000.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019, i cittadini stranieri residenti a Masone sono , cos\u00ec suddivisi per nazionalit\u00e0, elencando per le presenze pi\u00f9 significative:\nCultura.\nIstruzione.\nMusei.\nMuseo civico \"Andrea Tubino\".\nNegli anni settanta del Novecento, il museo nacque per opera del masonese Andrea Tubino, appassionato di antichit\u00e0 e storia locale, eclettico collezionista di utensili d'uso quotidiano, oggetti vecchi e antichi, strani e preziosi, manufatti dismessi, nel corso del tempo, perch\u00e9 superati dal progredire delle tecnologie.\nLa collezione di Tubino (oltre 5.000 pezzi) \u00e8 divenuta, nel tempo, il museo degli usi e costumi della gente della valle Stura.\nNel 1993, a un anno dalla morte di Andrea Tubino, il museo fu definitivamente intitolato al suo fondatore.\nDa oltre venticinque anni, il museo, che \u00e8 ospitato nell'ex convento agostiniano del XVI secolo di piazza Castello, viene curato e gestito dall\u2019associazione Amici museo di Masone onlus.\nAl piano di ingresso (secondo piano dell\u2019edificio) si trovano gli oggetti ed i reperti storici e archeologici che raccontano la storia della Valle Stura ed Orba (attivit\u00e0 secolare della produzione e della lavorazione del ferro e del vetro. Archeologia, Etnografia). Al piano terra si possono ammirare la ricostruzione della fucina, un antico maglietto a testa d\u2019asino, vecchie macchine per la lavorazione del ferro e i vecchi forni per il pane del XVI secolo.\nAl primo piano si trovano le sale dedicate ai presepi con statuine di moltissime provenienze e datate XVII\u00a0\u2013 XX secolo, molte delle quali firmate dagli autori. Un grande presepe di scuola genovese opera dell\u2019artista Loly Persano Marsano ed uno in terracotta realizzato da Severa Fioretta Micca Pastorino costituiscono il valore artistico del Museo. Nel periodo natalizio, viene aperto un grandissimo presepe meccanizzato con oltre 150 movimenti che rappresenta Masone in miniatura intorno agli anni 1930.\nSempre al primo piano, due grandi sale sono dedicate a mostre temporanee di ogni tipo, compresa, da ormai 23 anni una rassegna internazionale di fotografia. Gianni Barengo Gardin, Fulvio Roiter, Franco Fontana, Mario Cresci, Mario de Biasi, Giuliana Traverso, Mario Vidor e molti altri della stessa levatura artistica, hanno reso un riferimento regionale per la fotografia, il museo di Masone.\nIl terzo piano \u00e8 dedicato alle collezioni, frutto di donazioni diverse. Lumi (dalla lucerna all\u2019energia elettrica), donazione Tubino, donazione Adorno Sacerdote, minerali e fossili, biblioteca tematica e cappella privata dei monaci. Al quarto piano (sottotetto) \u00e8 stata realizzata una sala conferenze e proiezione dotata delle pi\u00f9 moderne attrezzature per concerti e proiezioni. Questa \u00e8 anche dotata di sistema di controllo della temperatura e quindi utilizzabile in tutto l\u2019arco dell\u2019anno.\nDue grandi giardini curati dall\u2019Associazione, garantiscono la possibilit\u00e0 di manifestazioni di ogni tipo all\u2019aperto.\nMedia.\nTelevisione.\nUna localit\u00e0 piccola come Masone ha la particolarit\u00e0 di aver ben due televisioni locali: TeleMasone-Rete Valle Stura e Teleturchino, entrambe con una lunga storia di emittenza e ben radicate nel territorio.\nGeografia antropica.\nIl territorio comunale comprende, oltre al capoluogo, la frazione di San Pietro e le localit\u00e0 di Cappelletta, Val Masone e Val Vezzulla per un totale di 29,44\u00a0km\u00b2.\nConfina a nord con il comune di Campo Ligure, a sud con Genova e Mele, ad ovest con Tiglieto e ad est con Bosio (AL).\nEconomia.\nMasone \u00e8 stata storicamente famosa per la produzione e lavorazione del ferro, grazie alla notevole presenza in loco di fornaci e fucine. La presenza di fucine, molto numerose anche se di piccola dimensione (gestione basata su gruppi di famiglie) era fondata sulla produzione di carbone di legna dai cospicui boschi, presenti in regione, e sulla relativa vicinanza della citt\u00e0 di Genova di cui era fornitrice di lavorati in ferro, soprattutto chiodi, per la cantieristica in legno, oltre che per usi comuni.\nUn'importante produzione fu quella tessile basata sulla forza motrice data dalla ricchezza di acqua dei torrenti.\nIn zona sono attualmente presenti imprese di piccole e medie dimensioni, che operano nel campo dell'edilizia, o della carpenteria metallica.\nL'attivit\u00e0 agricola \u00e8 ad oggi un'attivit\u00e0 minore dell'economia masonese, che vede i terreni coltivati, o gerbidi sempre pi\u00f9 ridotti, a fronte della massiccia estensione della superficie a bosco, \u00e8 sempre comunque presente un modesto allevamento di bestiame bovino, non intensivo, da latte, di buona qualit\u00e0.\nCon il miglioramento della viabilit\u00e0, (presenza di un casello autostradale), vi \u00e8 un forte pendolarismo lavorativo degli abitanti verso Genova o, seppur in entit\u00e0 minore, verso il Basso Piemonte e la zona di Ovada.\nInfrastrutture e trasporti.\nStrade.\nIl centro di Masone \u00e8 attraversato principalmente dalla strada statale 456 del Turchino che gli permette il collegamento stradale con Mele, a sud, e con Campo Ligure a nord.\n\u00c8 raggiungibile anche grazie al proprio casello autostradale sull'autostrada A26.\nFerrovie.\nMasone \u00e8 dotato dal 1894 di una stazione ferroviaria, denominata Campo Ligure-Masone, perch\u00e9 situata a Campo Ligure, sulla linea ferroviaria Acqui Terme-Genova.\nMobilit\u00e0 urbana.\nDal comune di Genova un servizio di trasporto pubblico locale gestito dall'AMT garantisce quotidiani collegamenti bus con Masone e per le altre localit\u00e0 del territorio comunale.\nAmministrazione.\nAltre informazioni amministrative.\nMasone fa parte dell'Unione dei comuni delle Valli Stura, Orba e Leira.\nSport.\nLa principale squadra di calcio del comune \u00e8 l'U.S.D. Masone che milita nel girone C di Prima Categoria.\nA Masone sono presenti anche il pattinaggio artistico su rotelle e le arti marziali judo e thai boxe."}
{"id": "2828", "revid": "1516087", "url": "https://it.wikipedia.org/wiki?curid=2828", "title": "Morciano di Leuca", "text": "Morciano di Leuca \u00e8 un comune italiano di abitanti della provincia di Lecce in Puglia.\nSituato nell'estremo lembo meridionale della penisola salentina, a 63\u00a0km dal capoluogo provinciale, comprende anche la frazione di Barbarano del Capo e Torre Vado, quest'ultima situata sulla costa. Fa parte dell'Unione dei comuni Terra di Leuca. Dal 2016 fa parte dell'associazione \"Borghi Autentici d'Italia\"\nGeografia fisica.\nTerritorio.\nIl comune di Morciano di Leuca \u00e8 situato nella parte meridionale del Capo di Leuca. L'abitato si sviluppa a 130 metri sul livello del mare sulle ultime propaggini delle serre salentine che nel comune raggiungono l'altezza massima di 165\u00a0m s.l.m. e prendono il nome di \"Serra Falitte\". La natura carsica del territorio favorisce la creazione di inghiottitoi generati da infiltrazioni nel sottosuolo di acque superficiali. \u00c8 il caso delle due \"vore di Barbarano\", \"Vora Grande\" e \"Vora Piccola\", la cui profondit\u00e0 massima \u00e8 rispettivamente di 34 e 25 metri.Il litorale si presenta basso con insenature sabbiose intervallate da piatti scogli.\nIl territorio comunale, che si estende su una superficie di 13,39\u00a0km\u00b2, confina a nord con il comune di Alessano, a est con i comuni di Castrignano del Capo e Pat\u00f9, a sud con il mare Ionio, a ovest con il comune di Salve.\nClima.\nDal punto di vista meteorologico Morciano di Leuca rientra nel territorio del basso Salento che presenta un clima prettamente mediterraneo, con inverni miti ed estati caldo umide. In base alle medie di riferimento, la temperatura media del mese pi\u00f9 freddo, gennaio, si attesta attorno ai +16,8\u00a0\u00b0C, mentre quella del mese pi\u00f9 caldo, agosto, si aggira sui +28,5\u00a0\u00b0C. Le precipitazioni medie annue, che si aggirano intorno ai 321\u00a0mm, presentano un minimo in primavera-estate ed un picco in autunno-inverno.Facendo riferimento alla ventosit\u00e0, i comuni del basso Salento risentono debolmente delle correnti occidentali grazie alla protezione determinata dalle serre salentine che creano un sistema a scudo. Al contrario le correnti autunnali e invernali da Sud-Est, favoriscono in parte l'incremento delle precipitazioni, in questo periodo, rispetto al resto della penisola.\nOrigini del nome.\nIl nome potrebbe derivare con molta probabilit\u00e0 dal termine latino \"murex\" con riferimento al tipo di terreno di natura rocciosa e collinare sul quale sorge l'abitato. Altre ipotesi suggeriscono una derivazione dal nome latino di persona \"Murcius\" o al fatto che in passato fosse un luogo per il deposito della merce.\nStoria.\nMorciano di Leuca, come tutta l'area della provincia, ha origini legate alla preistoria, perch\u00e9 l'intera Puglia presenta insediamenti umani sin dal periodo paleolitico.\nLa nascita del primo insediamento abitativo di Morciano di Leuca risale al IX secolo ad opera dei profughi della vicina citt\u00e0 di Vereto distrutta dai Saraceni. Con l'avvento dei Normanni, il feudo venne donato nel 1190 da Tancredi d'Altavilla a Sinibaldo Sambiasi, i cui discendenti ne detennero il possesso fino al XIII secolo. In epoca angioina il casale pass\u00f2 a Riccardus Murchano al quale subentr\u00f2 nel 1316 Guiscardo Sangiorgio che lo cedette nel 1335 a Gualtieri VI di Brienne.\nNel 1486 Giacomo Antoglietta (Natoli), barone di Fragagnano, Ruffano, Altavilla, Casalecchio, Santa Digna, Casavecchia, Francavilla e Monteiasi, marito di Margherita Ruffo, figlia del Conte di Sinopoli, cedette il feudo di Morciano a Ruggero Sambiasi in cambio di Vaste.\nAi Simbiasi succedettero i Capece, i D'Enghien e i Castromediano (1642). Nonostante l'abolizione della feudalit\u00e0 fosse stata decretata nel 1806, il casale venne acquistato nel 1848 da Giuseppe Valentini.\nAggregato in un primo momento al comune di Pat\u00f9, ottenne l'autonomia amministrativa il 1\u00ba agosto 1838. Nel 1894 guadagna la frazione di Barbarano del Capo amministrata fino a quel momento dal comune di Salve.\nMonumenti e luoghi d'interesse.\nArchitetture religiose.\nChiesa madre di San Giovanni Elemosiniere.\nLa Chiesa madre, dedicata a San Giovanni Elemosiniere, risale al XVI secolo e fu edificata su una preesistente struttura del tardo Medioevo. L'esterno presenta uno stile romanico con aggiunte barocche riscontrabili principalmente nel portale d'ingresso, ultimato nel 1576, e nel campanile del 1775, successivamente arricchito da un orologio. L'interno \u00e8 a tre navate divise da pilastri; gli ultimi due sorreggono l'arco trionfale che separa l'area presbiterale dalla navata centrale. Le navate laterali ospitano pregevoli altari barocchi in pietra leccese sormontati da tele seicentesche e da statue. Interessante, dal punto di vista artistico, \u00e8 il catino absidale nel quale i recenti restauri hanno riportato alla luce le originarie decorazioni cinquecentesche e gli affreschi raffiguranti la \"Vergine col Bambino\" e \"San Michele Arcangelo\".Nell'area prospiciente l'edificio sacro sono state individuate numerose tombe, risalenti ai secoli XIII-XIV, appartenenti molto probabilmente ad un'unica necropoli.\nChiesa del Carmine.\nLa Chiesa del Carmine, conosciuta anche come chiesa del Rosario per essere la sede dell'omonima Confraternita, fu edificata intorno al 1486 come riscontrabile nell'epigrafe posta sul lato nord dell'edificio. Voluta dal feudatario \"Ruggero Sambiasi\", nel 1507 venne affiancata dal convento dei Carmelitani ingenuamente abbattuto nel 1967. La chiesa sub\u00ec un radicale intervento di restauro nel 1597.Presenta un prospetto barocco diviso in due ordini da una cornice e terminante con un frontone curvilineo. Il primo ordine, scandito da lesene con capitelli corinzi, accoglie il portale d'accesso elegantemente sormontato da un fregio raffigurante l'Annunciazione. Nel secondo ordine si apre, in asse col portale, un ampio finestrone. L'interno \u00e8 a navata unica scandita da arcate ospitanti altari barocchi con relative tele seicentesche. La chiesa conserva un antico organo e statue in legno e in cartapesta di varie epoche.\nCappella della Madonna di Costantinopoli.\nLa Cappella della Madonna di Costantinopoli risale alla seconda met\u00e0 del XVI secolo e appartiene alla serie di edifici edificati in seguito alla Battaglia di Lepanto la cui vittoria fu attribuita alla \"Vergine\". Presenta un semplice prospetto rettangolare, con portale e finestra centrali, sormontato da un campanile a vela. L'interno \u00e8 costituito da un piccolo vano e custodisce un monolite rinvenuto a seguito di un intervento conservativo effettuato negli ultimi anni del Novecento. Sul monolite \u00e8 raffigurata una cinquecentesca \"Madonna col Bambino\" a sua volta realizzata su un affresco databile al X secolo.\nArchitetture civili.\nFrantoi ipogei.\nNumerosi sono i frantoi ipogei sparsi su tutto il territorio di Morciano di Leuca. Nel solo centro storico se ne contano diciotto e testimoniano la rilevante economia olearia di cui il paese viveva in passato. Alcuni di essi possono essere datati al IX secolo e molti furono ricavati mediante la semplice rottura dei granai di epoca messapica. Gran parte dei granai sono stati cos\u00ec distrutti ma alcuni sono ancora intatti e conservano la lastra originaria di chiusura.\nArchitetture militari.\nCastello Castromediano \u2013 Valentini.\nIl castello, uno tra quelli della provincia di Lecce, fu voluto da Gualtieri VI di Brienne nella prima met\u00e0 del XIV secolo per scongiurare le mire espansionistiche di \"Francesco della Ratta\", Conte di Caserta, che per matrimonio si era imparentato ai \"Conti Aunay\" di Alessano.Presenta una pianta quadrangolare ai cui spigoli erano disposti quattro torrioni dei quali ne resta visibile solo uno in quanto due sono inglobati nelle murature esterne realizzate nel Cinquecento e il terzo fu abbattuto per far posto alla costruzione del \"Convento dei Carmelitani\". La torre \u00e8 di forma cilindrica suddivisa in tre piani: piano terra e primo piano sono divisi da un cordolo, mentre Beccatelli dividono il primo dal secondo, quest'ultimo caratterizzato dalla presenza di feritoie essenziali alla difesa con armi, olio bollente e bombarde. Il tutto termina con un altro cordone cilindrico e un tamburo rientrante.Elementi caratterizzanti del castello sono i merli della cortina di coronamento la cui forma \u00e8 quella del giglio di Francia. Il portale d'ingresso, difeso da una piombatoia, \u00e8 sovrastato da cinque stemmi gentilizi che fungono da ornamento. Attraverso il portone si accede ad un ampio cortile interno intorno al quale sono distribuiti grandi stanzoni adibiti a fienili, scuderie, legnaia, cucine, officine, botteghe artigianali, forno e deposito d'armi. Sul lato destro \u00e8 addossato uno scalone che conduce ai piani superiori occupati dagli alloggi degli ospiti e dalle stanze del feudatario. L'attuale denominazione si deve alle ultime famiglie che lo hanno abitato.\nTorri costiere di avvistamento.\nTorre Vado \u00e8 una delle numerose torri di avvistamento costiere fatte costruire nel XVI secolo da Carlo V d'Asburgo per difendere il territorio salentino dalle invasioni dei pirati saraceni. La torre di guardia si trova sulla costa a pochi metri dal mare ed \u00e8 circondata da edifici costruiti in epoche pi\u00f9 recenti. Per la sua vicinanza con il centro abitato di Salve era stata adibita a torre cavallara, cio\u00e8 era dotata di un messaggero a cavallo che in caso di pericolo partiva per avvertire i paesi dell'entroterra.\nLa torre, a base circolare, si sviluppa su due piani e presenta finestre e feritoie nella parte superiore. \u00c8 servita da una scala di accesso interna.\nCon il disarmo delle torri costiere, avvenuto intorno al 1846 su disposizione di Ferdinando II sovrano delle Due Sicilie, la torre \u00e8 stata adibita a stazione di controllo doganale. Nel 1930 venne acquistata da privati e poi restaurata nel 1935.\nSociet\u00e0.\nEtnie e minoranze straniere.\nAl 31 dicembre 2017 a Morciano di Leuca risultano residenti 80 cittadini stranieri. La nazionalit\u00e0 principale \u00e8:\nLingua e dialetti.\nIl dialetto parlato a Morciano di Leuca \u00e8 il dialetto salentino nella sua variante meridionale. Il dialetto salentino, appartenente alla famiglia delle lingue romanze e classificato nel gruppo meridionale estremo, si presenta carico di influenze riconducibili alle dominazioni e ai popoli stabilitisi in questi territori nei secoli: messapi, greci, romani, bizantini, longobardi, normanni, albanesi, francesi, spagnoli.\nCultura.\nIstruzione.\nScuole.\nNel comune vi sono due scuole dell'infanzia, una scuola primaria e una scuola secondaria di primo grado.\nEconomia.\nL'economia di Morciano \u00e8 storicamente legata all'agricoltura e, anche se non \u00e8 pi\u00f9 la fonte principale di reddito, il settore dell'ulivo finalizzato alla produzione di olio d'oliva rimane importante. In ambito regionale si converte gradualmente verso attivit\u00e0 legate a piccole imprese, iniziative commerciali e turismo; quest'ultimo \u00e8 localizzato nella sottile fascia costiera ed \u00e8 limitato solitamente al periodo estivo.\nInfrastrutture e trasporti.\nStrade.\nI collegamenti stradali principali sono rappresentati da:\nIl centro \u00e8 anche raggiungibile dalle strade provinciali interne: \"SP190 Torre Vado-Morciano di Leuca-Barbarano del Capo-Montesardo\", \"SP326 Morciano di Leuca-Litoranea SP214\", \"SP351 Salve-Morciano di Leuca-Pat\u00f9\".\nFerrovie.\nIl comune \u00e8 servito da una stazione ferroviaria, situata nella frazione di Barbarano del Capo, posta sulla linea Novoli-Gagliano del Capo delle Ferrovie del Sud Est.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "2829", "revid": "1123126", "url": "https://it.wikipedia.org/wiki?curid=2829", "title": "Mitra", "text": ""}
{"id": "2832", "revid": "101355518", "url": "https://it.wikipedia.org/wiki?curid=2832", "title": "Metameria", "text": "La metamer\u00eca \u00e8 una tendenza evolutiva tipica delle principali linee filetiche degli eucelomati, caratterizzata dalla suddivisione seriale del corpo o delle sue parti secondo la sua lunghezza in una serie di elementi serializzati, ognuno dei quali pu\u00f2 essere denominato, a seconda del contesto e della parte del segmento, metamero, mesomero o somite. Lo sviluppo viene regolato da particolari sequenze di DNA che dirigono i geni coinvolti nella regolazione delle procedure di sviluppo o morfogenesi nei viventi.\nEssa \u00e8 particolarmente evidente durante le fasi di sviluppo embrionale, quando i metameri si formano l'uno dopo l'altro. Allontanandosi dal capo, i segmenti risultano essere di formazione pi\u00f9 recente. Gli animali non metamerici presentano un accrescimento localizzato in regioni limitate del corpo, nelle quali avviene una produzione di cellule che permettono al corpo di allungarsi. Ad esempio, nei platelminti, non metamerici, l'estremit\u00e0 posteriore \u00e8 la parte del corpo meno recente, mentre la zona postcefalica \u00e8 quella originatasi per ultima.\nGenetica ed ontogenesi.\nLe strutture mesodermiche come gli organi escretori, le cavit\u00e0 celomatiche, si ripetono a differenza di quelle endo ed ectodermiche grazie a particolari geni omeotici, che hanno la caratteristica di far ripetere lo stesso programma genetico pi\u00f9 volte.\nIn molti casi si assiste anche alla replica metamerica di gangli e complessi del sistema nervoso, questo di origine ectodermica. In molti Anellidi ed Artropodi la metameria \u00e8 evidente poich\u00e9 i metameri sono demarcati da solchi esterni che circondano il corpo. Internamente parti dei principali sistemi ed apparati organici si ripetono in ogni metamero. Nei Molluschi, separatisi precocemente dai due phyla citati, residui di metameria si rinvengono in classi piuttosto primitive, come i Poliplacofori ed i Monoplacofori, mentre nei tipi pi\u00f9 evoluti non permangono residui visibili.\nNei cordati, la metameria si manifesta internamente, soprattutto come modalit\u00e0 di accrescimento embrionale. Ne danno conferma caratteristiche anatomiche seriali come le vertebre, i miomeri dei pesci, i tubuli renali eccetera. Questi sono esempi cospicui di organismi che hanno metameri intimamente raggruppati in tagmata. Nei cordati, i metameri di ciascun tagma sono fusi a tal punto che poche caratteristiche ripetitive sono direttamente visibili esteriormente. Queste strutture si ripetono numericamente negli animali e si definiscono omologie seriali. Pur essendo di chiara origine metamerica, solo in alcuni casi si mantengono piuttosto uniformi. Indagini accurate discernono la metameria nei tagmata di tali organismi. Esempi evidenti di vestigiali strutture metameriche includono archi branchiali e nervi. La muscolatura retta dell'addome, la colonna vertebrale umana, e altro ancora evidenziano una derivazione metamerica.\n\"Clock\" e \"modello wavefront\" sono modelli utilizzati per descrivere la temporizzazione in un modello a \"fronte d'onda\"; vengono usati per descrivere il processo di somitogenesi nei vertebrati, il processo mediante il quale si formano i somiti, blocchi di mesoderma che danno luogo a una variet\u00e0 di tessuti connettivi. Il modello descrive la scissione dei somiti del mesoderma parassiale come risultato dell'espressione oscillante di particolari proteine e i loro gradienti.\nFilogenesi.\nLa metameria si \u00e8 evoluta indipendentemente almeno due volte: nei Protostomi e nei Deuterostomi. Poich\u00e9 la metameria relativamente uniforme degli Anellidi \u00e8 probabilmente simile alla condizione metamerica ancestrale (metameria omonoma), le ipotesi riguardanti l'origine della metameria concentrano spesso l'attenzione sull'organizzazione del corpo di tale phylum. Inoltre, poich\u00e9 la maggior parte degli Anellidi ha un celoma segmentato ben sviluppato, le ipotesi riguardanti l'origine della metameria e quelle riguardanti l'origine del celoma sono spesso intrecciate.\nNell'ambito di quegli animali a metameria evidente, si usa distinguere dalla metameria omonoma la metameria eteronoma, tipica degli Artropodi che hanno metameri strutturalmente differenziati. Inoltre, nella metameria omonoma si usano distinguere gli organismi olometameri che hanno i loro somiti pressoch\u00e9 uguali con l'esclusione dei due terminali, mentre tra gli eteronomi si evidenziano gli eterometameri che hanno i loro segmenti riuniti in tagmi differenti l'uno dall'altro.\nUna pseudo-metameria originatasi per convergenza evolutiva la ritroviamo in alcuni animali non celomati: ghiandole vitellarie in alcuni Turbellari e nella cuticola dei Chinorinchi, segmentata solo superficialmente."}
{"id": "2833", "revid": "712828", "url": "https://it.wikipedia.org/wiki?curid=2833", "title": "Motonautica", "text": "La motonautica \u00e8 uno sport motoristico in cui si utilizzano vari tipi di natanti. \u00c8 governato dalla Union Internationale Motonautique e nel 1908 fece parte dei Giochi olimpici.\nTipi di imbarcazioni.\nIdroplani: si tratta di imbarcazioni con una forma a sezione di ala che permette loro, raggiunta una certa velocit\u00e0, di volare a pelo d'acqua lasciando immerse solo l'elica e le eventuali appendici idrodinamiche, dette derive o \"skidfin\".\nCatamarani: analogamente agli scafi a vela della stessa categoria, i catamarani a motore sono costituiti da due scafi paralleli uniti da una zona centrale ove \u00e8 seduto il pilota.\nCarena a V: molto simili agli scafi \"turistici\", gli scafi con carena a V (anche in variante Redan), poggiano con tutta la chiglia sull'acqua durante la navigazione\nCampionati.\nLe competizioni vengono effettuate, quasi sempre, in mare o nei laghi.\nIl tracciato \u00e8 riconoscibile grazie all'apposizione di visibilissime boe, generalmente di color arancio, che contraddistinguono i punti in cui gli scafi devono virare.\nRecentemente, a seguito di vibrate proteste di ambientalisti, nelle pi\u00f9 importanti formule e manifestazioni viene utilizzato uno speciale carburante che non lascia molti residui nell'acqua.\nInshore.\nSi svolge su laghi o fiumi con catamarani che rappresentano la Formula 1 H2O. Il campionato del mondo di F1 \u00e8 stato creato nel 1981 dalla Union Internationale Motonautique.\nIn Italia gare, anche del mondiale di Formula 1, vengono ospitate dal Lago di Como.\nOltre che per ospitare le gare l'Italia in questo sport \u00e8 apprezzato anche per aver dato i natali a piloti come Eugenio Molinari, l\u2019uomo pi\u00f9 titolato al mondo in motonautica inboard, detentore di 72 record mondiali come pilota e di ben 136 come costruttore.\nPer prepararsi alla F1H2O esistono altre imbarcazioni di tipo catamarano con capsula la F2H2O e la F4H2O, tra questa categorie cambia la lunghezza, peso e cilindrata dei motori.\nOffshore.\nLa categoria \"offshore\" forma l'\u00e9lite di questa disciplina attraverso il Campionato del mondo offshore.\nIl campionato 2006 ha avuto sei Grand Prix: Malta, Italia, Germania, Mediterraneo (Italia), Gran Bretagna e Portogallo.\nLa gara Venezia-Monte Carlo con un percorso di 1.400 miglia marine, alternate tra prove di velocit\u00e0, prove di regolarit\u00e0 e trasferimenti \u00e8 la gara di motonautica d\u2019altura pi\u00f9 lunga e impegnativa del mondo.\nEndurance.\nTra le prove endurance, si ricorda la 24 ore motonautica di Rouen.\nRallye.\nTra le prove di questa categoria, si ricorda la Route des Gabares, che si svolge con battelli pneumatici.\nDrag boat racing.\nLe corse si svolgono sul quarto di miglio, ossia 402 metri, con velocit\u00e0 di 400\u00a0km/h. Queste prove sono organizzate soprattutto dalla International Hot Boat Association americana."}
{"id": "2834", "revid": "28851259", "url": "https://it.wikipedia.org/wiki?curid=2834", "title": "Mezza luna", "text": ""}
{"id": "2835", "revid": "22475", "url": "https://it.wikipedia.org/wiki?curid=2835", "title": "Marte (astronomia)", "text": "Marte \u00e8 il quarto pianeta del sistema solare in ordine di distanza dal Sole; \u00e8 visibile a occhio nudo ed \u00e8 l'ultimo dei pianeti di tipo terrestre dopo Mercurio, Venere e la Terra. Chiamato pianeta rosso per via del suo colore caratteristico causato dalla grande quantit\u00e0 di ossido di ferro che lo ricopre, Marte prende il nome dall'omonima divinit\u00e0 della mitologia romana e il suo simbolo astronomico \u00e8 la rappresentazione stilizzata dello scudo e della lancia del dio (; Unicode: \u2642).\nPur presentando temperature medie superficiali piuttosto basse (tra ) e un'atmosfera molto rarefatta, \u00e8 il pianeta pi\u00f9 simile alla Terra tra quelli del sistema solare. Le sue dimensioni sono intermedie tra quelle del nostro pianeta e quelle della Luna, e ha l'inclinazione dell'asse di rotazione e la durata del giorno simili a quelle terrestri. La sua superficie presenta formazioni vulcaniche, valli, calotte polari e deserti sabbiosi, e formazioni geologiche che vi suggeriscono la presenza di un'idrosfera in un lontano passato. La superficie del pianeta appare fortemente craterizzata, a causa della quasi totale assenza di agenti erosivi (principalmente, l\u2019attivit\u00e0 geologica, atmosferica e idrosferica) e dalla totale assenza di attivit\u00e0 tettonica delle placche capace di formare e poi modellare le strutture tettoniche. La bassissima densit\u00e0 dell'atmosfera non \u00e8 poi in grado di consumare buona parte delle meteore, che pertanto raggiungono il suolo con maggior frequenza che non sulla Terra. Tra le formazioni geologiche pi\u00f9 notevoli di Marte si segnalano: l'Olympus Mons, o monte Olimpo, il vulcano pi\u00f9 grande del sistema solare (alto ); le Valles Marineris, un lungo canyon notevolmente pi\u00f9 esteso di quelli terrestri; e un enorme cratere sull'emisfero boreale, ampio circa il 40% dell'intera superficie marziana.\nAll'osservazione diretta, Marte presenta variazioni di colore, imputate storicamente alla presenza di vegetazione stagionale, che si modificano al variare dei periodi dell'anno; ma successive osservazioni spettroscopiche dell'atmosfera hanno da tempo fatto abbandonare l'ipotesi che vi potessero essere mari, canali e fiumi oppure un'atmosfera sufficientemente densa. La smentita finale arriv\u00f2 dalla missione Mariner 4, che nel 1965 mostr\u00f2 un pianeta desertico e arido, animato da tempeste di sabbia periodiche e particolarmente violente. Le missioni pi\u00f9 recenti hanno evidenziato la presenza di acqua ghiacciata.\nIntorno al pianeta orbitano due satelliti naturali, Fobos e Deimos, di piccole dimensioni e dalla forma irregolare.\nOsservazione.\nA occhio nudo Marte solitamente appare di un marcato colore giallo, arancione o rossastro e per luminosit\u00e0 \u00e8 il pi\u00f9 variabile nel corso della sua orbita tra tutti i pianeti esterni: la sua magnitudine apparente infatti passa da un minimo +1,8 fino a un massimo di \u22122,91 all'opposizione perielica (anche chiamata grande opposizione). A causa dell'eccentricit\u00e0 orbitale la sua distanza relativa varia a ogni opposizione determinando piccole e grandi opposizioni, con un diametro apparente da 3,5 a 25,1 secondi d'arco. Il 27 agosto 2003 alle 9:51:13 UT Marte si \u00e8 trovato vicino alla Terra come mai in quasi : . Ci\u00f2 \u00e8 stato possibile perch\u00e9 Marte si trovava a un giorno dall'opposizione e circa a tre giorni dal suo perielio, cosa che lo rese particolarmente visibile dalla Terra. Tuttavia questo avvicinamento \u00e8 solo di poco inferiore ad altri. Ad esempio il 22 agosto 1924 la distanza minima fu di e si prevede che il 24 agosto 2208 sar\u00e0 di . Il massimo avvicinamento di questo millennio avverr\u00e0 invece l'8 settembre 2729, quando Marte si trover\u00e0 a dalla Terra.\nCon l'osservazione al telescopio sono visibili alcuni dettagli caratteristici della superficie, che permisero agli astronomi dal sedicesimo al ventesimo secolo di speculare sull'esistenza di una civilt\u00e0 organizzata sul pianeta. Basta un piccolo obiettivo da 70-80 mm per risolvere macchie chiare e scure sulla superficie e le calotte polari; gi\u00e0 con un 100 millimetri si pu\u00f2 riconoscere il Syrtis Major Planum. L'aiuto di filtri colorati permette inoltre di delineare meglio i bordi tra regioni di diversa natura geologica. Con un obiettivo da 250\u00a0mm e condizioni di visibilit\u00e0 ottimali sono visibili i caratteri principali della superficie, i rilievi e i canali. La visione di questi dettagli pu\u00f2 essere parzialmente oscurata da tempeste di sabbia su Marte che possono estendersi fino a coprire tutto il pianeta.\nL'avvicinarsi di Marte all'opposizione comporta l'inizio di un periodo di moto retrogrado apparente, durante il quale, se ci si riferisce alla volta celeste, il pianeta appare in moto nel verso opposto all'ordinario (quindi da est verso ovest anzich\u00e9 da ovest verso est) con la sua orbita che sembra formare un 'cappio' (in inglese \"loop\"); il moto retrogrado di Marte dura mediamente 72 giorni.\nStoria delle osservazioni.\nDopo Venere e Giove, Marte \u00e8 il pianeta pi\u00f9 facilmente individuabile dalla Terra per via della grande luminosit\u00e0 relativa e del caratteristico colore rosso. Nonostante non si consideri la notte dei tempi, i primi a osservare dettagliatamente Marte furono gli Egizi. Informazioni dettagliate su Marte ci arrivano dai Babilonesi. Indiani e Cinesi fecero altrettanti dettagliati studi. Le popolazioni di cultura etrusco-greco-romana lo associavano all'immagine di Maris/Ares/Marte, dio della guerra. Tra i primi a descrivere delle osservazioni di Marte si ricorda Aristotele, il quale ne not\u00f2 anche il passaggio dietro alla Luna ottenendo cos\u00ec una prova empirica della concezione di un universo geocentrico con la terra al centro del sistema al posto del sole. Il 13 ottobre 1590 Michael Maestlin osserv\u00f2 l'unica occultazione documentata di Marte da Venere presso la citt\u00e0 tedesca di Heidelberg. Nel 1609 Galileo fu il primo uomo a puntare un telescopio verso Marte.\nFu solo sul finire del XIX secolo che attente osservazioni e il miglioramento della tecnologia permisero di ottenere una visione sufficientemente nitida da distinguere le caratteristiche del suolo marziano. Il 5 settembre 1877 si verific\u00f2 un'opposizione perielica e in quell'anno l'astronomo italiano Giovanni Schiaparelli, in quel momento a Milano, utilizz\u00f2 un telescopio di per disegnare la prima mappa dettagliata di Marte la cui nomenclatura \u00e8 ancora quella ufficiale. Ne risultarono strutture che l'astronomo defin\u00ec \"Canali\" (successivamente fu dimostrato che si trattava di illusioni ottiche) in quanto la superficie del pianeta presentava diverse lunghe linee alle quali egli attribu\u00ec nomi di celebri fiumi terrestri.\nL'errata traduzione in inglese del termine \"canali\" usato nei lavori di Schiaparelli (venne usato il termine \"canal\", ovvero \"canale artificiale\", piuttosto che il generico \"channel\") port\u00f2 il mondo scientifico a credere che su Marte vi fossero canali irrigui artificiali, mentre effettivamente lo scienziato aveva solo parlato di grandi solchi sulla superficie. Influenzato da queste traduzioni l'astronomo statunitense Percival Lowell fond\u00f2 un osservatorio, l'osservatorio Lowell, dotato di un telescopio di che venne usato nella particolarmente favorevole opposizione del 1894 e nelle successive. Pubblic\u00f2 diversi libri su Marte e le sue teorie sull'esistenza di vita sul pianeta, basate anche sull'origine artificiale dei canali, ebbero una notevole influenza sull'opinione pubblica. Tra gli astronomi che osservarono gli ormai caratteristici canali marziani si ricordano inoltre Henri Joseph Perrotin e Louis Thollon di Nizza. Nacque in quel periodo l'immagine di un mondo vecchio (contrapposto a una Terra di mezza et\u00e0 e a Venere primitiva), dove la siccit\u00e0 aveva costretto la matura civilt\u00e0 marziana a immense opere di canalizzazione: un \"topos\" che avr\u00e0 notevole successo in fantascienza.\nPer lungo tempo si ritenne che Marte fosse un pianeta coperto di vegetazione e alcuni mari: i cambiamenti stagionali di Marte infatti causavano una riduzione delle calotte polari d'estate e creavano ampie macchie scure sulla sua superficie. Tuttavia le osservazioni al telescopio non erano in grado di confermare tali speculazioni: al progredire della qualit\u00e0 dei telescopi si assisteva infatti a una riduzione dei canali, finch\u00e9 nel 1909 Camille Flammarion, con un telescopio di , osserv\u00f2 disegni irregolari ma nessun canale.\nLa stagionalit\u00e0 marziana fu d'ispirazione, nonostante l'inesistenza di prove, per teorie sulla possibile struttura dell'ecosistema di Marte addirittura fino negli anni sessanta del XX secolo. In rinforzo a tali tesi vennero presentati anche scenari dettagliati riguardanti il metabolismo e i cicli chimici dello stesso.\nI progressi nell'osservazione spaziale consentirono inoltre la scoperta dei due satelliti naturali, Fobos e Deimos, probabilmente asteroidi catturati dalla gravit\u00e0 del pianeta. L'esistenza di tali satelliti era gi\u00e0 stata postulata da tempo, tanto che oltre un secolo e mezzo prima Jonathan Swift ne citava alcuni dati orbitali approssimativi ne \"I viaggi di Gulliver\".\nLe aspettative del grande pubblico vennero disattese quando, nel 1965, la sonda Mariner 4 raggiunse per la prima volta il pianeta non rilevando segni di costruzioni. Il primo atterraggio di sonde automatiche avvenne undici anni dopo, con le missioni Viking I e II, vennero effettivamente rilevate tracce di vita ma non vennero poi rilevati composti organici al carbonio in superficie, e quindi i test sulla vita vennero scartati come errati (dalla successiva scoperta della presenza di composti organici si sono poi aperte discussioni e dubbi). Dal finire dello scorso secolo Marte \u00e8 stato nuovamente meta di numerose sonde, statunitensi ed europee, che hanno portato a un significativo miglioramento delle conoscenze sul pianeta; grazie alla missione Mars Global Surveyor, terminata verso la fine del 2006, si sono ottenute infatti mappe molto dettagliate dell'intera superficie di Marte. Nel 2005 l'amministrazione statunitense ha infine commissionato alla NASA gli studi per una possibile missione umana fino a Marte.\nEsplorazione di Marte.\nNumerose sono state le missioni verso Marte intraprese da Unione Sovietica, Stati Uniti, Europa, Giappone e Cina per studiarne la geologia, l'atmosfera e la superficie.\nCirca met\u00e0 delle missioni tuttavia sono risultate degli insuccessi costituiti da perdite e da vari inconvenienti tecnici. Anche per questo motivo il pianeta conserva il suo fascino, il suo mistero e, pi\u00f9 in generale, un'ulteriore motivazione per proseguire le ricerche. Le probabilit\u00e0 di trovare tracce di vita su questo pianeta, cos\u00ec come esso ci appare, sono estremamente ridotte; tuttavia, se fosse confermata la presenza di acqua in tempi remoti, aumenterebbero le probabilit\u00e0 di trovare tracce di vita passata.\nLe missioni spaziali sono vincolate a finestre di lancio di 2-3 mesi ogni 780 giorni, corrispondente al periodo sinodico.\nMissioni passate.\nIl primo successo si ebbe nel 1964 con il passaggio in prossimit\u00e0 di Marte del Mariner 4 della NASA. La prima osservazione ravvicinata di Marte fu molto controversa: sebbene da un lato l'entusiasmo del successo avrebbe dovuto spingere economicamente e politicamente verso altre missioni, dall'altro i risultati completamente diversi dalle aspettative di un pianeta prolifico, con vita e vegetazione, portarono a una riduzione significativa delle risorse allocate all'esplorazione del pianeta, annullando e rinviando alcune missioni gi\u00e0 pianificate. Il primo atterraggio invece avvenne nel 1971 grazie ai sovietici Mars 2 e 3 che per\u00f2 persero i contatti con la Terra pochi minuti dopo. In seguito fu lanciato dalla NASA il programma Viking del 1975, consistente in due satelliti orbitanti con un modulo di atterraggio che raggiunsero il suolo nel 1976. Il Viking 1 rimase operativo per sei anni mentre il Viking 2 per tre. Grazie alla loro attivit\u00e0 si ebbero le prime foto a colori della superficie marziana e mappature di qualit\u00e0 tale da essere ancora usate. Riguardo ai test biologici i risultati furono sorprendenti ma reputati ambigui e inconclusivi.\nNel 1988 i moduli sovietici del Programma Phobos (Phobos 1 e Phobos 2) furono inviati per lo studio di Marte e delle sue due lune; il segnale di Phobos 1 fu perduto mentre era in viaggio e Phobos 2 riusc\u00ec a inviare foto del pianeta e di Fobos ma si guast\u00f2 prima di liberare due sonde sulla luna.\nDopo il fallimento nel 1992 del Mars Observer, la NASA invi\u00f2 nel 1996 il Mars Global Surveyor; la missione di mappatura fu un completo successo e si concluse nel 2001. I contatti si interruppero nel novembre del 2006 dopo 10 anni nell'orbita marziana. Un mese dopo il lancio del Surveyor, la NASA lanci\u00f2 il Mars Pathfinder con a bordo il robot da esplorazione Sojourner, che atterr\u00f2 nell'Ares Vallis; anche questa missione fu un successo e divenne famosa per le immagini che invi\u00f2 sulla Terra.\nNel 2001 la NASA invi\u00f2 il satellite Mars Odyssey che, dotato di uno spettrometro a raggi gamma, identific\u00f2 grandi quantit\u00e0 di idrogeno nella regolite marziana. Si ritiene che l'idrogeno fosse contenuto in ampi depositi di ghiaccio. La missione scientifica della sonda termin\u00f2 nel settembre 2010 e da allora \u00e8 utilizzato come satellite di collegamento nelle comunicazioni tra le missioni sulla superficie del pianeta e i centri di controllo a terra.\nI due rover gemelli Spirit (MER-A) e Opportunity (MER-B), lanciati dalla NASA, raggiunsero il suolo marziano con successo nel gennaio 2004. Tra le scoperte principali si ha la prova definitiva dell'esistenza di acqua allo stato liquido nel passato, grazie al ritrovamento delle sue tracce in entrambi i punti di atterraggio. I diavoli di sabbia e le forti correnti inoltre hanno allungato la vita dei rover grazie alla continua pulizia dei loro pannelli solari. Il 22 marzo 2010 si persero i contatti con Spirit, mentre il 10 giugno 2018 quelli con Opportunity.\nIl 12 agosto 2005 fu la volta del Mars Reconnaissance Orbiter della NASA, che arriv\u00f2 a destinazione il 10 marzo 2006 per una missione di due anni. Tra gli obiettivi vi era la mappatura del terreno marziano e delle condizioni atmosferiche per trovare un luogo di atterraggio adatto alle successive missioni. Il Mars Reconnaissance Orbiter scatt\u00f2 le prime immagini di valanghe presso il polo nord del pianeta il 3 marzo 2008.\nIl Phoenix Mars Lander, lanciato il 4 agosto 2007, raggiunse il polo nord marziano il 25 maggio 2008. Il modulo era dotato di un braccio meccanico con un raggio d'azione di 2,5 metri in grado di scavare per 1 metro nel suolo, e disponeva inoltre di una telecamera in miniatura che il 15 giugno 2008 scopr\u00ec una sostanza che il 20 dello stesso mese si rivel\u00f2 essere acqua. La missione si concluse il 10 novembre con la perdita definitiva di ogni contatto, al sopraggiungere della stagione invernale marziana.\nNon ebbe esito positivo invece la missione Fobos-Grunt, diretta verso la luna Fobos, lanciata nel novembre del 2011 e precipitata a terra nel gennaio successivo, dopo che problemi tecnici occorsi subito dopo l'immissione in orbita terrestre bassa impedirono la prosecuzione del viaggio verso il suo obiettivo.\nTra il 2007 e il 2011, l'ESA e la Russia condussero una simulazione del viaggio umano verso Marte e ritorno, nell'ambito del progetto Mars-500.\nMissioni in corso.\nNel 2003 l'ESA lanci\u00f2 il Mars Express Orbiter assieme al modulo di atterraggio Beagle 2, che fu dichiarato perso agli inizi del febbraio 2004. La squadra del Planetary Fourier Spectrometer, alloggiato nel satellite, scopr\u00ec la presenza di metano su Marte. Nel giugno 2006 l'ESA inoltre annunci\u00f2 l'avvistamento di aurore sul pianeta. Visti gli importanti risultati scientifici ottenuti, la missione \u00e8 stata prolungata fino al 2020.\nIl 6 agosto 2012 atterr\u00f2 su Marte il rover Curiosity, il maggiore per dimensioni e complessit\u00e0 tecnologica sviluppato dalla NASA, con l'obiettivo di investigare sulla passata e presente capacit\u00e0 del pianeta di sostenere la vita. La sonda ha trovato acqua, zolfo e sostanze clorurate nei primi campioni di suolo marziano, a testimonianza di una chimica complessa. La NASA ha precisato che il risultato \u00e8 solo la conferma che gli strumenti della sonda hanno funzionato alla perfezione, e che sono stati trovati indizi di composti organici, ma che non \u00e8 possibile escludere che questi possano essere stati trasportati su Marte dalla stessa Curiosity.\nLa Mars Orbiter Mission, nota anche con la denominazione informale di \"Mangalyaan\", fu la prima missione per l'esplorazione di Marte dell'Indian Space Research Organisation (ISRO), il cui vettore fu lanciato il 5 novembre 2013 per raggiungere l'orbita marziana il 24 settembre 2014. La missione fu ideata per sviluppare le tecnologie necessarie per la progettazione, programmazione, gestione e controllo di una missione interplanetaria. L'agenzia spaziale indiana fu dunque la quarta a raggiungere Marte, dopo la russa RKA, la statunitense NASA e l'europea ESA.\nLa sonda MAVEN fu lanciata con successo il 18 novembre 2013 con un razzo vettore Atlas V dalla Cape Canaveral Air Force Station, per inserirsi in un'orbita ellittica attorno a Marte il 22 settembre del 2014, a un'altezza compresa tra 90 miglia (145\u00a0km) e miglia () dalla superficie.\nIl 14 marzo 2016 l'ESA ha lanciato il Trace Gas Orbiter (TGO) e il Lander Schiaparelli, parte della missione ExoMars. Il Lander Schiaparelli ha tentato, senza successo, di atterrare il 16 ottobre dello stesso anno.\nNel 2018 \u00e8 stata lanciata la missione statunitense InSight con un lander e due CubeSat in sorvolo, per condurre uno studio approfondito della struttura interna del pianeta.\nLa NASA nel febbraio 2021 ha diffuso un video dell\u2019arrivo del rover Perseverance su Marte.\nMissioni future.\nNella finestra di lancio del 2020 \u00e8 previsto un numero consistente di missioni di diverse agenzie, sia private sia pubbliche. Nell'ambito di ExoMars, verr\u00e0 inviato un rover sulla superficie di Marte: esso sar\u00e0 il primo rover in grado di perforare il suolo fino a 2 metri di profondit\u00e0 per stabilire l'eventuale esistenza di vita passata sul pianeta. A tale scopo i campioni forniti dalla perforatrice verranno analizzati da Urey, il rilevatore di materia organica e ossidanti finanziato dalla NASA, in grado di rilevare anche tracce di molecole organiche e stabilire se siano state originate da forme di vita o meno e, nel caso, quali condizioni ne hanno provocato la scomparsa. La missione Exomars avr\u00e0 inoltre tra i suoi obiettivi la validazione delle tecnologie necessarie per l'esplorazione sicura del pianeta in prospettiva di una \"Mars Sample Return\", ovvero una missione di andata e ritorno sulla Terra. La NASA prevede di inviare Mars 2020, rover gemello di Curiosity ma con strumentazione scientifica differente, per studiare l'abitabilit\u00e0 di Marte, definire il clima e preparare le future missioni umane, testando anche la produzione di ossigeno in situ.\nIl NICT di Tokyo, National Institute of Information and Communications Technology, in collaborazione con l'Universit\u00e0 di Tokyo ha progettato il Mars Terahertz Microsatellite, un microsatellite dedicato allo studio degli isotopi di ossigeno presenti nell'atmosfera marziana, che verr\u00e0 lanciato come payload secondario in una missione ancora da specificare. Allo studio dell'atmosfera si dedicher\u00e0 anche Emirates Mars Mission, una missione degli Emirati Arabi Uniti, con la sonda Mars Hope che verr\u00e0 lanciata dal centro spaziale di Tanegashima. L'agenzia spaziale cinese con la missione HX-1 invier\u00e0 una sonda ben pi\u00f9 complessa, comprensiva di orbiter, lander e rover, con in dotazione un radar di profondit\u00e0 per mappare la crosta marziana fino a una profondit\u00e0 di 400 metri.\nNella finestra successiva, nel 2022, l'Indian Space Research Organisation, dopo il successo di Mars Orbiter Mission prevede una seconda missione, Mars Orbiter Mission 2, composta di orbiter, lander e rover, per progredire nell'indagine scientifica dell'atmosfera e del suolo marziano. Sempre nel 2022, l'azienda privata SpaceX conta di mandare una navicella per la produzione in situ di risorse necessarie a un'ipotetica missione umana nel 2024.\nL'esplorazione con equipaggi di Marte \u00e8 stata considerata come un obiettivo a lungo termine dagli Stati Uniti attraverso il Vision for Space Exploration annunciato nel 2004 dal presidente George W. Bush e sostenuto successivamente da Barack Obama e Donald Trump. Una cooperazione tra NASA e Lockheed Martin a questo proposito ha portato all'avvio del progetto Orion, la cui missione di prova \u00e8 programmata per il 2020 verso la Luna per poi intraprendere il viaggio verso Marte. Entro il 2028 la NASA ha l'obiettivo di inviare astronauti su Marte con la missione spaziale Mars Base Camp (MBC). L'ESA invece prevede di inviare astronauti su Marte nel periodo tra il 2030 e il 2035. La missione sar\u00e0 preceduta dall'invio di grandi moduli iniziando con l'ExoMars e un'altra missione di andata e ritorno.\nFormazione.\nMarte si form\u00f2 4,6 miliardi di anni fa, con una storia simile agli altri tre pianeti terrestri e cio\u00e8 a seguito della condensazione della nebulosa solare, per lo pi\u00f9 dei silicati. A causa della distanza superiore dal Sole rispetto alla Terra, durante la fase iniziale della formazione nell'orbita di Marte si trovava una concentrazione maggiore di elementi con basso punto di ebollizione, come cloro, fosforo e zolfo, probabilmente spinti via dalle orbite interne dal forte vento solare del giovane Sole.\nLa storia del pianeta pu\u00f2 essere suddivisa in quattro ere geologiche che caratterizzano la sua formazione e evoluzione.\nNoachiano.\nDurante la prima era, compresa tra circa 4,1 e 3,7 miliardi di anni fa, il pianeta fu soggetto all'intenso bombardamento tardivo, di cui fu vittima anche la Terra. Circa il 60% della superficie ha dei marcatori risalenti a quell'era, in particolare crateri da impatto. Il pi\u00f9 grande di questi si trova nell'emisfero settentrionale e ha un diametro di circa , quasi met\u00e0 della circonferenza del pianeta. \nL'ipotesi pi\u00f9 accreditata sulla formazione di questo cratere \u00e8 l'impatto con un planetoide delle dimensioni di Plutone, che lasci\u00f2 una profonda traccia sul pianeta, il bacino boreale, che occupa circa il 40% del pianeta, conferendo una dicotomia unica nel sistema solare. Un'altra formazione tipica di questo periodo \u00e8 la regione di Tharsis, soggetta a un vulcanismo molto attivo e inondata, verso la fine dell'era, da una grande quantit\u00e0 d'acqua, molto abbondante a quei tempi. Questo concatenarsi di eventi potrebbe aver permesso condizioni adatte alla vita microbiologica.\nEsperiano.\nLentamente, in poco pi\u00f9 di un miliardo e mezzo di anni, Marte pass\u00f2 da una fase calda e umida caratteristica del Noachiano a quella di pianeta freddo e arido osservabile attualmente; questa fase di transizione avvenne durante l'Esperiano, un periodo caratterizzato da un'intensa attivit\u00e0 vulcanica e alluvioni catastrofiche che scavarono immensi canali lungo la superficie. Sono tipiche di questo periodo le grandi pianure basaltiche e l'Olympus Mons, il vulcano pi\u00f9 alto di tutto il sistema solare. Le continue eruzioni portarono in superficie grosse quantit\u00e0 di anidride solforosa e acido solfidrico, mutando le grandi distese di acqua liquida in piccoli bacini di acqua ad alta acidit\u00e0 per via dell'acido solforico che si and\u00f2 a formare. Sebbene la scomparsa dei fiumi e dei laghi sia generalmente considerata ascrivibile verso la fine di questa era, un recente modello realizzato da un team di scienziati statunitensi guidati da Edwin Kite sembra aprire la possibilit\u00e0 che l'esistenza dei corsi d'acqua sulla superficie sia stata possibile sino a meno di un miliardo di anni fa.\nAmazzoniano.\nL'Amazzoniano, da circa 3 miliardi di anni fa a oggi, \u00e8 caratterizzato da un periodo povero di bombardamenti meteoritici e da condizioni climatiche fredde e aride simili a quelle attuali. Una formazione tipica di questa era \u00e8 l'Amazonis Planitia, una vasta pianura poco caratterizzata da crateri. Grazie all'attivit\u00e0 geologica relativamente stabile e alla diminuzione degli effetti caotici del sistema solare, lo studio di queste formazioni relativamente recenti \u00e8 possibile applicando molti principi elementari come la legge della sovrapposizione o il conteggio di crateri in un'area determinata per stimare et\u00e0 e sviluppo geologico della zona interessata.\nParametri orbitali.\nMarte orbita attorno al Sole a una distanza media di circa e il suo periodo di rivoluzione \u00e8 di circa 687 giorni (1 anno, 320 giorni e 18,2 ore terrestri). Il giorno solare di Marte (il Sol) \u00e8 poco pi\u00f9 lungo del nostro: 24 ore, 37 minuti e 23 secondi.\nL'inclinazione assiale marziana \u00e8 di 25,19\u00b0 che risulta simile a quella della Terra. Per questo motivo le stagioni si assomigliano eccezion fatta per la durata doppia su Marte. Inoltre il piano dell'orbita si discosta di circa 1,85\u00b0 da quello dell'eclittica.\nA causa della discreta eccentricit\u00e0 della sua orbita, pari a 0,093, la sua distanza dalla Terra all'opposizione pu\u00f2 oscillare fra circa 100 e circa 56 milioni di chilometri; solo Mercurio ha un'eccentricit\u00e0 superiore nel Sistema Solare. Tuttavia in passato Marte seguiva un'orbita molto pi\u00f9 circolare: circa 1,35 milioni di anni fa la sua eccentricit\u00e0 era equivalente a 0,002, che \u00e8 molto inferiore a quella terrestre attuale. Marte ha un ciclo di eccentricit\u00e0 di 96\u00a0000 anni terrestri paragonati ai 100\u00a0000 della Terra; negli ultimi 35\u00a0000 anni l'orbita marziana \u00e8 diventata sempre pi\u00f9 eccentrica a causa delle influenze gravitazionali degli altri pianeti e il punto di maggior vicinanza tra Terra e Marte continuer\u00e0 a diminuire nei prossimi 25\u00a0000 anni.\nCaratteristiche fisiche.\nStruttura interna.\nLa crosta, il mantello e il nucleo di Marte si formarono entro circa 50 milioni di anni dalla nascita del Sistema solare e rimasero attivi per il primo miliardo. Il mantello fu la regione rocciosa interna che trasferiva il calore generato durante l'accrescimento e formazione del nucleo. Si ritiene che la crosta sia stata creata dalla fusione della parte superiore del mantello mutando nel corso del tempo a causa di impatti con oggetti estranei, vulcanismo, movimenti successivi del mantello stesso ed erosione.\nGrazie alle osservazioni della sua orbita attraverso lo spettrometro \"TES\" del Mars Global Surveyor e l'analisi dei meteoriti, \u00e8 possibile sapere che Marte ha una superficie ricca di basalto. Alcune zone per\u00f2 mostrano quantit\u00e0 predominanti di silicio che potrebbe essere simile all'andesite sulla Terra. Gran parte della superficie \u00e8 coperta da ossido ferrico che gli conferisce il suo peculiare colore rosso intenso. La crosta ha uno spessore medio di 50\u00a0km con un picco di 125\u00a0km. Per fare un confronto con quella terrestre, che ha uno spessore di circa 40\u00a0km, si potrebbe dire che la crosta marziana \u00e8 tre volte pi\u00f9 spessa, considerando le dimensioni doppie del nostro pianeta.\nIl mantello, pi\u00f9 denso di quello terrestre (di circa 2,35 volte), \u00e8 composto soprattutto da silicati e, bench\u00e9 sia inattivo, \u00e8 all'origine di tutte le testimonianze di fenomeni tettonici e vulcanici sul pianeta. \u00c8 stato possibile identificare la composizione del mantello fino a una pressione di 23,5 GPa e il modello di Dreibus e W\u00e4nke indica che la sua composizione include olivina, clinopirosseno, ortopirosseno e granato.\nIl nucleo \u00e8 composto principalmente da ferro e nichel, con una percentuale intorno al 16% di zolfo e si estende per un raggio di circa . Molto probabilmente il nucleo \u00e8 solido, ma allo stato viscoso; di conseguenza Marte non presenta un campo magnetico apprezzabile, massimo n\u00e9 attivit\u00e0 geologica di rilievo. Questo comporta la mancanza di protezione del suolo del pianeta dall'attivit\u00e0 di particelle cosmiche ad alta energia; tuttavia la maggiore distanza dal Sole rende meno violente le conseguenze della sua attivit\u00e0. Anche se Marte non dispone di un campo magnetico intrinseco, lo studio del paleomagnetismo ha provato che si sia avuta una polarit\u00e0 alternata attorno ai suoi due poli grazie al ritrovamento di rocce magnetizzate: le rocce formatesi prima della scomparsa della magnetosfera sono magnetizzate, a differenza di quelle formatesi dopo.\nIdrologia.\nLa presenza di acqua allo stato liquido in superficie \u00e8 possibile su Marte in quanto per l'equazione di Clapeyron (con la quale si calcola il rapporto di sublimazione di una sostanza tra pressione e temperatura) alla pressione atmosferica marziana media nominale, l'acqua \u00e8 liquida all'incirca sotto i -40 C (dipendentemente dall'esatta pressione locale) per un piccolo intervallo, al di sotto del quale ghiaccia e al di sopra del quale evapora. Alcuni ritengono che la pressione atmosferica sia comunque eccessivamente bassa (salvo in zone di elevata depressione e per brevi periodi di tempo). Il ghiaccio d'acqua per\u00f2 \u00e8 abbondante: i poli marziani infatti ne sono ricoperti e lo strato di permafrost si estende fino a latitudini di circa 60\u00ba. La NASA nel marzo del 2007 annunci\u00f2 che se si ipotizzasse lo scioglimento totale delle calotte polari, l'intero pianeta verrebbe sommerso da uno strato d'acqua profondo 11 metri.\nSi ritiene che grandi quantit\u00e0 di acqua siano intrappolate sotto la spessa criosfera marziana. La formazione della Valles Marineris e dei suoi canali di fuoriuscita dimostrano che durante le fasi iniziali della storia di Marte fosse presente una grande quantit\u00e0 di acqua allo stato liquido. Una testimonianza la si pu\u00f2 ritrovare nella Cerberus Fossae, una frattura della crosta risalente a 5 milioni di anni fa, dalla quale proviene il mare ghiacciato visibile sulla Elysium Planitia con al centro la Cerberus Palus. Tuttavia \u00e8 ragionevole ritenere che la morfologia di questi territori possa essere dovuta alla stagnazione di correnti laviche anzich\u00e9 all'acqua. La struttura del terreno e sua inerzia termica paragonabile a quella delle pianure di Gusev, assieme alla presenza di formazioni coniche simili a vulcani, avvalorano la seconda tesi. In pi\u00f9 la stechiometria molare frazionaria dell'acqua in quelle aree \u00e8 solamente del 4% circa, fatto attribuibile pi\u00f9 a minerali idrati che alla presenza di ghiaccio superficiale.\nGrazie alle fotografie ad alta risoluzione del Mars Global Surveyor, \u00e8 stata riscontrata la presenza di complesse reti naturali di drenaggio, apparentemente dotate di affluenti e corsi principali. Sono inoltre piuttosto frequenti elementi morfologici interpretabili come conoidi di deiezione e delta fluviali, che implicano un agente allo stato liquido con caratteristiche reologiche simili a quelle dell'acqua e non presentano differenze significative rispetto agli analoghi terrestri. La missione del rover Mars Science Laboratory (noto come Curiosity) ha consentito per la prima volta la ripresa di immagini ravvicinate di sedimenti marziani interpretabili senza ambiguit\u00e0 come depositi alluvionali e deltizi originati da corsi d'acqua, con caratteri sedimentologici del tutto assimilabili a quelli terrestri.\nIl Mars Global Surveyor tuttavia ha anche fotografato alcune centinaia di esempi simili a canali di trasudamento presso crateri e canyon. Questi burroni (gully) sono maggiormente presenti su altipiani dell'emisfero australe e tutti hanno un orientamento di 30\u00ba rispetto al polo meridionale. Non sono state riscontrate erosioni o crateri lasciando supporre una loro formazione piuttosto recente.\nAltre prove dell'esistenza passata di acqua allo stato liquido su Marte provengono dalla scoperta di specifici minerali come ematite e goethite che in certi casi si formano in presenza di acqua. A ogni modo, contemporaneamente alla scoperta di nuove prove dell'esistenza di acqua, vengono confutate precedenti ipotesi errate grazie agli studi di immagini ad alta risoluzione (circa 30\u00a0cm) inviate dal Mars Reconnaissance Orbiter (MRO).\nAd agosto del 2008 venne trovato del ghiaccio d'acqua sotto il suolo marziano, grazie alla sonda Phoenix che con i suoi strumenti ha rimosso il terreno che lo ricopriva; nei sol successivi il sottile strato di ghiaccio scoperto \u00e8 sublimato lentamente.\nLa sonda a ottobre dello stesso anno fu in grado di rilevare una leggera formazione di neve che si \u00e8 sciolta prima di arrivare al suolo.\nAcqua allo stato liquido.\nNell'esplorazione moderna la NASA si \u00e8 concentrata nella ricerca di acqua sul pianeta quale elemento base per lo sviluppo della vita. In passato erano stati osservati i segni della passata presenza di acqua: sono stati osservati canali simili ai letti dei fiumi sulla terra. \u00c8 tuttora oggetto di molti dibattiti l'origine dell'acqua liquida che un tempo scorreva sul pianeta; l'acqua, sotto forma di ghiaccio, costituisce una piccola parte delle calotte polari (il resto \u00e8 formato da anidride carbonica solida). Altra acqua si trova sotto il suolo del pianeta, ma in quantit\u00e0 ancora sconosciuta. La presenza di acqua nel sottosuolo del polo sud di Marte \u00e8 stata confermata dalla sonda europea Mars Express nel gennaio del 2004; nel 2005 il radar MARSIS ha individuato un deposito di ghiaccio dello spessore maggiore di un chilometro tra gli 1,5 e i 2,5\u00a0km di profondit\u00e0, nei pressi della regione di Chryse Planitia. Nel luglio 2008 annunci\u00f2 le prove della presenza dell'acqua su Marte. Nel settembre 2015, su un articolo su \"Nature Geoscience\", \u00e8 stata annunciata, sulla base delle ricognizioni del MRO, la scoperta di acqua liquida sul pianeta, confermando le teorie di molti studiosi e astronomi; si tratta di piccoli rigagnoli di acqua salata, che si generano periodicamente.\nIl 28 settembre 2015, la NASA ha annunciato di avere delle prove concrete che sulla superficie di Marte scorra acqua salata allo stato liquido sotto forma di piccoli ruscelli ma si tratta comunque di speculazione e non di osservazione diretta. Invece le analisi radar condotte dal 2012 al 2015 dalla sonda Mars Express hanno permesso di rilevare senza alcun dubbio una distesa di acqua salata allo stato liquido sotto la calotta polare australe.\nSuperficie.\nLa topografia di Marte presenta una dicotomia netta tra i due emisferi: a nord dell'equatore si trovano enormi pianure coperte da colate laviche mentre a sud la superficie \u00e8 caratterizzata da grandi altipiani segnati da migliaia di crateri. Una teoria proposta nel 1980, e avvalorata da prove scientifiche nel 2008, giustifica questa situazione attribuendone l'origine a una collisione del pianeta con un oggetto con dimensioni pari a quelle di Plutone, avvenuta circa 4 miliardi di anni fa. Se tale teoria venisse confermata, l'emisfero boreale marziano, che ricopre circa il 40% del pianeta, diventerebbe il sito d'impatto pi\u00f9 vasto del Sistema Solare con 10\u00a0600\u00a0km di lunghezza e 8500\u00a0km di larghezza strappando il primato al Bacino Polo Sud-Aitken. La superficie di Marte non pare movimentata dall'energia che caratterizza quella terrestre. In sostanza, Marte non ha una crosta suddivisa in placche, e quindi la tettonica a zolle del modello terrestre risulta inapplicabile a tale pianeta.\nL'attivit\u00e0 vulcanica \u00e8 stata molto intensa, come testimonia la presenza di imponenti vulcani. Il maggiore di essi \u00e8 l'Olympus Mons, che, con una base di e un'elevazione pari a circa rispetto alle pianure circostanti, \u00e8 il maggior vulcano del sistema solare. Esso \u00e8 molto simile ai vulcani a scudo delle isole Hawaii, originatisi dall'emissione per lunghissimi tempi di lava molto fluida. Uno dei motivi per i quali tali giganteschi edifici vulcanici sono presenti \u00e8 che, per l'appunto, la crosta marziana \u00e8 priva della mobilit\u00e0 delle placche tettoniche. Questo significa che i punti caldi da cui sale in superficie il magma battono sempre le stesse zone del pianeta, senza spostamenti nel corso di milioni di anni di attivit\u00e0. La ridotta forza di gravit\u00e0 ha certamente agevolato la lava, che su Marte ha un peso di poco superiore a quello dell'acqua sulla Terra. Questo rende possibile una pi\u00f9 facile risalita dal sottosuolo e una pi\u00f9 ampia e massiva diffusione sulla superficie.\nUn gigantesco canyon, lungo , largo e profondo attraversa il pianeta all'altezza dell'equatore e prende il nome di Valles Marineris, ed \u00e8 l'unica struttura vagamente simile a quelle osservate nel XIX secolo e considerate poi uno dei pi\u00f9 grandi sbagli della moderna astronomia. La sua presenza costituisce un vero e proprio sfregio sulla superficie marziana, e data la sua enorme struttura, non \u00e8 chiaro cosa possa averla prodotta: certamente non l'erosione data da agenti atmosferici o acqua. La struttura di questo canyon \u00e8 tale da far sembrare minuscolo il Grand Canyon americano. L'equivalente terrestre sarebbe un canyon che partendo da Londra arriva a Citt\u00e0 del Capo, con profondit\u00e0 dell'ordine dei 10\u00a0km. Questo consente di capire come tale canyon abbia una considerevole importanza per la struttura di Marte, e come esso non sia classificabile con casi noti sulla Terra. Un altro importante canyon \u00e8 la Ma'adim Vallis (dal termine ebraico che indica appunto Marte). La sua lunghezza \u00e8 di 700\u00a0km, la larghezza 20\u00a0km e raggiunge in alcuni punti una profondit\u00e0 di 2\u00a0km. Durante l'epoca Noachiana la Ma'adim Vallis appariva come un enorme bacino di drenaggio di circa 3 milioni di chilometri quadrati.\nMarte presenta inoltre approssimativamente 43\u00a0000 crateri d'impatto con un diametro superiore a 5\u00a0km; il maggiore tra questi risulta essere il Bacino Hellas, una struttura con albedo chiara visibile anche dalla Terra. Marte, per le sue dimensioni, ha una probabilit\u00e0 inferiore della Terra di entrare in collisione con un oggetto esterno, tuttavia il pianeta si trova pi\u00f9 prossimo alla cintura degli asteroidi ed esiste la possibilit\u00e0 che entri addirittura in contatto con oggetti intrappolati nell'orbita gioviana. A ogni modo l'atmosfera marziana fornisce una protezione dai corpi pi\u00f9 piccoli: paragonata a quella lunare, la superficie di Marte \u00e8 meno craterizzata.\nIl Thermal Emission Imaging System (THEMIS) montato sul Mars Odyssey ha rilevato sette possibili ingressi di caverne sui fianchi del vulcano Arsia Mons. Ogni caverna porta il nome delle persone amate degli scopritori. Le dimensioni di questi ingressi vanno da in larghezza e si ritiene che la loro profondit\u00e0 possa essere compresa tra . A parte la caverna \"Dena\", tutte le caverne non lasciano penetrare la luce rendendo impossibile stabilirne le esatte dimensioni interne.\nIl 19 febbraio 2008 il Mars Reconnaissance Orbiter ha immortalato un importante fenomeno geologico: le immagini hanno ripreso una frana spettacolare che si ritiene composta da ghiaccio frantumato, polvere e grandi blocchi di roccia che si sono distaccati da una scogliera alta circa 700 metri. Prove di tale valanga si sono riscontrate anche attraverso le nubi di polvere appunto sopra le stesse scogliere.\nNomenclatura.\nLa nomenclatura marziana segue le mappe create dai primi osservatori del pianeta. Johann Heinrich M\u00e4dler e Wilhelm Beer furono i primi a stabilire che la maggior parte delle caratteristiche della superficie di Marte fossero permanenti e calcolarono inoltre anche la durata del periodo di rotazione. Nel 1840 M\u00e4dler tracci\u00f2 la prima mappa del pianeta sulla base di dieci anni di osservazioni. I due scienziati anzich\u00e9 attribuire un nome alle singole caratteristiche, assegnarono a ognuna di esse una lettera.\nTra le prime mappe in cui furono definiti i nomi della superficie del pianeta si ricordi quella del 1877 a opera di Giovanni Schiaparelli, il quale determin\u00f2 e descrisse le principali conformazioni ricavando i nomi da termini indicanti antichi popoli (Ausonia), dei, luoghi geografici (Syrtis Major, Benacus Lacus), esseri mitologici (Cerberus, Gorgonium Sinus), ecc. Sono poi seguite altre mappe come quelle di Lowell (1894), Antoniadi (1909), De Mottoni (1957).\nGeneralmente la superficie di Marte \u00e8 classificata in base alle differenze di albedo. Le piane pi\u00f9 chiare, coperte di polveri e sabbie ricche di ossido di ferro, portano nomi di vaste aree geografiche come ad esempio l'Arabia Terra o l'Amazonis Planitia. Le strutture pi\u00f9 scure invece, che un tempo vennero considerate dei mari, portano nomi come Mare Erythraeum, Mare Sirenum e Aurorae Sinus. La struttura pi\u00f9 scura visibile dalla Terra \u00e8 Syrtis Major. Successivamente l'IAU ha introdotto la cartografia di Marte per identificare i luoghi marziani, suddividendo la superficie del pianeta secondo un reticolato, adatto a una rappresentazione in scala 1:5.000.000, che definisce 30 maglie.\nLa gravit\u00e0 su Marte.\nMarte ha una massa pari ad appena l'11% di quella terrestre, mentre il suo raggio equatoriale misura . Sulla superficie di Marte l'accelerazione di gravit\u00e0 \u00e8 mediamente pari a 0,376 volte quella terrestre. A titolo d'esempio, un uomo con una massa di che misurasse il proprio peso su Marte facendo uso di una bilancia tarata sull'accelerazione di gravit\u00e0 terrestre registrerebbe un valore pari a circa .\nAtmosfera.\nLa magnetosfera di Marte \u00e8 assente a livello globale e, in seguito alle rilevazioni del magnetometro \"MAG/ER\" del Mars Global Surveyor e considerando che \u00e8 stata constatata l'assenza di magnetismo sopra i crateri Argyre e Hellas Planitia, si presume sia scomparsa da circa 4 miliardi di anni; i venti solari colpiscono quindi direttamente la ionosfera. Questo mantiene l'atmosfera del pianeta piuttosto sottile per via della continua asportazione di atomi dalla parte pi\u00f9 esterna della stessa. A riprova di questo fatto sia il Mars Global Surveyor sia il Mars Express hanno individuato queste particelle atmosferiche ionizzate allontanarsi dietro il pianeta.\nLa pressione atmosferica media \u00e8 di ma varia da un minimo di sull'Olympus Mons a oltre nella depressione di Hellas Planitia. Per un paragone Marte ha una pressione atmosferica che \u00e8 meno dell'1% rispetto a quella della Terra.\nL'atmosfera marziana si compone principalmente di anidride carbonica (95%), azoto (2,7%), argon (1,6%), vapore acqueo, ossigeno e monossido di carbonio.\n\u00c8 stato definitivamente provato che \u00e8 presente anche metano nell'atmosfera marziana e in certe zone anche in grandi quantit\u00e0; la concentrazione media si aggirerebbe comunque sulle 10 ppb per unit\u00e0 di volume. Dato che il metano \u00e8 un gas instabile che viene scomposto dalla radiazione ultravioletta solitamente in un periodo di 340 anni nelle condizioni atmosferiche marziane, la sua presenza indica l'esistenza di una fonte relativamente recente del gas. Tra le possibili cause vi possono essere l'attivit\u00e0 vulcanica, l'impatto di una cometa e la presenza di forme di vita microbiche generanti metano. Un'altra possibile causa potrebbe essere un processo non biologico dovuto alle propriet\u00e0 della serpentinite di interagire con acqua, anidride carbonica e l'olivina, un minerale comune sul suolo di Marte.\nDurante l'inverno l'abbassamento della temperatura provoca la condensa del 25-30% dell'atmosfera che forma spessi strati di ghiaccio d'acqua o di anidride carbonica solida (ghiaccio secco). Con l'estate il ghiaccio sublima causando grandi sbalzi di pressione e conseguenti tempeste con venti che raggiungono i . Questi fenomeni stagionali trasportano grandi quantit\u00e0 di polveri e vapore d'acqua che generano grandi cirri. Queste nuvole vennero fotografate dal rover Opportunity nel 2004.\nClima.\nTra tutti i pianeti del sistema solare Marte \u00e8 quello con il clima pi\u00f9 simile a quello terrestre per via dell'inclinazione del suo asse di rotazione. Le stagioni tuttavia durano circa il doppio dato che la distanza dal Sole lo porta ad avere una rivoluzione di poco meno di 2 anni. Le temperature variano dai degli inverni polari a dell'estate. La forte escursione termica \u00e8 dovuta anche al fatto che Marte ha un'atmosfera sottile (e quindi una bassa pressione atmosferica) e una bassa capacit\u00e0 di trattenere il calore del suolo.\nUna differenza interessante rispetto al clima terrestre \u00e8 dovuta alla sua orbita molto eccentrica. Infatti Marte \u00e8 prossimo al periastro quando \u00e8 estate nell'emisfero meridionale (e l'inverno in quello settentrionale) e vicino all'afastro nella situazione opposta. La conseguenza \u00e8 un clima con una maggiore escursione termica nell'emisfero sud rispetto a quello nord che \u00e8 costantemente pi\u00f9 freddo. Infatti le temperature estive dell'emisfero meridionale possono essere fino a pi\u00f9 calde di quelle di un'equivalente estate in quello nord.\nRilevanti sono anche le tempeste di sabbia che possono estendersi su una piccola zona cos\u00ec come sull'intero pianeta. Solitamente si verificano quando Marte si trova prossimo al Sole ed \u00e8 stato dimostrato che aumentano la temperatura atmosferica del pianeta, per una sorta di effetto serra.\nIn particolare la tempesta di sabbia del 2018 \u00e8 stata una delle pi\u00f9 studiate con due rover sul suolo marziano a effettuare misurazioni a terra (Opportunity e Curiosity) e cinque sonde attive in orbita (2001 Mars Odyssey, Mars Express, Mars Reconnaissance Orbiter, Mars Orbiter Mission e MAVEN).\nEntrambe le calotte polari sono composte principalmente da ghiaccio ricoperto da uno strato di circa un metro di anidride carbonica solida (ghiaccio secco) al polo nord, mentre lo stesso strato raggiunge gli otto metri in quello sud, la sovrapposizione del ghiaccio secco sopra a quello d'acqua \u00e8 dovuto al fatto che il primo condensa a temperature molto pi\u00f9 basse e quindi successivamente a quello d'acqua in epoca di raffreddamento. Entrambi i poli presentano dei disegni a spirale causati dall'interazione tra il calore solare disomogeneo e la sublimazione e condensazione del ghiaccio. Le loro dimensioni variano inoltre a seconda della stagione.\nSatelliti naturali.\nMarte possiede due satelliti naturali: Fobos e Deimos. Entrambi i satelliti vennero scoperti da Asaph Hall nel 1877. I loro nomi, \"Paura\" e \"Terrore\", richiamano la mitologia greca secondo la quale Phobos e Deimos accompagnavano il padre Ares, Marte per i Romani, in battaglia. Non \u00e8 ancora chiaro come e se Marte abbia catturato le sue lune. Entrambe hanno un'orbita circolare, prossima all'equatore, cosa piuttosto rara per dei corpi catturati. Tuttavia la loro composizione suggerisce proprio che entrambe siano oggetti simili ad asteroidi.\nFobos \u00e8 la maggiore delle due lune misurando nel suo punto pi\u00f9 largo. Si presenta come un oggetto roccioso dalla forma irregolare, segnata da numerosi crateri tra cui spicca per dimensioni quello di Stickney che copre quasi met\u00e0 della larghezza complessiva di Fobos. La superficie del satellite \u00e8 ricoperta da regolite che riflette solo il 6 % della luce solare che lo investe. La sua densit\u00e0 media molto bassa inoltre ricorda la struttura dei meteoriti di condrite carbonacea e suggerisce che la luna sia stata catturata dal campo gravitazionale di Marte. La sua orbita attorno al Pianeta rosso dura 7 ore e 39 minuti, \u00e8 circolare e si discosta di 1\u00ba dal piano equatoriale; tuttavia, essendo piuttosto instabile, pu\u00f2 far pensare che comunque la cattura sia stata relativamente recente. Fobos ha un periodo orbitale pi\u00f9 breve del periodo di rotazione di Marte sorgendo cos\u00ec da ovest e tramontando a est in sole 11 ore. L'asse pi\u00f9 lungo del satellite inoltre punta sempre verso il pianeta madre mostrandogli cos\u00ec, come la Luna terrestre, solo una faccia. Poich\u00e9 si trova sotto l'altitudine sincrona, Fobos \u00e8 destinato, in un periodo di tempo stimato in 50 milioni di anni, ad avvicinarsi sempre pi\u00f9 al pianeta fino a oltrepassare il limite di Roche e disintegrarsi per effetto delle intense forze mareali.\nDeimos invece \u00e8 la luna pi\u00f9 esterna e piccola, essendo di nella sua sezione pi\u00f9 lunga. Essa presenta una forma approssimativamente ellittica e, a dispetto della sua modesta forza di gravit\u00e0, trattiene un significativo strato di regolite sulla sua superficie, che ne ricopre parzialmente i crateri facendola apparire pi\u00f9 regolare rispetto a Fobos. Analogamente a quest'ultimo inoltre, presenta la stessa composizione della maggior parte degli asteroidi. Deimos si trova appena al di fuori dell'orbita sincrona e sorge a est impiegando per\u00f2 circa 2,7 giorni per tramontare a ovest, nonostante la sua orbita sia di 30 ore e 18 minuti. La sua distanza media da Marte \u00e8 di . Come Fobos, mostra sempre la medesima faccia al cielo di Marte essendo il suo asse pi\u00f9 lungo sempre rivolto verso di esso.\nSui punti Lagrangiani dell'orbita di Marte gravitano degli asteroidi troiani. Il primo, 5261 Eureka, fu individuato nel 1990. Seguirono (101429) o 1998 VF31, (121514) o 1999 UJ7 e 2007 NS2. a eccezione di UJ7 che si trova nel punto troiano L4, tutti gli asteroidi si posizionano in L5. Le loro magnitudini apparenti vanno da 16,1 a 17,8 mentre il loro semiasse maggiore \u00e8 di . Un'osservazione approfondita della sfera di Hill marziana, a eccezione della zona interna all'orbita di Deimos che \u00e8 resa invisibile dalla luce riflessa da Marte, pu\u00f2 escludere la presenza di altri satelliti che superino una magnitudine apparente di 23,5 che corrisponde a un raggio di per un'albedo di 0,07.\nAstronomia su Marte.\nGrazie alla presenza di diversi satelliti, sonde e rover, \u00e8 possibile studiare l'astronomia da Marte. Confrontata con le dimensioni dell'universo, la distanza tra la Terra e Marte \u00e8 veramente esigua, tuttavia si possono notare delle differenze nell'osservazione astronomica del nostro sistema solare come, per esempio, un nuovo punto di vista del nostro pianeta e della Luna, dei satelliti Fobos e Deimos oltre ai fenomeni analoghi a quelli terrestri come le aurore e le meteore.\nL'8 maggio 2003 alle 13:00 UTC il Mars Global Surveyor fotograf\u00f2 la Terra e la Luna in quel momento molto vicine all'elongazione angolare massima dal Sole e a una distanza di da Marte. Le magnitudini apparenti ricavate risultarono essere \u22122,5 e +0,9. Tali magnitudini tuttavia sono soggette a notevoli variazioni dovute alla distanza e alla posizione di Terra e Luna. Da Marte inoltre \u00e8 possibile vedere il transito della Terra davanti al Sole. Il pi\u00f9 recente si \u00e8 verificato l'11 maggio 1984 mentre il prossimo \u00e8 previsto per il 10 novembre 2084.\nFobos appare da Marte con un diametro angolare ampio circa un terzo rispetto a quello della Luna vista dalla Terra mentre Deimos, per le sue dimensioni, appare come una stella. Un osservatore potrebbe vedere il transito dei due satelliti davanti al Sole anche se per Fobos si dovrebbe parlare di un'eclissi parziale della stella, mentre Deimos risulterebbe come un punto sul disco solare.\nVenere e Giove sarebbero un po' pi\u00f9 luminosi della Terra visti da Marte; Venere, nonostante una distanza maggiore e un conseguente minor diametro angolare rispetto al nostro pianeta, ha un'albedo notevolmente pi\u00f9 alta causata dalla sua perenne e densa coltre nuvolosa. Seppur privo di dettagli, cos\u00ec come visto dalla Terra, brillerebbe nel cielo marziano con una magnitudine all'incirca di \u22123,2. Giove sarebbe leggermente pi\u00f9 luminoso che visto dalla Terra, quando si trova in opposizione, per la minor distanza che lo divide da Marte, e brillerebbe di magnitudine \u22122,8.\nVita su Marte.\nSin dalla missione dei landers Viking, arrivati su Marte nel 1976, si condussero esperimenti biologici per la ricerca di tracce attribuibili a forme di vita, che in effetti riportarono risultati sorprendenti ma vennero ritenuti ambigui e inconclusivi.\nIl 16 agosto 1996 la rivista \"Science\" annunci\u00f2 la scoperta di prove concrete che suggeriscono l'esistenza della vita e dell'acqua su Marte nel meteorite ALH 84001. La ricerca venne intrapresa dagli scienziati del Johnson Space Center (JSC) Dr. David McKay, Dr. Everett Gibson e Kathie Thomas-Keprta assieme a un team di ricerca della Stanford University diretto dal Professor Richard Zare. Il meteorite fu rinvenuto presso le Allan Hills in Antartide e risulta uno dei 12 meteoriti rinvenuti sulla Terra che presentano le caratteristiche chimiche peculiari del suolo marziano. Dopo un'analisi che includeva microbiologia, mineralogia, geochimica e chimica organica si ritenne ragionevole affermare che in un periodo tra i 4 e i 3,6 miliardi di anni fa (periodo in cui il pianeta si presentava pi\u00f9 caldo e umido) su Marte erano presenti forme di vita molto simili ai nanobatteri presenti sulla Terra. I risultati di tale ricerca vennero comunque presentati alla comunit\u00e0 scientifica che trova pareri discordanti sulla veridicit\u00e0 di questa tesi.\nIl 17 dicembre 2014, il rover marziano Curiosity ha confermato la presenza di metano nell'atmosfera di Marte (addirittura con picchi superiori di 10 volte ai valori standard) e rilevato traccia di molecole organiche (quali composti dell'idrogeno, ossigeno e carbonio). Sebbene sia una scoperta importante, non \u00e8 detto che la fonte di questi elementi sia biologica. Infatti, il metano, la cui presenza \u00e8 stata confermata ad aprile 2019 da studi congiunti INAF-Asi effettuati sui dati forniti dalla sonda Mars Express, potrebbe essere originato da processi geologici. Questa scoperta ha comunque aperto le porte agli scienziati, fornendo una pur remota speranza di trovare qualche forma di vita sul pianeta rosso.\nDibattiti popolari sulla vita su Marte.\nSpesso, formazioni naturali sulla superficie marziana sono state interpretate da alcuni come manufatti artificiali, che avrebbero provato l'esistenza di una non meglio definita civilt\u00e0 marziana. Il Volto su Marte ne \u00e8 l'esempio pi\u00f9 famoso.\nMarte nella cultura.\nConnessioni storiche.\nMarte prende il suo nome dal dio romano della guerra, \"Mars\". Gli astronomi babilonesi lo nominavano \"Nergal\", la loro divinit\u00e0 del fuoco, della distruzione e della guerra, molto probabilmente proprio per la sua colorazione rossastra. Quando i Greci identificarono Nergal con il loro dio della guerra Ares, lo chiamarono \"\u1f0c\u03c1\u03b5\u03c9\u03c2 \u1f00\u03c3\u03c4\u1f21\u03c1\" (Areos aster) o \"Stella di Ares\". A seguito della successiva identificazione presso gli antichi romani di Ares con Mars, la denominazione venne tradotta in \"stella Martis\" o semplicemente Mars. I greci lo chiamavano anche \"\u03a0\u03c5\u03c1\u03cc\u03b5\u03b9\u03c2\" (Pyroeis) o \"infuocato\".\nNella mitologia Ind\u00f9 Marte era conosciuto come Mangala (\u092e\u0902\u0917\u0932). In sanscrito era noto come \"Angaraka\" dal nome del dio celibe della guerra che possedeva i segni dell'Ariete e dello Scorpione e insegnava le scienze occulte. Per gli antichi egiziani era \"\u1e24r D\u0161r\" o \"Horus il Rosso\". Gli Ebrei lo chiamavano \"Ma'adim\" (\u05de\u05d0\u05d3\u05d9\u05dd) o \"colui che arrossisce\"; da qui inoltre deriva il nome di uno dei maggiori canyon di Marte: la Ma'adim Vallis. Gli Arabi lo conoscono come \"al-Mirrikh\", i Turchi come \"Merih\" e in Urdu e in Persiano \u00e8 noto come \"Merikh\" (\u0645\u0631\u06cc\u062e): sono evidenti le somiglianze della radice del termine ma l'etimologia della parola \u00e8 sconosciuta. Gli Antichi Persiani lo chiamavano \"Bahram\"(\u0628\u0647\u0631\u0627\u0645) in onore del dio della fede Zoroastriano. I Cinesi, Giapponesi, Coreani e Vietnamiti si riferiscono al pianeta come \"Stella infuocata\" (\u706b\u661f), nome che deriva dalla mitologia cinese del ciclo dei Cinque Elementi.\nIl simbolo del pianeta, derivante dal simbolo astrologico di Marte, \u00e8 un cerchio con una freccia che punta in avanti. Simboleggia lo scudo e la lancia che il dio romano usava in battaglia. Lo stesso simbolo \u00e8 usato in biologia per identificare il genere maschile e in alchimia per simboleggiare l'elemento ferro a causa del colore rossastro del suo ossido che corrisponde al colore del pianeta. Il suddetto simbolo inoltre occupa la posizione Unicode U+2642.\n\"Marziani\" intelligenti.\nLa credenza, un tempo universalmente accettata, in base alla quale Marte fosse popolato da Marziani intelligenti, ha origine alla fine del XIX secolo a causa delle osservazioni telescopiche di Giovanni Schiaparelli di strutture reticolari e di ombre estese sulla superficie marziana, che egli defin\u00ec \"canali\" e \"mari\" similmente per quanto avverrebbe riferendosi all'orografia terrestre. Schiaparelli non volle prendere posizione sulla questione se i canali fossero naturali o artificiali, ma un'errata traduzione del termine \"canali\" in inglese e francese lasci\u00f2 suggerire la seconda, pi\u00f9 intrigante ipotesi. Tale terminologia fu proseguita nei libri di Percival Lowell. Le loro opere infatti descrivevano Marte ipotizzandolo come un pianeta morente la cui civilt\u00e0 cercava, appunto con detti canali, di impedirne l'inaridimento. In realt\u00e0 le conformazioni orografiche osservate erano dovute ai limiti ottici dei telescopi usati dalla Terra, inadatti a osservare i precisi e reali dettagli della superficie.\nLe supposizioni, che tuttavia erano elaborate in buona fede, continuarono a essere alimentate da numerose altre osservazioni e dichiarazioni di personaggi eminenti, corroborando la cosiddetta \"Febbre marziana\". Nel 1899 Nikola Tesla, mentre si trovava impegnato nell'investigazione del rumore radio atmosferico nel suo laboratorio di Colorado Springs, capt\u00f2 segnali ripetitivi che in seguito afferm\u00f2 essere probabilmente comunicazioni radio provenienti da Marte. In un'intervista del 1901 Tesla afferm\u00f2:\nLa tesi di Tesla venne avvalorata da Lord Kelvin che, mentre era in visita negli Stati Uniti nel 1902, venne sentito affermare che Tesla aveva captato segnali marziani diretti agli stessi Stati Uniti. Tuttavia, Kelvin in seguito sment\u00ec quella dichiarazione poco prima di lasciare il paese.\nIn un articolo del \"New York Times\" del 1901, Edward Charles Pickering, direttore del Harvard College Observatory, dichiar\u00f2 di aver ricevuto un telegramma dall'osservatorio Lowell in Arizona che confermava i tentativi di Marte di entrare in contatto con la Terra. Pickering in conseguenza di queste convinzioni propose di installare in Texas un sistema di specchi con l'intento di comunicare con i marziani.\nNegli ultimi decenni, i progressi nell'esplorazione di Marte (culminati con il Mars Global Surveyor) non hanno rilevato alcun tipo di testimonianza di civilt\u00e0 presenti o passate. Nonostante le mappature fotografiche, persistono alcune speculazioni pseudoscientifiche riguardo ai \"canali\" di Schiaparelli o al Volto su Marte.\nBandiera di Marte.\nNei primi anni 2000, una proposta di bandiera marziana sventol\u00f2 a bordo dello Space Shuttle Discovery. Disegnata dagli ingegneri NASA e dal task force leader della Flashline Mars Arctic Research Station, Pascal Lee, e portata a bordo dall'astronauta John Mace Grunsfeld, la bandiera consisteva in tre fasce verticali (rosso, verde, e blu), che simboleggiavano la trasformazione di Marte da un pianeta arido (rosso) a uno che possa sostenere la vita (verde), e finalmente a un pianeta completamente terraformato con specchi d'acqua ad aria aperta sotto un cielo azzurro (blu). Questo design fu suggerito dalla fantascientifica trilogia di Marte (\"Red Mars, Green Mars\", \"Blue Mars\") di Kim Stanley Robinson. Furono realizzate anche altre proposte, ma il tricolore repubblicano fu adottato dalla Mars Society come sua bandiera ufficiale. In un commento diffuso dopo il lancio della missione, la Society disse che la bandiera \"non \u00e8 mai stata onorata da un vascello della principale nazione coinvolta nei viaggi spaziali della Terra\", e aggiunse che \"\u00e8 esemplare che sia successo quando \u00e8 successo: all'inizio di un nuovo millennio\".\nMarte nella fantascienza.\nLa nascita di una produzione di narrativa fantascientifica riguardante Marte fu stimolata principalmente dal caratteristico colore rossastro e dalle prime ipotesi scientifiche che consideravano il pianeta non solo adatto alla vita, ma addirittura a specie intelligenti.\nA capo della vasta produzione spicca il romanzo \"La guerra dei mondi\" di H. G. Wells, pubblicato nel 1898, nel quale i Marziani abbandonano il loro pianeta morente per invadere la Terra. Negli Stati Uniti il 30 ottobre 1938 venne trasmesso in diretta un adattamento del romanzo in forma di una finta radiocronaca, in cui la voce di Orson Welles annunciava alla popolazione che i Marziani erano sbarcati sulla Terra; molte persone, credendo a queste parole, furono prese dal panico.\nL'autore Jonathan Swift aveva fatto menzione delle lune marziane 150 anni prima della loro effettiva scoperta da parte di Asaph Hall, dando addirittura una descrizione piuttosto dettagliata delle loro orbite, nel romanzo \"I viaggi di Gulliver.\"\nInfluenti sul tema della civilt\u00e0 marziana furono anche il Ciclo di \"Barsoom\" di Edgar Rice Burroughs, le poetiche \"Cronache marziane\" del 1950 di Ray Bradbury, nelle quali esploratori dalla Terra distruggono accidentalmente una civilt\u00e0 marziana, e le diverse storie scritte da Robert Heinlein negli anni sessanta del Novecento.\nDa ricordare inoltre la figura comica di Marvin il Marziano che apparve per la prima volta in televisione nel 1948 come uno dei personaggi dei \"Looney Tunes\" della Warner Bros.\nUn altro riferimento lo si trova nella Trilogia Spaziale di Clive Staples Lewis, in particolare nel primo libro intitolato \"Lontano dal pianeta silenzioso.\"\nDopo l'arrivo delle fotografie dei Mariner e Viking si svel\u00f2 il vero aspetto del Pianeta Rosso: un mondo senza vita e senza i famosi canali e \"mari\". Le storie di fantascienza si concentrarono cos\u00ec nella futura terraformazione di Marte, come nella \"Trilogia di Marte\" di Kim Stanley Robinson, che descriveva in maniera realistica delle colonie terrestri su Marte.\nUn altro tema ricorrente, specialmente nella letteratura americana, \u00e8 la lotta per l'indipendenza della colonia marziana dalla Terra. Questo infatti \u00e8 l'elemento caratterizzante della trama di alcuni romanzi di Greg Bear e Kim Stanley Robinson, del film \"Atto di forza\" basato su una storia di Philip K. Dick e della serie televisiva \"Babylon 5\", come pure di diversi videogiochi."}
{"id": "2836", "revid": "809148", "url": "https://it.wikipedia.org/wiki?curid=2836", "title": "Medaglia Fields", "text": "La International Medal for Outstanding Discoveries in Mathematics, o pi\u00f9 semplicemente medaglia Fields, \u00e8 un premio riconosciuto a matematici di et\u00e0 inferiore a 40 anni in occasione del Congresso internazionale dei matematici della International Mathematical Union (IMU), che si tiene ogni quattro anni.\n\u00c8 spesso considerata come il pi\u00f9 alto riconoscimento che un matematico possa ricevere: assieme al premio Abel \u00e8 da molti definita il \"Premio Nobel per la matematica\", sebbene l'accostamento sia improprio per varie ragioni, tra cui il limite di et\u00e0 insito nel conferimento della medaglia Fields, non presente nel Premio Nobel. Il nome comunemente usato per identificare il premio \u00e8 in onore del matematico canadese John Charles Fields, il quale \u00e8 stato indispensabile nell'ideazione del premio, del disegno della medaglia vera e propria e nel raccogliere i fondi che permettessero la nascita del premio stesso.\nLa medaglia fu assegnata per la prima volta nel 1936 al finlandese Lars Ahlfors e allo statunitense Jesse Douglas, ed \u00e8 stata assegnata ogni quattro anni a partire dal 1950. Il riconoscimento viene accompagnato da un premio in denaro di 15 000 dollari canadesi.\nDescrizione.\nLa medaglia Fields \u00e8 assegnata ogni quattro anni in occasione del Congresso internazionale dei matematici come riconoscimento di straordinari contributi in campo matematico e come incentivo al raggiungimento di ulteriori contributi di pari livello. Nella stessa occasione vengono consegnati anche i seguenti premi: premio Nevanlinna, premio Carl Friedrich Gauss, medaglia Chern e Leelavati Award. \nLa commissione incaricata di assegnare la medaglia Fields \u00e8 nominata dal comitato esecutivo dell'IMU e normalmente \u00e8 presieduta dal presidente della stessa. \u00c8 richiesto che vengano scelti almeno due, o ancora meglio quattro, vincitori della medaglia, avendo l'accortezza di rappresentare diversi campi della matematica. \u00c8 richiesto inoltre che il candidato non abbia compiuto i quarant'anni di et\u00e0 nell'anno di assegnazione del premio.\nLa medaglia Fields \u00e8 spesso definita come il \"premio Nobel della matematica\" perch\u00e9 \u00e8 considerata tra i pi\u00f9 prestigiosi riconoscimenti internazionali in ambito matematico. Tuttavia l'accostamento \u00e8 improprio per una serie di motivi: innanzitutto perch\u00e9 la medaglia Fields viene assegnata ogni quattro anni e non, come l'attuale premio Nobel, a cadenza annuale; in secondo luogo per via del limite di et\u00e0, vengono premiati infatti solo i matematici di et\u00e0 inferiore ai quarant'anni; e infine per il criterio di assegnazione, la medaglia \u00e8 destinata agli autori di un insieme di lavori omogenei, piuttosto che agli artefici di risultati particolari come ad esempio la dimostrazione di un teorema.\nAnche il premio monetario \u00e8 differente, la medaglia Fields \u00e8 accompagnata da un assegno di 15 000 dollari canadesi mentre l'accademia svedese accompagna l'assegnazione del Nobel a 8 milioni di corone svedesi (un premio indicativamente 100 volte maggiore).\nPrima dell'istituzione del premio Wolf per la matematica non vi era alcun premio di alto profilo per matematici di et\u00e0 superiore ai quarant'anni.\nStoria.\nIn occasione del Congresso internazionale dei matematici di Toronto nel 1924, fu stabilito che a ogni Congresso successivo sarebbero state assegnate due medaglie d'oro per lo straordinario contributo alla matematica. Il professore J.C. Fields, un matematico canadese segretario di quel Congresso del 1924, pi\u00f9 tardi doner\u00e0 i fondi per l'istituzione del premio e in virt\u00f9 di questa donazione il premio viene assegnato in suo onore. Nel 1966 si stabil\u00ec che, alla luce della grande espansione dei campi di ricerca in matematica, le medaglie assegnate a ogni Congresso sarebbero state quattro e non pi\u00f9 due.\nNel 1954 Jean-Pierre Serre, a 27 anni, divenne il pi\u00f9 giovane vincitore della medaglia Fields.\nNel 1966, Alexander Grothendieck boicott\u00f2 l'ICM di Mosca, per protestare contro l'azione militare sovietica nei paesi dell'Europa Orientale. L\u00e9on Motchane, fondatore e direttore dell'Institut des Hautes \u00c9tudes Scientifiques partecip\u00f2 alla cerimonia e ritir\u00f2 il premio al posto di Grothendieck.\nNel 1970 Sergej Novikov, a causa delle restrizioni impostegli dal governo sovietico, non pot\u00e9 recarsi a Nizza per ricevere il premio.\nNel 1978 Grigory Margulis, a causa delle restrizioni impostegli dal governo sovietico, non pot\u00e9 recarsi a Helsinki per ricevere il premio. Il premio fu ritirato al suo posto da Jacques Tits\nNel 1982 si sarebbe dovuto tenere a Varsavia ma fu rinviato all'anno seguente a causa della legge marziale introdotta in Polonia il 13 dicembre 1981. I premi furono annunciati alla nona Assemblea generale dell'IMU e consegnati al congresso di Varsavia nel 1983.\nNel 1990 Edward Witten divenne il primo, e finora unico, fisico a ricevere la medaglia Fields.\nNel 1994 venne assegnato a Andrew Wiles un premio speciale per aver dimostrato l'ultimo teorema di Fermat. Non gli venne assegnata la medaglia vera e propria perch\u00e9 al momento della dimostrazione aveva gi\u00e0 compiuto 40 anni. Wiles forn\u00ec una prima dimostrazione a 39 anni (e quindi passibile di premiazione), rivelatasi poi errata.\nNel 1998, all'ICM, Andrew Wiles fu premiato dal presidente del comitato di selezione, Yuri I. Manin, con la prima targa d'argento dell'IMU come riconoscimento per aver dimostrato l'ultimo teorema di Fermat. Questo premio \u00e8 stato assegnato perch\u00e9 a quell'epoca Wiles era al di sopra del limite d'et\u00e0 per ricevere la medaglia Fields.\nNel 2006 Grigori Perelman, che dimostr\u00f2 la congettura di Poincar\u00e9, rifiut\u00f2 la medaglia Fields e non prese parte al congresso.\nNel 2014 la medaglia \u00e8 stata assegnata per la prima volta a una donna, l'iraniana Maryam Mirzakhani.\nNumero di medagliati per istituto di appartenenza.\nAl momento della cerimonia i medagliati lavoravano nelle seguenti istituzioni:"}
{"id": "2837", "revid": "486946", "url": "https://it.wikipedia.org/wiki?curid=2837", "title": "Monocotyledones", "text": ""}
{"id": "2838", "revid": "1543377", "url": "https://it.wikipedia.org/wiki?curid=2838", "title": "Meccanica quantistica", "text": " \nLa meccanica quantistica \u00e8 la teoria fisica che descrive il comportamento della materia, della radiazione e le reciproche interazioni, con particolare riguardo ai fenomeni caratteristici della scala di lunghezza o di energia atomica e subatomica, dove le precedenti teorie classiche risultano inadeguate.\nCome caratteristica fondamentale, la meccanica quantistica descrive la radiazione e la materia sia come fenomeni ondulatori che come entit\u00e0 particellari, al contrario della meccanica classica, che descrive la luce solamente come un'onda e, ad esempio, l'elettrone solo come una particella. Questa inaspettata e controintuitiva propriet\u00e0 della realt\u00e0 fisica, chiamata dualismo onda-particella, \u00e8 la principale ragione del fallimento delle teorie sviluppate fino al XIX secolo nella descrizione degli atomi e delle molecole. La relazione tra natura ondulatoria e corpuscolare \u00e8 enunciata nel principio di complementarit\u00e0 e formalizzata nel principio di indeterminazione di Heisenberg. \nEsistono numerosi formalismi matematici equivalenti della teoria, come la meccanica ondulatoria e la meccanica delle matrici; al contrario, ne esistono numerose e discordanti interpretazioni riguardo all'essenza ultima del cosmo e della natura, che hanno dato vita a un dibattito tuttora aperto nell'ambito della filosofia della scienza.\nLa meccanica quantistica rappresenta, assieme alla teoria della relativit\u00e0, uno spartiacque rispetto alla fisica classica portando alla nascita della fisica moderna, e attraverso la teoria quantistica dei campi, generalizzazione della formulazione originale che include il principio di relativit\u00e0 ristretta, \u00e8 a fondamento di molte altre branche della fisica, come la fisica atomica, la fisica della materia condensata, la fisica nucleare, la fisica delle particelle, la chimica quantistica.\nStoria.\nAlla fine del XIX secolo la meccanica appariva incapace di descrivere il comportamento della materia e della radiazione elettromagnetica alla scala di lunghezza dell'ordine dell'atomo o alla scala di energia delle interazioni interatomiche; in particolare risultava inspiegabile la realt\u00e0 sperimentale della luce e dell'elettrone. Tale limite delle leggi classiche fu la motivazione principale che port\u00f2 nella prima met\u00e0 del XX secolo allo sviluppo di una nuova fisica del tutto differente rispetto a quella sviluppata fino ad allora, attraverso una teoria ottenuta unendo ed elaborando un insieme di teorie formulate a cavallo del XIX e del XX secolo, di carattere spesso empirico, basate sul fatto che alcune grandezze a livello microscopico, come l'energia o il momento angolare, possono variare soltanto di valori discreti detti \"quanti\" (da cui il nome \"teoria dei quanti\" introdotto da Max Planck agli inizi del Novecento.) \nCrisi della fisica classica e ricerca di una nuova teoria.\nGli atomi furono riconosciuti da John Dalton nel 1803 come i costituenti fondamentali delle molecole e di tutta la materia. Nel 1869 la tavola periodica degli elementi permise di raggruppare gli atomi secondo le loro propriet\u00e0 chimiche e questo consent\u00ec di scoprire leggi di carattere periodico, come la regola dell'ottetto, la cui origine era ignota. Gli studi di Avogadro, Dumas e Gauden dimostrarono che gli atomi si compongono fra loro a formare le molecole, strutturandosi e combinandosi secondo leggi di carattere geometrico. Tutte queste nuove scoperte non chiarivano i motivi per cui gli elementi e le molecole si formassero secondo queste leggi regolari e periodiche. \nLa base della struttura interna dell'atomo fu invece posta con le scoperte dell'elettrone nel 1874 da parte di George Stoney, e del nucleo da parte di Rutherford. In base al modello di Rutherford, in un atomo un nucleo centrale a carica positiva agisce sugli elettroni negativi in modo analogo a quello con cui il Sole agisce sui pianeti del sistema solare. Tuttavia le emissioni elettromagnetiche previste dalla teoria di Maxwell per cariche elettriche in moto accelerato, avrebbero dovuto avere una grande intensit\u00e0 portando l'atomo a collassare in pochi istanti, contrariamente alla stabilit\u00e0 di tutta la materia osservata.\nLa radiazione elettromagnetica era stata prevista teoricamente da James Clerk Maxwell nel 1850 e rilevata sperimentalmente da Heinrich Hertz nel 1886. Tuttavia Wien scopr\u00ec che, secondo la teoria classica dell'epoca, un corpo nero in grado di assorbire tutta la radiazione incidente, dovrebbe emettere onde elettromagnetiche con intensit\u00e0 infinita a corta lunghezza d'onda. Questo devastante paradosso, anche se non fu ritenuto immediatamente di grande importanza, fu chiamato nel 1911 \"catastrofe ultravioletta\".\nNel 1887 Heinrich Hertz scopr\u00ec che le scariche elettriche fra due corpi conduttori carichi erano molto pi\u00f9 intense se i corpi venivano esposti a radiazione ultravioletta. Il fenomeno, dovuto all'interazione fra la radiazione elettromagnetica e la materia, fu chiamato effetto fotoelettrico, e si scopr\u00ec che inspiegabilmente scompariva del tutto per frequenze della radiazione incidente pi\u00f9 basse di un valore di soglia, indipendentemente dall'intensit\u00e0 totale di questa. Inoltre, se si verificava l'effetto fotoelettrico, l'energia degli elettroni emessi dalle piastre conduttrici risultava direttamente proporzionale alla frequenza della radiazione elettromagnetica. Tali evidenze sperimentali non si potevano spiegare con la classica teoria ondulatoria di Maxwell. Per la spiegazione teorica di queste propriet\u00e0 controintuitive della luce, ad Einstein fu assegnato il premio Nobel per la fisica nel 1921.\nLa meccanica quantistica, sviluppandosi con i contributi di numerosi fisici nell'arco di oltre mezzo secolo, fu in grado di fornire una spiegazione soddisfacente a tutte queste regole empiriche e contraddizioni.\nNascita della teoria dei quanti.\nNel 1913 il fisico danese Niels Bohr propose un modello empirico per tentare di riunire le evidenze attorno alla stabilit\u00e0 dell'atomo di idrogeno e al suo spettro di emissione, come l'equazione di Rydberg. Max Planck, Albert Einstein, Peter Debye e Arnold Sommerfeld contribuirono allo sviluppo e alla generalizzazione dell'insieme delle regole formali proposte da Bohr, indicato con l'espressione vecchia teoria dei quanti (in inglese \"old quantum theory\"). In questo modello il moto dell'elettrone nell'atomo di idrogeno \u00e8 consentito solo lungo un insieme discreto di orbite chiuse stazionarie stabili di tipo circolare o ellittico. La radiazione elettromagnetica \u00e8 assorbita o emessa solo quando un elettrone passa rispettivamente da un'orbita pi\u00f9 piccola a una pi\u00f9 grande o viceversa. In questo modo Bohr fu in grado di calcolare i livelli energetici dell'atomo di idrogeno, dimostrando che in questo sistema un elettrone non pu\u00f2 assumere qualsiasi valore di energia, ma solo alcuni precisi e discreti valori formula_1 determinati dal numero intero formula_2 secondo la relazione:\nin buono accordo con gli esperimenti e con una energia minima diversa da zero formula_4 eV quando formula_5. Restava tuttavia da chiarire come mai l'elettrone potesse percorrere solo alcune specifiche traiettorie chiuse.\nNel 1924 il fisico francese Louis de Broglie ipotizz\u00f2 che l'elettrone, oltre a quello corpuscolare, ha anche un comportamento ondulatorio, che si manifesta ad esempio in fenomeni di interferenza. La lunghezza d'onda formula_6 dell'elettrone vale:\ndove formula_8 \u00e8 la costante di Planck e formula_9 la quantit\u00e0 di moto. In questo modo la legge di quantizzazione imposta da Bohr poteva essere interpretata semplicemente come la condizione di onde stazionarie, equivalenti alle onde che si sviluppano sulla corda vibrante di un violino.\nSviluppo della meccanica quantistica.\nSulla base di questi risultati, nel 1925-1926 Werner Heisenberg e Erwin Schr\u00f6dinger svilupparono rispettivamente la meccanica delle matrici e la meccanica ondulatoria, due formulazioni differenti della meccanica quantistica che portano agli stessi risultati. L'equazione di Schr\u00f6dinger in particolare \u00e8 simile a quella delle onde e le sue soluzioni stazionarie rappresentano i possibili stati delle particelle e quindi anche degli elettroni nell'atomo di idrogeno. La natura di queste onde fu immediato oggetto di grande dibattito, che si protrae in una certa misura fino ai giorni nostri. Nella seconda met\u00e0 degli anni venti la teoria fu formalizzata, con l'adozione di postulati fondamentali, da Paul Adrien Maurice Dirac, John von Neumann e Hermann Weyl.\nUna rappresentazione ancora differente, ma che porta agli stessi risultati delle precedenti, denominata integrale sui cammini, fu sviluppata nel 1948 da Richard Feynman: una particella quantistica percorre tutte le possibili traiettorie durante il suo moto e i vari contributi forniti da tutti i cammini interferiscono fra loro a generare il comportamento pi\u00f9 probabile osservato.\nConcetti base.\nQuantizzazione dell'energia.\nCon la formulazione della meccanica quantistica la quantizzazione della radiazione elettromagnetica secondo l'ipotesi del fotone di Einstein si estende a tutti i fenomeni energetici, con la conseguente estensione del concetto iniziale di \"quanto di luce\" a quello di quanto d'azione e abbandono della \"continuit\u00e0\" tipica della meccanica classica, in particolare alle scale di lunghezza ed energia del mondo atomico e subatomico.\nDualismo onda-particella.\nLa fisica classica fino al XIX secolo era divisa in due corpi di leggi: quelle di Newton, che descrivono i moti e la dinamica dei corpi meccanici, e quelle di Maxwell, che descrivono l'andamento e i vincoli a cui sono soggetti i campi elettromagnetici come la luce e le onde radio. A lungo si era dibattuto sulla natura della luce e alcune evidenze sperimentali, come l'esperimento di Young, portavano a concludere che la luce dovesse essere considerata come un'onda.\nAgli inizi del XX secolo alcune incongruenze teorico-sperimentali misero in crisi la concezione puramente ondulatoria della radiazione elettromagnetica, portando alla teoria, avanzata da Einstein sulla base dei primi lavori di Max Planck, nella quale fu reintrodotta in una certa misura la natura corpuscolare della luce, considerata come composta da fotoni che trasportano quantit\u00e0 discrete dell'energia totale dell'onda elettromagnetica.\nSuccessivamente De Broglie avanz\u00f2 l'ipotesi che la natura della materia e della radiazione non doveva essere pensata solo in termini esclusivi \"o\" di un'onda \"o\" di una particella, ma che le due entit\u00e0 sono al tempo stesso \"sia\" un corpuscolo \"sia\" un'onda. A ogni corpo materiale viene associata una nuova lunghezza d'onda, che, se di valore piccolissimo e difficilmente apprezzabile per i valori di massa del mondo macroscopico, assume importanza fondamentale per l'interpretazione dei fenomeni alla scala atomica e subatomica. La teoria di De Broglie fu confermata dalla scoperta della diffrazione dell'elettrone osservata nell'esperimento di Davisson e Germer del 1926.\nPrincipio di complementarit\u00e0.\nNel 1928 Niels Bohr approfond\u00ec e generalizz\u00f2 il concetto di dualismo in meccanica quantistica enunciando il principio di complementarit\u00e0, il quale afferma che il duplice aspetto di alcune rappresentazioni fisiche dei fenomeni a livello atomico e subatomico non pu\u00f2 essere osservato contemporaneamente durante lo stesso esperimento, rendendo cos\u00ec questo controintuitivo aspetto della teoria, in particolare il dualismo fra natura corpuscolare e ondulatoria, in qualche modo meno stridente con la concezione della fisica classica e anche della logica.\nConcetto di misura.\nUno degli elementi di differenziazione dalla fisica classica fu la revisione del concetto di misura. La novit\u00e0 riguarda l'impossibilit\u00e0 di conoscere lo stato di una particella senza perturbarlo in maniera irreversibile. Al contrario della meccanica classica dove \u00e8 sempre possibile concepire uno spettatore passivo in grado di conoscere ogni dettaglio di un dato sistema, secondo la meccanica quantistica \u00e8 privo di senso assegnare un valore a una qualsiasi propriet\u00e0 di un dato sistema senza che questa sia stata attivamente misurata da un osservatore. Le leggi quantistiche stabiliscono che il processo di misura non \u00e8 descrivibile come la semplice evoluzione temporale del sistema, ma riguarda l'osservatore e gli apparati sperimentali considerati assieme.\nQuesto ha come conseguenza che in generale una volta misurata una grandezza di un sistema non si pu\u00f2 in alcun modo determinare quale fosse il suo valore prima della misurazione. Per esempio secondo la meccanica classica la conoscenza della posizione e della velocit\u00e0 di una particella in un dato istante permette di determinare con certezza la sua traiettoria passata e futura. In meccanica quantistica viceversa, la conoscenza della velocit\u00e0 di una particella ad un dato istante non \u00e8 in generale sufficiente a stabilire quale fosse il suo valore nel passato. Inoltre acquisire la stessa conoscenza della velocit\u00e0 della particella distrugge ogni altra informazione sulla posizione, rendendo anche impossibile il calcolo della traiettoria futura.\nPrincipio di indeterminazione di Heisenberg.\nHeisenberg nel 1927 elabor\u00f2 una formalizzazione teorica del principio suddetto, permettendo di quantificare l'indeterminazione insita nel nuovo concetto di misura. Egli enunci\u00f2 che in meccanica quantistica alcune coppie di quantit\u00e0 fisiche, come velocit\u00e0 e posizione, non possono essere misurate nello stesso momento entrambe con precisione arbitraria. Tanto migliore \u00e8 la precisione della misura di una delle due grandezze, tanto peggiore \u00e8 la precisione nella misura dell'altra. In altri termini, misurare la posizione di una particella provoca una perturbazione impossibile da prevedere della sua velocit\u00e0 e viceversa. In formule:\ndove formula_11 \u00e8 l'incertezza sulla misura della posizione e formula_12 \u00e8 quella sulla quantit\u00e0 di moto formula_13. Il limite inferiore del prodotto delle incertezze \u00e8 quindi proporzionale alla costante di Planck formula_8.\nHeisenberg osserv\u00f2 che per conoscere la posizione di un elettrone, questo dovr\u00e0 essere illuminato da un fotone. Pi\u00f9 corta sar\u00e0 la lunghezza d'onda del fotone, maggiore sar\u00e0 la precisione con cui la posizione dell'elettrone \u00e8 misurata. Le comuni onde marine non sono disturbate, nella loro propagazione, dalla presenza di piccoli oggetti; al contrario, oggetti grandi almeno quanto la lunghezza d'onda disturbano e spezzano i fronti dell'onda e tali disturbi permettono di individuare la presenza dell'ostacolo che li ha generati. In ambito quantistico, tuttavia, a basse lunghezze d'onda il fotone trasporter\u00e0 un'energia sempre maggiore, che assorbita dall'elettrone ne perturber\u00e0 sempre di pi\u00f9 la velocit\u00e0, rendendo impossibile stabilirne il valore contemporaneamente alla posizione. Al contrario, un fotone ad alta lunghezza d'onda perturber\u00e0 poco la velocit\u00e0 dell'elettrone, ma non sar\u00e0 in grado di determinare con precisione la sua posizione.\nLimite classico della meccanica quantistica.\nLe leggi di Newton della meccanica classica e le leggi di Maxwell per i campi elettromagnetici sono in grado di descrivere in buona approssimazione i fenomeni che occorrono per oggetti macroscopici che si muovono a velocit\u00e0 non troppo elevate. Solamente quando si considerano i fenomeni che avvengono alle scale atomiche si scopre una incompatibilit\u00e0 irresolubile, per questo motivo \u00e8 interessante chiedersi se esista un opportuno limite in cui le leggi quantistiche si riducono a quelle classiche.\nLa relativit\u00e0 ristretta mostra discrepanze rispetto alla fisica classica quando le velocit\u00e0 dei corpi macroscopici si avvicinano a quelle della luce. Per basse velocit\u00e0 tuttavia, le equazioni si riducono alle leggi del moto di Newton. Ragionando diversamente, \u00e8 possibile affrontare una espansione in serie delle equazioni di Einstein rispetto alla velocit\u00e0 della luce formula_15, considerata come parametro variabile. Quando la velocit\u00e0 della luce \u00e8 infinita le equazioni di Einstein sono formalmente ed esattamente uguali a quelle classiche.\nNella meccanica quantistica il ruolo di formula_15 \u00e8 preso dalla costante di Planck ridotta formula_17. Considerando quest'ultima come variabile, nel limite in cui tende a zero formula_18, fra tutti i possibili cammini che contribuiscono al propagatore di Feynman solamente le soluzioni classiche del moto sopravvivono, mentre i contributi delle altre traiettorie si elidono vicendevolmente diventando sempre meno rilevanti. Dal punto di vista matematico questo approccio si basa su di uno sviluppo asintotico rispetto alla variabile formula_17, metodo che tuttavia non permette di identificare formalmente le soluzioni quantistiche con quelle delle equazioni differenziali classiche.\nDal punto di vista sostanziale restano tuttavia profonde differenze fra la meccanica classica e quella quantistica, anche considerando la realt\u00e0 quotidiana. Lo stato di un oggetto macroscopico secondo l'interpretazione di Copenaghen resta comunque non determinato finch\u00e9 non viene osservato, indipendentemente dalle sue dimensioni. Questo fatto pone al centro l'osservatore e domande che quasi rientrano in un dibattito filosofico. Per queste ragioni, nel tentativo di risolvere alcuni punti ritenuti paradossali, sono nate altre interpretazioni della meccanica quantistica, nessuna delle quali tuttavia permette una completa riunione fra mondo classico e quantistico.\nPrincipio di esclusione di Pauli.\nFormulato per gli elettroni da Wolfgang Pauli nel 1925, il principio di esclusione afferma che due fermioni identici non possono occupare simultaneamente lo stesso stato quantico. La funzione d'onda dei fermioni \u00e8 quindi antisimmetrica rispetto allo scambio di due particelle, mentre i bosoni formano stati quantici simmetrici. I fermioni includono protoni, neutroni ed elettroni, le tre particelle che compongono la materia ordinaria, e il principio \u00e8 alla base della comprensione di molte delle caratteristiche distintive della materia, come i livelli energetici degli atomi e dei nuclei.\nLa sua formulazione diede l'avvio a una revisione della classica Statistica di Maxwell-Boltzmann secondo i nuovi dettami della teoria dei quanti, sfociando nella Statistica di Fermi-Dirac per i fermioni e quella di Bose-Einstein per i bosoni.\nFormulazioni della meccanica quantistica.\nLa meccanica quantistica ammette numerose formulazioni che utilizzano basi matematiche talvolta molto diverse. Sebbene siano differenti, tutte le descrizioni non cambiano le loro previsioni in merito al risultato degli esperimenti. Si pu\u00f2 preferire una formulazione rispetto ad un'altra se in questa il problema da descrivere risulta pi\u00f9 semplice. Ogni differente formulazione ha permesso inoltre una maggiore conoscenza in merito alle fondazioni stesse della meccanica quantistica. Le formulazioni che sono pi\u00f9 frequentemente utilizzate sono quella lagrangiana e quella hamiltoniana. \nMeccanica delle matrici.\nLa \"meccanica delle matrici\" \u00e8 la formulazione della meccanica quantistica elaborata da Werner Heisenberg, Max Born e Pascual Jordan nel 1925. Fu la prima versione completa e coerente della meccanica quantistica, che, pur senza considerare i principi della relativit\u00e0 ristretta, estese il modello atomico di Bohr giustificando dal punto di vista teorico l'esistenza dei salti quantici. Tale risultato fu raggiunto descrivendo le osservabili fisiche e la loro evoluzione temporale attraverso l'uso di matrici. \u00c8 la base della notazione bra-ket di Paul Dirac per la funzione d'onda.\nMeccanica ondulatoria.\nMeccanica ondulatoria \u00e8 la definizione data da Erwin Schr\u00f6dinger alla teoria basata sulla propria equazione, considerata la formulazione \"standard\" della meccanica quantistica, la pi\u00f9 nota e quella maggiormente insegnata in ambito accademico. Storicamente costituisce la seconda formulazione, pubblicata nel 1926 a circa sei mesi dalla meccanica delle matrici.\nSchr\u00f6dinger scrisse nel 1926 una serie di quattro articoli intitolati \"Quantizzazione come problema agli autovalori\" in cui mostr\u00f2 come una meccanica ondulatoria possa spiegare l'emergere di numeri interi e dei quanti, e gli insiemi di valori discreti anzich\u00e9 continui permessi per alcune quantit\u00e0 fisiche di certi sistemi (come l'energia degli elettroni nell'atomo di idrogeno). In particolare, basandosi sui lavori di De Broglie, osserv\u00f2 che le onde stazionarie soddisfano vincoli simili a quelli imposti dalle condizioni di quantizzazione di Bohr:\nIl numero di nodi in una normale stringa vibrante stazionaria \u00e8 intero, se questi sono associati alle quantit\u00e0 fisiche come l'energia e il momento angolare allora ne consegue che anche queste devono essere multipli interi di una grandezza fondamentale. Affinch\u00e9 questa equivalenza sia possibile, lo stato fisico deve essere associato ad un'onda che vibra e si evolve secondo le condizioni di stazionariet\u00e0.\nCome Schr\u00f6dinger stesso osserv\u00f2, condizioni di tipo ondulatorio sono presenti ed erano gi\u00e0 state scoperte anche per la meccanica classica di tipo newtoniano. Nell'ottica geometrica, il limite delle leggi dell'ottica in cui la lunghezza d'onda della luce tende a zero, i raggi di luce si propagano seguendo percorsi che minimizzano il cammino ottico, come stabilito dal principio di Fermat. Allo stesso modo, secondo il principio di Hamilton, le traiettorie classiche sono soluzioni stazionarie o di minimo dell'azione, che per una particella libera \u00e8 semplicemente legata all'energia cinetica lungo la curva.\nTuttavia l'ottica geometrica non considera gli effetti che si hanno quando la lunghezza d'onda della luce non \u00e8 trascurabile, come l'interferenza e la diffrazione.\nEquazione di Schr\u00f6dinger e Funzione d'onda.\nGuidato dalla analogia ottico-meccanica suddetta, Schr\u00f6dinger suppose che le leggi della meccanica classica di Newton siano solamente una approssimazione delle leggi seguite dalle particelle. Una approssimazione valida per grandi energie e grandi scale, come per le leggi dell'ottica geometrica, ma non in grado di catturare tutta la realt\u00e0 fisica, in particolare a piccole lunghezze, dove, come per la luce, fenomeni come l'interferenza e la diffrazione diventano dominanti. Egli postul\u00f2 quindi una equazione di stazionariet\u00e0 per un'onda formula_20 del tipo:\ndove formula_22 \u00e8 il potenziale classico ed formula_23 \u00e8 un parametro reale corrispondente all'energia. Per alcuni sistemi fisici, questa equazione non ammette soluzioni per formula_23 arbitrario, ma solo per alcuni suoi valori discreti. In questo modo Schr\u00f6dinger riusc\u00ec a spiegare la natura delle condizioni di quantizzazione di Bohr. Se si considera anche la dinamica delle soluzioni d'onda, cio\u00e8 si considera la dipendenza temporale della funzione d'onda:\nsi pu\u00f2 ottenere l'equazione di Schr\u00f6dinger dipendente dal tempo:\nsupponendo che l'energia sia proporzionale alla derivata temporale della funzione d'onda:\nQuesta equivalenza fra la derivata temporale e energia della funzione d'onda fu il primo esempio di come nella meccanica quantistica alle osservabili classiche possano corrispondere operatori differenziali. Mentre in meccanica classica lo stato di una particella viene definito attraverso il valore delle grandezze vettoriali posizione e velocit\u00e0 (o impulso, nelle variabili canoniche), nella formulazione di Schr\u00f6dinger lo stato di una particella viene quindi descritto dalla funzione d'onda, che assume in generale valori complessi. Nell'interpretazione di Copenaghen la funzione d'onda non ha un proprio significato fisico, mentre lo ha il suo modulo al quadrato, che fornisce la distribuzione di probabilit\u00e0 dell'osservabile posizione. Per ogni volume dello spazio, l'integrale del modulo quadro della funzione d'onda \nassegna la probabilit\u00e0 di trovare la particella dentro quel volume, quando si misura la sua posizione. Il significato di questa probabilit\u00e0 pu\u00f2 essere interpretato come segue: \"avendo a disposizione infiniti sistemi identici, effettuando la stessa misura su tutti i sistemi contemporaneamente, la distribuzione dei valori ottenuti \u00e8 proprio il modulo quadro della funzione d'onda\". Similmente, il modulo quadro della trasformata di Fourier della funzione d'onda fornisce la distribuzione di probabilit\u00e0 dell'impulso della particella stessa. Nell'interpretazione di Copenaghen, la teoria quantistica \u00e8 in grado di fornire informazioni solo sulle probabilit\u00e0 di ottenere un dato valore quando si misura una grandezza osservabile. Tanto pi\u00f9 la distribuzione di probabilit\u00e0 della posizione di una particella \u00e8 concentrata attorno a un punto e quindi la particella quantistica \u00e8 \"ben localizzata\", tanto pi\u00f9 la distribuzione degli impulsi si allarga aumentandone l'incertezza, e viceversa. Si tratta del principio di indeterminazione di Heisenberg, che emerge naturalmente nella meccanica ondulatoria dalle propriet\u00e0 della trasformata di Fourier: \u00e8 impossibile costruire una funzione d'onda arbitrariamente ben localizzata sia in posizione che in impulso.\nLa funzione d'onda che descrive lo stato del sistema pu\u00f2 cambiare al passare del tempo. Ad esempio, una particella che si muove in uno spazio vuoto \u00e8 descritta da una funzione d'onda costituita da un pacchetto d'onda centrato in una posizione media. Al passare del tempo il centro del pacchetto d'onda cambia, in modo che la particella pu\u00f2 successivamente essere localizzata in una posizione differente con maggiore probabilit\u00e0. L'evoluzione temporale della funzione d'onda \u00e8 dettata dall'equazione di Schr\u00f6dinger. Alcune funzioni d'onda descrivono distribuzioni di probabilit\u00e0 che sono costanti nel tempo. Molti sistemi trattati in meccanica classica possono essere descritti da queste onde stazionarie. Ad esempio, un elettrone in un atomo \u00e8 descritto classicamente come una particella che ruota attorno al nucleo atomico, mentre in meccanica quantistica esso pu\u00f2 essere descritto da un'onda stazionaria che presenta una determinata funzione di distribuzione dotata di simmetria sferica rispetto al nucleo. Questa intuizione \u00e8 alla base del modello atomico di Bohr.\nBench\u00e9 ogni singola misura ottenga un valore definito, e non, per esempio, un valore medio, la meccanica quantistica non permette di prevedere a \"priori\" il risultato di una misurazione. Questo problema, spesso chiamato \"problema della misura\", ha dato vita ad uno dei pi\u00f9 profondi e complessi dibattiti intellettuali della storia della scienza. Secondo l'interpretazione di Copenaghen, quando viene effettuata una misura di un'osservabile l'evoluzione del sistema secondo l'equazione di Schr\u00f6dinger viene interrotta e si determina il cosiddetto collasso della funzione d'onda, che porta il vettore di stato ad una autofunzione (autostato) dell'osservabile misurata, fornendo un valore che aveva una certa probabilit\u00e0 di essere effettivamente osservato. Il collasso della funzione d'onda all'atto della misura non \u00e8 descritto dall'equazione di Schr\u00f6dinger, che stabilisce solo l'evoluzione temporale del sistema ed \u00e8 strettamente deterministica, in quanto \u00e8 possibile prevedere la forma della funzione d'onda a un qualsiasi istante successivo. La natura probabilistica della meccanica quantistica si manifesta invece all'atto della misura.\nOrbitale atomico.\nCon il concetto di \"principio di indeterminazione\", quello di \"complementarit\u00e0\", con la funzione d'onda e relativo collasso, il modello quantizzato dell'atomo di Bohr si ridefinisce ancora: oltre alla quantizzazione dei livelli energetici, l'elettrone che ruota intorno al nucleo atomico \u00e8 sostituito dall'orbitale atomico. L'elettrone non \u00e8 pi\u00f9 visto solo come una particella puntiforme localizzata nello spazio, ma anche in generale come onda intorno al nucleo, il cui valore assoluto al quadrato rappresenta la probabilit\u00e0 che un elettrone si \"materializzi\" in un punto se sottoposto ad osservazione fisica diretta.\nFormulazione hamiltoniana.\nLa formulazione hamiltoniana della meccanica quantistica si basa principalmente sui lavori di Paul Dirac, Hermann Weyl e John von Neumann. In questa formulazione l'evoluzione temporale degli stati viene espressa in funzione dell'Hamiltoniana del sistema, descritta con le variabili canoniche coniugate di posizione e impulso.\nQuesta formulazione, nel quadro dell'interpretazione di Copenaghen, si basa su quattro postulati, detti anche principi, la cui validit\u00e0 deve essere verificata direttamente in base al confronto delle previsioni con gli esperimenti:\nL'interpretazione di Copenaghen descrive il processo di misura in termini probabilistici. Questo significa che il risultato di una misura in generale non pu\u00f2 essere previsto con certezza nemmeno se si dispone di una completa conoscenza dello stato che viene misurato.\nL'evoluzione degli stati nella meccanica quantistica obbedisce a leggi di tipo deterministico finch\u00e9 non sono effettuate misure. Al contrario in generale la misura di una qualsiasi propriet\u00e0 di un sistema \u00e8 descritta da un processo casuale. Il collasso della funzione d'onda non permette di stabilire in modo univoco lo stato del sistema antecedente alla misura. Questa differenza profonda di comportamenti dei sistemi, quando sono sotto osservazione rispetto a quando non lo sono, \u00e8 stata spesso oggetto di ampi dibattiti anche di carattere filosofico ed \u00e8 chiamata come \"Problema della Misura\".\nIl problema della quantizzazione.\nI postulati della meccanica quantistica stabiliscono che ogni stato \u00e8 rappresentato da un vettore dello spazio di Hilbert ma, fra tutti i possibili spazi di Hilbert, i postulati non indicano quale scegliere. Inoltre non viene stabilita una precisa mappa che ad ogni osservabile associ un rispettivo operatore che agisca sullo spazio Hilbert degli stati; i postulati si limitano semplicemente ad affermare che questa mappa esiste. Fissare lo spazio di Hilbert degli stati e stabilire la corrispondenza osservabile-operatore determina il \"problema della quantizzazione\", che ammette diverse soluzioni. Alcune di queste sono equivalenti dal punto di vista fisico e sono legate fra loro solo attraverso trasformazioni dello spazio di Hilbert. Per scegliere una quantizzazione, oltre a considerare il sistema fisico da descrivere, si possono imporre condizioni di compatibilit\u00e0 aggiuntive fra le strutture algebriche della meccanica classica e quelle quantistiche. Nella quantizzazione canonica ad esempio tutti gli stati sono funzioni a quadrato sommabile delle coordinate:\nAll'osservabile momento lineare (quantit\u00e0 di moto) pu\u00f2 essere associato l'operatore:\nche a meno di costanti dimensionali deriva la funzione d'onda, mentre all'osservabile posizione:\nche moltiplica la funzione d'onda per la coordinata formula_32. Ogni altra osservabile delle coordinate e degli impulsi formula_33 sar\u00e0 ottenuta mediante sostituzione formula_34 e simmetrizzazione.\nFormulazione lagrangiana.\nLa formulazione lagrangiana della meccanica quantistica \u00e8 dovuta principalmente ai lavori di Feynman, che la introdusse negli anni quaranta e che ne dimostr\u00f2 l'equivalenza con la formulazione Hamiltoniana. Le variabili posizione e velocit\u00e0 sono usate in questa formulazione per la descrizione dello stato, mentre l'evoluzione temporale \u00e8 legata invece alla lagrangiana del sistema.\nFeynman ebbe l'idea di interpretare la natura probabilistica della meccanica quantistica come la somma pesata dei contributi di tutte le evoluzioni possibili per un sistema, indipendentemente da quelle indicate dalla meccanica classica. In questo modo una particella quantistica puntiforme si propaga fra due punti formula_35 e formula_36 dello spazio seguendo tutti i cammini possibili. Ad ogni singolo cammino \u00e8 associato un peso, proporzionale all'esponenziale immaginario dell'azione classica. La probabilit\u00e0 di raggiungere formula_36 \u00e8 proporzionale quindi al modulo quadro della somma dei contributi dei singoli cammini.\nL'intera formulazione \u00e8 basata su tre postulati:\nLe curve formula_38 che contribuiscono al propagatore sono determinate unicamente dagli estremi formula_39 e formula_40 e dalla sola condizione di continuit\u00e0; una possibile curva potrebbe anche essere non differenziabile. Questo tipo di formulazione rende particolarmente agevole uno sviluppo semiclassico della meccanica quantistica, uno sviluppo asintotico in serie rispetto alla variabile formula_17.\nCon la formulazione lagrangiana introdotta da Feynman \u00e8 stato possibile evidenziare un'equivalenza fra il moto browniano e la particella quantistica.\nEffetti quantistici.\nEsistono numerosi esperimenti che hanno confermato o che hanno permesso di intuire la natura della materia e dalla radiazione a scale microscopiche descritta dalla meccanica quantistica. Molti di questi esperimenti hanno portato alla scoperta di effetti quantistici, spesso controintuitivi rispetto alla meccanica classica. Dal punto di vista storico, l'effetto fotoelettrico e lo studio dello spettro del corpo nero sono stati fra i primi esperimenti a mostrare la natura quantistica del campo elettromagnetico, che ha portato alla scoperta e alla formulazione teorica del fotone e alla verifica della legge di Planck, secondo la quale l'energia dei fotoni \u00e8 proporzionale alla loro frequenza. Lo spettro dell'atomo di idrogeno ha invece portato prima allo sviluppo del modello atomico di Bohr-Sommerfeld, poi ha permesso di formulare e verificare l'equazione di Schr\u00f6dinger. \nL'effetto tunnel consiste nella possibilit\u00e0, negata dalla meccanica classica, di un elettrone di superare una barriera di potenziale anche se non ha l'energia per farlo. Gli esperimenti sull'entanglement quantistico sono stati fondamentali nel rigettare il paradosso EPR. In tempi pi\u00f9 recenti, la superconduttivit\u00e0 e la superfluidit\u00e0 hanno attirato sempre maggiore attenzione per i possibili sviluppi tecnologici, fenomeni che sono studiati dalla fisica della materia condensata. L'effetto Casimir \u00e8 stato invece fondamentale per comprendere le fluttuazioni quantiche dei campi nel vuoto, ed \u00e8 legato alla scoperta dell'energia del vuoto.\nCronologia essenziale.\nI succitati risultati costituiscono la \"vecchia teoria dei quanti\".\nInterpretazioni della meccanica quantistica.\nEsistono diverse \"interpretazioni\" della meccanica quantistica che cercano, in modi diversi, di costruire un ponte fra il formalismo della teoria che sembra descrivere bene il mondo fisico microscopico e il comportamento \"classico\" che la materia esibisce a livello macroscopico. Una interpretazione della meccanica quantistica \u00e8 l'insieme degli enunciati volti a stabilire un ponte fra il formalismo matematico su cui \u00e8 stata basata la teoria e la realt\u00e0 fisica che questa astrazione matematica dovrebbe rappresentare. Inoltre, come caratteristica peculiare della meccanica quantistica, una interpretazione \u00e8 focalizzata anche a determinare il comportamento di tutto ci\u00f2 che non \u00e8 osservato in un esperimento. \nL'importanza di stabilire in che modo si comporta un dato sistema fisico anche quando non \u00e8 osservato, dipende dal fatto che il processo di misura interagisce in maniera irreversibile con il sistema stesso, in modo tale che non \u00e8 possibile ricostruirne completamente lo stato originario. Secondo alcuni fisici questo rappresenta una limitazione insuperabile della nostra conoscenza del mondo fisico, che sancisce una divisione fra quello che \u00e8 possibile stabilire in merito al risultato di un esperimento e la realt\u00e0 oggetto dell'osservazione. Come disse Bohr:\nSulla base di questa posizione, Niels Bohr stesso in collaborazione con altri fisici, come Heisenberg, Max Born, Pascual Jordan e Wolfgang Pauli, formul\u00f2 l'interpretazione di Copenaghen, una delle pi\u00f9 conosciute e famose interpretazioni della meccanica quantistica, i cui enunciati sono inclusi anche in alcune versioni dei postulati della meccanica quantistica. Il nome deriva dal fatto che molti dei fisici che vi hanno contribuito sono collegati, per diversi motivi, alla citt\u00e0 di Copenaghen. L'interpretazione di Copenaghen non \u00e8 stata mai enunciata, nella forma odierna, da nessuno di questi fisici, anche se le loro speculazioni hanno diversi tratti in comune con essa. In particolare, la visione di Bohr \u00e8 molto pi\u00f9 elaborata dell'interpretazione di Copenaghen, e potrebbe anche essere considerata separatamente come interpretazione della complementarit\u00e0 in meccanica quantistica.\nEsistono tuttavia molte altre interpretazioni della meccanica quantistica. L'interpretazione a \"molti mondi\" \u00e8 una fra le pi\u00f9 note interpretazioni alternative a quella di Copenaghen e sostiene che ad ogni misurazione la storia del nostro universo si separi in un insieme di universi paralleli, uno per ogni possibile risultato del processo di misurazione. Questa interpretazione nasce da un articolo del 1957 scritto da Hugh Everett III, tuttavia le sue caratteristiche fondamentali non sono mai state delineate in maniera unitaria. La pi\u00f9 nota versione di questa interpretazione si deve ai lavori di De Witt e Graham negli anni settanta.\nCiascuna interpretazione si differenzia in particolare per il significato dato alla funzione d'onda. Secondo alcune possibilit\u00e0 questa rappresenterebbe una entit\u00e0 reale che esiste sempre e indipendentemente dall'osservatore. Secondo altre interpretazioni, come quella di Bohr, la funzione d'onda rappresenta invece semplicemente una informazione soggettiva del sistema fisico rispetto e strettamente relativa ad un osservatore. Fra queste due alternative visioni \u00e8 ancora presente un dibattito nella comunit\u00e0 fisica.\nDibattito fisico e filosofico.\nSin dai primi sviluppi della meccanica quantistica, le leggi formulate in base alle evidenze sperimentali sul mondo atomico hanno dato vita a complessi dibattiti di carattere fisico e filosofico. Una delle maggiori difficolt\u00e0 riscontrate dal mondo scientifico di allora, riguardava l'abbandono della descrizione dello stato fisico di un sistema in termini di tutte le sue variabili contemporaneamente note con precisione arbitraria. Secondo l'interpretazione di Copenaghen, la limitata conoscenza dello stato fisico di un sistema \u00e8 una propriet\u00e0 intrinseca della natura e non limite degli strumenti di analisi sperimentali utilizzati o in ultimo dei nostri stessi sensi. Questa posizione non fu accolta positivamente da tutto il mondo scientifico e ancora oggi \u00e8 oggetto di dibattito. Gi\u00e0 Einstein mosse le sue critiche a questi sviluppi della meccanica quantistica, sostenendo:\nLe resistenze di Einstein nei confronti dell'interpretazione di Copenaghen e dei suoi paradossi, furono superate grazie al grande potere predittivo che le formulazioni della meccanica quantistica hanno dimostrato negli esperimenti condotti nel XX secolo. Queste conferme sperimentali spinsero ad accettare i principi e i postulati della meccanica quantistica, sebbene la questione di quale sia la realt\u00e0 al di fuori degli esperimenti resti ancora aperta. In ultima analisi, la risposta alla domanda su quale possa essere la realt\u00e0 dovrebbe essere fornita e rimandata ad una teoria del tutto, ovvero ad una teoria che sia capace di descrivere coerentemente tutti i fenomeni osservati in natura, che includa anche la forza di gravit\u00e0 e non solo le interazioni nucleari e subnucleari. L'impossibilit\u00e0 di conoscere simultaneamente ed esattamente il valore di due osservabili fisiche corrispondenti ad operatori che non commutano, ha rappresentato storicamente una difficolt\u00e0 nell'interpretare le leggi della meccanica quantistica. \nUn altro punto particolarmente oggetto di aspre critiche riguarda il ruolo della funzione d'onda e l'interpretazione secondo cui un sistema fisico pu\u00f2 trovarsi contemporaneamente in una sovrapposizione di stati differenti. Che quanto sopra enunciato sia, effettivamente, un problema concettuale e formale, venne messo in luce gi\u00e0 nel 1935 quando Erwin Schr\u00f6dinger ide\u00f2 l'omonimo paradosso del gatto. Molto si \u00e8 discusso, inoltre, su una peculiarit\u00e0 molto affascinante della teoria: il collasso della funzione d'onda sembrerebbe violare il principio di localit\u00e0. Questa caratteristica \u00e8 stata messa in luce a partire da un altro famoso \"paradosso\", quello ideato da Einstein, Podolsky e Rosen nel 1935, chiamato paradosso EPR e che avrebbe dovuto dimostrare come la descrizione fisica della realt\u00e0 fornita dalla meccanica quantistica sia incompleta.\nAlbert Einstein, pur avendo contribuito alla nascita della meccanica quantistica, critic\u00f2 la teoria dal punto di vista concettuale. Per Einstein era inconcepibile che una teoria fisica potesse essere valida e completa, pur descrivendo una realt\u00e0 in cui esistono delle mere probabilit\u00e0 di osservare alcuni eventi e in cui queste probabilit\u00e0 non sono statistiche ma ontologiche.\nLe critiche di Einstein si riferiscono alla meccanica quantistica nella \"interpretazione\" di Bohr e della scuola di Copenaghen (all'epoca non c'erano altre interpretazioni altrettanto apprezzate), ed \u00e8 in questo contesto che va \"letto\" il \"paradosso EPR\".\nEinstein non accettava inoltre l'assunto della teoria in base al quale qualcosa esiste solo se viene osservato. Einstein sosteneva che la realt\u00e0 (fatta di materia, radiazione, ecc.) sia un elemento oggettivo, che esiste indipendentemente dalla presenza o meno di un osservatore e indipendentemente dalle interazioni che pu\u00f2 avere con altra materia o radiazione. Bohr, al contrario, sosteneva che la realt\u00e0 (dal punto di vista del fisico, chiaramente) esiste o si manifesta solo nel momento in cui viene osservata, anche perch\u00e9, faceva notare, non esiste neanche in linea di principio un metodo atto a stabilire se qualcosa esiste mentre non viene osservato. \u00c8 rimasta famosa, tra i lunghi e accesi dibattiti che videro protagonisti proprio Einstein e Bohr, la domanda di Einstein rivolta proprio a Bohr: \"Allora lei sostiene che la Luna non esiste quando nessuno la osserva?\". Bohr rispose che la domanda non poteva essere posta perch\u00e9 concettualmente priva di risposta.\n\"Realt\u00e0\" della funzione d'onda.\nUn grande dibattito filosofico si \u00e8 concentrato attorno a quale \"realt\u00e0\" abbia la funzione d'onda, e quindi l'intero formalismo della meccanica quantistica, rispetto alla natura che si vuole descrivere e all'osservatore che effettua la misurazione. Un possibile punto di vista prevede che la funzione d'onda sia una realt\u00e0 oggettiva, che esiste indipendentemente dall'osservatore, e che rappresenti o sia equivalente all'intero sistema fisico descritto. All'opposto, la funzione d'onda potrebbe rappresentare, secondo un altro punto di vista, solo la massima conoscenza che un preciso osservatore \u00e8 in grado di avere di un dato sistema fisico. Bohr durante questo tipo di dibattiti sembr\u00f2 propendere per questa seconda possibilit\u00e0.\nLa risposta a questo tipo di interrogativi non \u00e8 semplice per il fatto che una teoria dell'intero universo come la meccanica quantistica dovrebbe anche descrivere il comportamento degli osservatori che vi sono dentro, spostando quindi il problema della realt\u00e0 della funzione d'onda al problema della realt\u00e0 degli osservatori stessi. In termini generali, si pu\u00f2 osservare che esiste una differenza fra le previsioni della meccanica quantistica fornite dalla funzione d'onda e le previsioni probabilistiche che \u00e8 possibile avere ad esempio per il meteo. Nel secondo caso, due previsioni del tempo indipendenti potrebbero dare risultati differenti, in base al fatto che potrebbero avere una diversa accuratezza nella conoscenza dello stato attuale della temperatura e della pressione dell'atmosfera. Nel caso della meccanica quantistica tuttavia, il carattere probabilistico \u00e8 intrinseco ed \u00e8 indipendente dal tipo di misurazioni che vengono effettuate. In questo senso, la funzione d'onda assume un significato oggettivo di realt\u00e0 e non semplicemente uno soggettivo di ci\u00f2 che \u00e8 probabile che la natura manifesti.\nEstensioni della meccanica quantistica.\nNonostante i suoi numerosi successi, la meccanica quantistica sviluppata agli inizi del XX secolo non pu\u00f2 essere considerata una teoria definitiva capace di descrivere tutti i fenomeni fisici. Un primo limite fondamentale della teoria, gi\u00e0 ben presente agli stessi scienziati che la formularono, \u00e8 la sua incompatibilit\u00e0 con i postulati della relativit\u00e0 ristretta e generale. Inoltre la formulazione originaria \u00e8 inadatta a rappresentare sistemi dove il numero di particelle presenti vari nel tempo.\nL'equazione di Schr\u00f6dinger \u00e8 simmetrica rispetto al gruppo di trasformazioni di Galileo e ha come corrispettivo classico le leggi della meccanica di Newton. L'evoluzione temporale degli stati fisici non \u00e8 quindi compatibile con la relativit\u00e0 ristretta. Tuttavia i principi della meccanica quantistica possono essere generalizzati in modo da essere in accordo con il quadro della relativit\u00e0 ristretta, ottenendo la teoria quantistica dei campi. Gli effetti associati all'invarianza per trasformazioni di Lorentz richiesta dalla relativit\u00e0 ristretta hanno come conseguenza la non conservazione del numero di particelle. Infatti, in base alla relazione fra massa ed energia, un quanto energetico pu\u00f2 essere assorbito o emesso da una particella. La descrizione completa dell'interazione elettromagnetica fra i fotoni e le particelle cariche \u00e8 fornita dall'elettrodinamica quantistica, teoria quantistica di campo capace di spiegare l'interazione tra radiazione e materia e, in linea di principio, anche le interazioni chimiche interatomiche.\nNella seconda met\u00e0 del XX secolo la teoria di campo quantistica \u00e8 stata estesa alla descrizione delle interazioni forti che avvengono all'interno del nucleo fra i quark e gluoni, con la cromodinamica quantistica. Ulteriori sviluppi hanno permesso di unificare la forza elettrica con la forza debole, responsabile dei decadimenti nucleari.\nAnche la formulazione quantistica delle teorie di campo resta in disaccordo con i principi della teoria della relativit\u00e0 generale, questo rende perci\u00f2 estremamente complesso formulare una teoria in cui la gravit\u00e0 obbedisce anche ai principi della meccanica quantistica. La cosiddetta teoria quantistica della gravitazione \u00e8 uno degli obiettivi pi\u00f9 importanti per la fisica del XXI secolo. Ovviamente, viste le numerose conferme sperimentali delle due teorie, la teoria unificata dovr\u00e0 includere le altre due come approssimazioni, quando le condizioni ricadono nell'uno o nell'altro caso. \nNumerose proposte sono state avanzate in questa direzione, come ad esempio la gravitazione quantistica a loop, in inglese \"Loop Quantum Gravity\" (LQG), o la teoria delle stringhe. La teoria delle stringhe per esempio estende la formulazione della meccanica quantistica considerando, al posto di particelle puntiformi, oggetti monodimensionali (le stringhe) come gradi di libert\u00e0 fondamentali dei costituenti materia.\nApplicazioni.\nUna buona parte delle tecnologie moderne sono basate, per il loro funzionamento, sulla meccanica quantistica. Ad esempio il laser, il microscopio elettronico e la risonanza magnetica nucleare. Inoltre, molti calcoli di chimica computazionale si basano su questa teoria.\nElettronica.\nMolti dei fenomeni studiati in fisica dello stato solido sono di natura quanto-meccanica. Lo studio dei livelli energetici degli elettroni nelle molecole ha permesso lo sviluppo di numerose tecnologie di centrale importanza nel XX secolo. I semiconduttori, come il silicio, presentano alternanza di bande di energia permessa e proibita, cio\u00e8 insiemi continui di valori energetici permessi o proibiti agli elettroni. L'ultima banda di un semiconduttore, detta banda di conduzione, \u00e8 parzialmente occupata da elettroni. Per questo motivo, se ad un semiconduttore si aggiungono impurit\u00e0 costituite da atomi in grado di cedere o accettare elettroni, si potranno avere cariche negative o positive libere in grado di ricombinarsi. \nComponendo fra loro strati di semiconduttori con queste opposte impurit\u00e0 si pu\u00f2 ottenere un dispositivo in grado di far passare la corrente solo in una direzione, come il diodo, oppure un amplificatore di un segnale, come il transistor. Entrambi sono elementi indispensabili per l'elettronica moderna; grazie a questo tipo di tecnologie possono essere realizzati in dimensioni estremamente compatte: una moderna CPU pu\u00f2 contenere miliardi di transistor in pochi millimetri. L'uso di questi tipi di semiconduttori \u00e8 alla base del funzionamento anche dei pannelli fotovoltaici.\nInformatica.\nLe ricerche pi\u00f9 innovative sono, attualmente, quelle che studiano metodi per manipolare direttamente gli stati quantistici. Molti sforzi sono stati fatti per sviluppare una crittografia quantistica, che garantirebbe una trasmissione sicurissima dell'informazione in quanto l'informazione non potrebbe essere intercettata senza essere modificata. Un'altra meta che si cerca di raggiungere, anche se con pi\u00f9 difficolt\u00e0, \u00e8 lo sviluppo di computer quantistici, basati sul calcolo quantistico che li porterebbe ad eseguire operazioni computazionali con molta pi\u00f9 efficienza dei computer classici.\nInoltre, nel 2001 \u00e8 stato realizzato un nottolino quantistico funzionante, versione quantistica del nottolino browniano."}
{"id": "2839", "revid": "1543377", "url": "https://it.wikipedia.org/wiki?curid=2839", "title": "Metabolismo", "text": "In biochimica il metabolismo (dal greco \"\u03bc\u03b5\u03c4\u03b1\u03b2\u03bf\u03bb\u03ae\" ossia \"cambiamento\"), \u00e8 l'insieme delle trasformazioni chimiche che si dedicano al mantenimento vitale all'interno delle cellule degli organismi viventi. Queste reazioni catalizzate da enzimi consentono agli organismi di crescere e riprodursi, mantenere le proprie strutture e rispondere alle sollecitazioni dell'ambiente circostante. La parola \"metabolismo\" pu\u00f2 anche riferirsi a tutte quelle reazioni chimiche che avvengono negli organismi viventi, incluse la digestione e il trasporto di sostanze all'interno delle cellule e tra cellule differenti, nel qual caso la serie di reazioni che avvengono all'interno delle cellule prende il nome di metabolismo intermedio.\nGeneralit\u00e0.\nIl metabolismo \u00e8 generalmente diviso in due categorie: catabolismo, che disgrega la materia organica e produce l'energia attraverso la respirazione cellulare e l'anabolismo che utilizza l'energia per costruire i vari componenti delle cellule, come le proteine e gli acidi nucleici.\nLe reazioni chimiche del metabolismo sono organizzate in vie metaboliche, in cui una sostanza chimica subisce un processo di trasformazione attraverso una serie di passi in un'altra sostanza, grazie a una serie di enzimi. Gli enzimi sono fondamentali per il metabolismo poich\u00e9 permettono agli organismi di compiere le reazioni chimiche volute, che necessitano di tempi di reazione che non permetterebbero la loro esecuzione spontanea. Gli enzimi agiscono come catalizzatori consentendo alle reazioni di procedere pi\u00f9 rapidamente. Essi permettono anche la regolazione delle vie metaboliche in risposta ai cambiamenti nel contesto della cellula o ai segnali provenienti da altre cellule.\nIl sistema metabolico di un particolare organismo determina quali sostanze rappresenteranno per lui un nutrimento e quali un veleno. Ad esempio, alcuni procarioti utilizzano solfuro di idrogeno come nutriente che, tuttavia, \u00e8 tossico per altri animali.\nUna caratteristica particolare del metabolismo \u00e8 la somiglianza dei componenti e delle vie metaboliche di base tra le specie viventi, anche molto diversi tra di loro. Per esempio, l'insieme di acidi carbossilici che sono conosciuti come gli intermedi del ciclo dell'acido citrico sono presenti in tutti gli organismi noti, essendo stati riscontrati in specie diverse come il batterio unicellulare \"Escherichia coli\" e nei grandi organismi multicellulari come gli elefanti. Queste somiglianze suggeriscono che le vie metaboliche siano probabilmente apparse agli inizi della storia evolutiva e si sono conservati per via della loro efficacia.\nPrincipali composti chimici.\nLa maggior parte delle strutture che compongono gli animali, le piante e i microbi sono realizzate grazie a tre classi molecolari di base: amminoacidi, carboidrati e lipidi (spesso chiamati \"grassi\"). Poich\u00e9 queste molecole sono essenziali per la vita, la maggior parte delle reazioni metaboliche si concentra sulla sintesi di queste molecole che serviranno per la costruzione delle cellule e dei tessuti. Queste molecole biochimiche possono essere unite per formare polimeri, quali DNA e proteine, macromolecole essenziali della vita.\nAmminoacidi e proteine.\nLe proteine sono composte da amminoacidi disposti in una catena lineare unita da legami peptidici. Molte proteine sono enzimi che catalizzano le reazioni chimiche proprie del metabolismo. Altre proteine hanno funzioni strutturali o meccaniche, come quelle che formano il citoscheletro, un sistema strutturale che mantiene la forma della cellula. Le proteine rivestono un ruolo importante anche nella segnalazione cellulare, nella risposta immunitaria, nell'adesione cellulare, nel trasporto attivo attraverso le membrane e nel ciclo cellulare.\nGli amminoacidi contribuiscono al metabolismo energetico cellulare fornendo una fonte di carbonio in ingresso nel ciclo dell'acido citrico (ciclo degli acidi tricarbossilici), specialmente quando una fonte primaria di energia, come il glucosio, risulta scarsa o quando la cellula subisce uno stress metabolico.\nLipidi.\nI lipidi sono il gruppo pi\u00f9 eterogeneo di sostanze biochimiche. La loro principale funzione \u00e8 quello di elementi strutturali che formano parte delle membrane biologiche, sia interne sia esterne, come la membrana cellulare, oppure possono essere utilizzati come fonte di energia. I lipidi sono generalmente definiti come molecole biologiche idrofobe o anfipatiche ma si dissolvono in solventi organici quali benzene o cloroformio. I grassi sono un grande gruppo di composti che contengono acidi grassi e glicerolo; una molecola di glicerolo collegato a tre esteri di acidi grassi \u00e8 chiamato trigliceride. Esistono diverse varianti di questa struttura di base, tra cui dorsali alternative come la sfingosina negli sfingolipidi e gruppi idrofili come il fosfato nei fosfolipidi. Steroidi, come il colesterolo, rappresentano un'altra grande classe di lipidi.\nCarboidrati.\nI carboidrati sono aldeidi o chetoni, con molti gruppi idrossile collegati, che possono esistere come catene lineari o ad anello; quelli a catena lineare sono molto pi\u00f9 reattivi nel senso della glicazione (tuttavia almeno per quanto riguarda glucosio e fruttosio l'isomero lineare rappresenta meno dell'1% del composto totale). I carboidrati sono le molecole biologiche pi\u00f9 importanti e assecondano a numerosi ruoli, ad esempio la conservazione e il trasporto dell'energia (amido, glicogeno) e la sintesi di componenti strutturali (cellulosa nelle piante, chitina negli animali). Le unit\u00e0 di base dei carboidrati sono chiamati monosaccaridi e includono il galattosio, il fruttosio e soprattutto il glucosio. I monosaccaridi possono essere collegati insieme per formare i polisaccaridi in modi diversi quasi illimitati.\nNucleotidi.\nI due acidi nucleici, il DNA e l'RNA, sono polimeri di nucleotidi. Ogni nucleotide \u00e8 composto da un fosfato collegato a un gruppo zuccherino di ribosio o desossiribosio che \u00e8 a sua volta collegato a una base azotata. Gli acidi nucleici sono fondamentali per la conservazione e per l'uso della informazione genetica e per la sua interpretazione grazie ai processi di trascrizione e biosintesi delle proteine. Queste informazioni sono protette da meccanismi di riparazione del DNA e trasmesse attraverso la replicazione del DNA. Molti virus possiedono un genoma di RNA, come l'HIV, che utilizza la trascrizione inversa per creare uno stampo di DNA dal proprio genoma virale a RNA. L'RNA contenuto nei ribozimi, come spliceosomi e ribosomi, \u00e8 simile agli enzimi e come loro \u00e8 in grado di catalizzare reazioni chimiche. I nucleosidi individuali sono realizzati collegando una base azotata a uno zucchero ribosio. Queste basi sono anelli eterociclici contenenti azoto e classificati come purine o pirimidine. I nucleotidi agiscono anche come coenzimi nelle reazioni metaboliche di trasferimento.\nCoenzimi.\nIl metabolismo coinvolge una vasta gamma di reazioni chimiche, ma la maggior parte di esse rientrano in alcuni tipi fondamentali che comportano il trasferimento di gruppi funzionali di atomi e dei loro legami all'interno di molecole. Questa chimica comune permette alle cellule di utilizzare un piccolo insieme di metaboliti intermedi per trasportare composti chimici tra diverse reazioni. Questi intermedi di trasferimento sono chiamati coenzimi. Ogni reazione che coinvolge gli intermedi di trasferimento \u00e8 effettuata da un particolare coenzima, che funge da substrato per alcuni enzimi prodotti e per alcuni enzimi consumati. Pertanto, questi coenzimi vengono continuamente sintetizzati, consumati e riciclati. La loro quantit\u00e0 esistente \u00e8 modulata dall'effetto feedback, ovvero dal rapporto tra substrato e prodotto.\nUn coenzima molto importante \u00e8 l'adenosina trifosfato (ATP), definito come \"la moneta energetica\" universale delle cellule. Questo nucleotide viene utilizzato per trasferire energia chimica tra diverse reazioni. Nelle cellule \u00e8 presente soltanto una piccola quantit\u00e0 di ATP, ma esso viene continuamente rigenerato. L'ATP funge da ponte tra il catabolismo e l'anabolismo. Il catabolismo rompe le molecole, mentre l'anabolismo le mette insieme. Le reazioni cataboliche generano ATP e le reazioni anabolizzanti lo consumano. L'ATP serve anche come portatore di gruppi fosfati nelle reazioni di fosforilazione.\nLa vitamina A \u00e8 un composto organico, necessario in piccole quantit\u00e0, che non pu\u00f2 essere sintetizzato dalle cellule. Nella nutrizione umana, la maggior parte delle vitamine assolve il compito di coenzima dopo essere state modificate; per esempio, tutte le vitamine idrosolubili sono fosforilate o sono accoppiate ai nucleotidi quando vengono utilizzate nelle cellule. La nicotinammide adenina dinucleotide (NAD+), un derivato della vitamina B3 (niacina), \u00e8 un coenzima importante che funge da accettore di idrogeno. Centinaia di tipi distinti di deidrogenasi rimuovono gli elettroni dai loro substrati e riducono il NAD+ in NADH. Questa forma ridotta del coenzima \u00e8 quindi un substrato per qualsiasi riduttasi per le cellule che necessitano di ridurre i loro substrati. Nella cellula, il NAD+ esiste in due forme correlate, NADH e NADPH. La forma NAD+/NADH \u00e8 pi\u00f9 importante nelle reazioni cataboliche, mentre quella NADP+/NADPH viene utilizzata nelle reazioni anabolizzanti.\nMinerali e cofattori.\nAnche gli elementi inorganici giocano un ruolo fondamentale nel metabolismo; alcuni sono abbondanti (ad esempio sodio e potassio), mentre altri assolvono alla loro funzione a concentrazioni minime. Circa il 99% della massa di un mammifero \u00e8 costituita da carbonio, azoto, calcio, sodio, cloro, potassio, idrogeno, fosforo, ossigeno e zolfo. Composti organici (proteine, lipidi e carboidrati) contengono la maggior parte del carbonio e dell'azoto; la maggior parte dell'ossigeno e dell'idrogeno \u00e8 presente sotto forma di acqua. Si consideri che buona parte degli ormoni (in particolare gli steroidei e i peptidici) inducono (tramite i recettori che sono vere e proprie pompe ioniche) una variazione delle quantit\u00e0 di sali disciolti nel citoplasma, tale variazione determina effetti sull'attivit\u00e0 della cellula; altri ormoni, quali l'adrenalina, agiscono senza influenzare la pressione osmotica, mediante messaggeri intracellulari (\"secondi messaggeri\").\nGli abbondanti elementi inorganici agiscono come elettroliti ionici. Gli ioni pi\u00f9 importanti sono il sodio, potassio, calcio, magnesio, cloruro, fosfato e idrogenocarbonato. Il mantenimento di precisi gradienti ionici attraverso le membrane cellulari permette di mantenere la corretta pressione osmotica e giusti valori di pH. Gli ioni sono anche fondamentali per i nervi e per la funzione muscolare: infatti il meccanismo dei potenziali d'azione, in questi tessuti, viene realizzato grazie allo scambio di elettroliti tra il liquido extracellulare e il citosol, il fluido interno alla cellula. Gli elettroliti possono entrare e uscire dalle cellule grazie a proteine chiamate canali ionici della membrana cellulare. Ad esempio, la contrazione muscolare dipende dal movimento del calcio, del sodio e del potassio attraverso i canali ionici della membrana cellulare e dei tuboli trasversi.\nI metalli di transizione sono solitamente presenti negli organismo come oligoelementi, con lo zinco e il ferro che sono quelli pi\u00f9 abbondanti. Questi metalli sono utilizzati in alcune proteine come cofattori e sono essenziali per l'attivit\u00e0 di alcuni enzimi quali i catalasi e le proteine per il trasporto dell'ossigeno, come l'emoglobina. I cofattori metallici sono legati strettamente a siti specifici nelle proteine; sebbene i cofattori enzimatici possono essere modificati durante la catalisi, essi tornano sempre allo stato originale alla fine della reazione catalizzata. I micronutrienti metallici sono oggetto di trasportatori specifici e si legano alle proteine di riserva, come la ferritina o metallotioneina, quando non vengono utilizzati.\nCatabolismo.\nIl catabolismo \u00e8 l'insieme dei processi metabolici in grado di abbattere le grandi molecole. Questi includono la scomposizione e l'ossidazione delle molecole assunte con l'alimentazione. Lo scopo delle reazioni cataboliche \u00e8 quello di fornire l'energia e i componenti necessari per le reazioni anabolizzanti. L'esatta natura di queste reazioni cataboliche differisce da organismo a organismo e gli stessi organismi possono essere classificati in base alle loro fonti di energia, come mostrato nella tabella sottostante. Le molecole organiche sono utilizzate come fonte di energia dagli organotrofi, mentre i litotrofi utilizzano substrati inorganici e fototrofi per catturare la luce solare come energia chimica. Tuttavia tutte queste diverse forme di metabolismo dipendono da reazioni di ossidoriduzione che comportano il trasferimento di elettroni da molecole donatrici, quali molecole organiche, acqua, ammoniaca, solfuro di idrogeno, a molecole accettori come ossigeno, nitrato o solfato. Negli animali queste reazioni coinvolgono molecole organiche complesse che vengono metabolizzate a molecole pi\u00f9 semplici, come l'anidride carbonica e l'acqua. Negli organismi fotosintetici, come piante e cianobatteri, queste reazioni di trasferimento degli elettroni non rilasciano energia, ma vengono utilizzate come un modo per immagazzinare quella assorbita dalla luce solare.\nIl gruppo pi\u00f9 comune di reazioni cataboliche negli animali pu\u00f2 essere suddiviso in tre fasi principali. Nella prima, grandi molecole organiche come proteine, polisaccaridi o lipidi sono digeriti nei loro componenti pi\u00f9 piccoli all'esterno delle cellule. Successivamente queste molecole pi\u00f9 piccole sono prese dalle cellule e convertite in molecole ancora pi\u00f9 piccole, di solito in coenzima A, rilasciando una certa energia. Infine il gruppo acetile del CoA viene ossidato in acqua e biossido di carbonio nel ciclo dell'acido citrico e nella catena di trasporto degli elettroni, rilasciando l'energia immagazzinata riducendo il coenzima nicotinammide adenina dinucleotide (NAD+) in NADH.\nDigestione.\nLe macromolecole come l'amido, la cellulosa o le proteine, non possono essere rapidamente assorbite dalle cellule e devono essere scomposte in composti pi\u00f9 piccoli prima di poter essere utilizzate nel metabolismo cellulare. Diversi enzimi si occupano di svolgere questo compito e comprendono le proteasi che digeriscono le proteine in amminoacidi, cos\u00ec come le glicoside idrolasi che digeriscono i polisaccaridi in zuccheri semplici, noti come monosaccaridi.\nI microbi semplicemente secernono enzimi digestivi nell'ambiente circostante, mentre gli animali li secernono esclusivamente da cellule specializzate presenti nei loro visceri. Gli aminoacidi o gli zuccheri creati da questi enzimi extracellulari vengono poi inseriti nelle cellule grazie a proteine di trasporto attivo.\nEnergia da composti organici.\nIl catabolismo dei carboidrati consiste nella loro ripartizione in unit\u00e0 pi\u00f9 piccole. I carboidrati vengono generalmente assunti nelle cellule una volta che sono stati digeriti in monosaccaridi. Una volta all'interno, la principale via di ripartizione \u00e8 la glicolisi, dove gli zuccheri, come il glucosio e il fruttosio, vengono convertiti in piruvato e viene generato ATP. Il piruvato \u00e8 un intermedio in diverse vie metaboliche, ma la maggior parte viene convertito in acetil-CoA che alimenta il ciclo dell'acido citrico. Sebbene un certo numero di ATP vengano sintetizzati nel ciclo dell'acido citrico, il prodotto pi\u00f9 importante \u00e8 il NADH, che \u00e8 costituito da NAD+ dall'ossidazione dell'acetil-CoA. Questa reazione rilascia anidride carbonica come prodotto di scarto. In condizioni anaerobiche, la glicolisi produce lattato, attraverso l'enzima l-lattato deidrogenasi re-ossida il NADH in NAD+ per il suo riutilizzo nella glicolisi. Un percorso alternativo per la degradazione del glucosio \u00e8 la via dei pentoso fosfati, che riduce il coenzima NADPH e produce pentosi come il ribosio, il componente di zucchero degli acidi nucleici.\nI grassi sono catalizzati per idrolisi di acidi grassi liberi e glicerolo. Il glicerolo entra nella glicolisi e gli acidi grassi sono scomposti per beta ossidazione per rilasciare acetil-CoA, che poi viene immessa nel ciclo dell'acido citrico. Gli acidi grassi rilasciano pi\u00f9 energia durante l'ossidazione rispetto ai carboidrati perch\u00e9 quest'ultimi contengono pi\u00f9 ossigeno nelle loro strutture. Gli steroidi vengono anche scomposti da alcuni batteri in un processo simile alla beta ossidazione comportando il rilascio di notevoli quantit\u00e0 di acetil-CoA, propionil-CoA e piruvato, che possono essere utilizzati dalla cellula per produrre energia. \"Mycobacterium tuberculosis\" pu\u00f2 anche vivere grazie al lipide colesterolo come unica fonte di carbonio e i geni coinvolti nella via di utilizzo del colesterolo sono importanti durante le varie fasi del ciclo di infezione di questo batterio responsabile della tubercolosi.\nGli aminoacidi sono utilizzati per sintetizzare le proteine e altre biomolecole o ossidati di urea e anidride carbonica come fonte di energia. Il percorso di ossidazione inizia con la rimozione del gruppo amminico grazie a una transaminasi. Il gruppo amminico viene alimentato nel ciclo dell'urea, lasciando uno scheletro di carbonio deaminato sotto forma di un chetoacido. Molti di questi chetoacidi sono intermedi del ciclo dell'acido citrico, per esempio l'acido 2-chetoglutarico permette la deaminazione di forme di acido glutammico. Gli aminoacidi glicogenici possono anche essere convertiti in glucosio, attraverso la gluconeogenesi.\nTrasformazioni energetiche.\nFosforilazione ossidativa.\nGrazie alla fosforilazione ossidativa, gli elettroni rimossi dalle molecole organiche vengono trasferiti all'ossigeno e l'energia rilasciata \u00e8 utilizzata per sintetizzare ATP. Questo processo viene svolto negli eucarioti da una serie di proteine nelle membrane mitocondriali che formano la catena di trasporto degli elettroni. Nei procarioti, queste proteine si trovano nella membrana interna della cellula. Tali proteine utilizzano l'energia rilasciata dal passaggio degli elettroni dalle molecole ridotte, come NADH, per pompare protoni attraverso la membrana.\nIl pompaggio dei protoni (ovvero dello ione idrogeno+) fuori dei mitocondri crea una differenza, attraverso la membrana, della concentrazione dei protoni stessi, andando quindi a instaurare un gradiente elettrochimico. Il gradiente agisce come una forza che spinge i protoni nuovamente all'interno dei mitocondri, grazie all'enzima ATP sintasi. Il flusso di protoni fa ruotare la subunit\u00e0, facendo s\u00ec che il sito attivo del dominio sintasi cambi di forma e fosforilizzi l'adenosina difosfato, trasformandola in ATP.\nEnergia da composti inorganici.\nIl chemiolitotrofismo \u00e8 un tipo di metabolismo utilizzato dai procarioti grazie al quale essi si procurano l'energia dalla ossidazione dei composti inorganici. Questi organismi possono utilizzare l'idrogeno, i composti solforati ridotti (come il solfuro, l'acido solfidrico e tiosolfato), l'ossido ferroso o l'ammoniaca come fonti di potere riducente e ottenere energia dall'ossidazione di questi composti con accettori di elettroni come l'ossigeno o il nitrito. Questi processi microbici sono importanti nei cicli biogeochimici globali come l'acetogenesi, la nitrificazione e la denitrificazione e sono fondamentali per la fertilit\u00e0 del suolo.\nEnergia dalla luce.\nL'energia proveniente dalla luce del sole viene catturata dalle piante, dai cianobatteri, dai batteri viola, dai chlorobi e da alcuni protisti. Questo processo viene spesso accoppiato alla conversione dell'anidride carbonica in composti organici, come parte della fotosintesi. I processi di cattura dell'energia e di successivo fissaggio al carbonio possono tuttavia operare separatamente nei procarioti, cos\u00ec come i batteri viola e verdi possono utilizzare la luce solare come fonte di energia, mentre smistano la fissazione del carbonio e la fermentazione dei composti organici.\nIn molti organismi la captazione dell'energia solare \u00e8 simile, in linea di principio, alla fosforilazione ossidativa, in quanto comporta l'immagazzinamento dell'energia come gradiente di concentrazione di protoni e, quindi, questa forza motrice protonica spinge la sintesi di ATP. Gli elettroni necessari per condurre questa catena di trasporto provengono dal centro di reazione fotosintetico o dalle rodopsine. I centri di reazione sono classificati in due tipi a seconda della tipologia di pigmento fotosintetico presente; mentre la maggior parte dei batteri fotosintetici ne possiede uno soltanto, le piante e i cianobatteri ne hanno due.\nNelle piante, alghe e cianobatteri, il fotosistema II utilizza l'energia luminosa per rimuovere gli elettroni dall'acqua, liberando ossigeno come prodotto di scarto. Gli elettroni quindi fluiscono al plastochinolo-plastocianina reduttasi, che utilizza la loro energia per pompare protoni attraverso la membrana tilacoide nel cloroplasto. Questi protoni si muovono indietro attraverso la membrana come guidati dall'ATP sintasi. Gli elettroni quindi fluiscono attraverso il fotosistema I e possono essere o utilizzati per ridurre il coenzima NADP+ per l'uso nel ciclo di Calvin o riciclati per un'ulteriore produzione di ATP.\nAnabolismo.\nFissazione del carbonio.\nLa fotosintesi \u00e8 la sintesi dei carboidrati per mezzo della luce solare e dell'anidride carbonica (CO2). Nelle piante, nei cianobatteri e nelle alghe, la fotosintesi ossigenica divide le molecole d'acqua, producendo ossigeno come prodotto di scarto. Questo processo utilizza ATP e NADPH prodotto dai centri di reazione fotosintetici, come sopra descritto, per convertire la CO2 in 3-fosfoglicerato, che pu\u00f2 poi essere convertito in glucosio. Questa reazione di fissazione del carbonio \u00e8 permessa grazie all'enzima ribulosio-bisfosfato carbossilasi, parte del ciclo di Calvin-Benson. Tre tipi diversi di fotosintesi si possono verificare: fotosintesi C3, C4 e CAM. Queste tre differiscono per la via che porta l'anidride carbonica al ciclo di Calvin, nella C3 la CO2 si fissa direttamente, mentre nel C4 e CAM la CO2 viene incorporata prima in altri composti, come adattamenti per affrontare la luce solare intensa e condizioni di asciutto.\nNei procarioti fotosintetici i meccanismi di fissazione del carbonio sono pi\u00f9 diversificati. Qui, l'anidride carbonica pu\u00f2 essere fissata dal ciclo di Calvin-Benson, un ciclo invertito dell'acido citrico o dalla carbossilazione di acetil-CoA. I procarioti chemioautotrofi fissano anch'essi la CO2 grazie al ciclo di Calvin-Benson, ma utilizzano l'energia da composti inorganici per innescare la reazione.\nCarboidrati e glicani.\nNell'anabolismo dei carboidrati, gli acidi organici semplici possono essere convertiti in monosaccaridi, come il glucosio, e quindi utilizzati per assemblare polisaccaridi come l'amido. La generazione di glucosio da composti come il piruvato, il lattato, il glicerolo, il glicerato 3-fosfato e gli aminoacidi \u00e8 chiamato gluconeogenesi. La gluconeogenesi converte il piruvato in glucosio-6-fosfato con una serie di prodotti intermedi, molti dei quali sono condivisi con la glicolisi. Tuttavia, questa via non \u00e8 semplicemente l'inverso della glicolisi, infatti molte reazioni sono catalizzate da enzimi non glicolitici, la cui presenza \u00e8 modulata dall'effetto feedback. Questo \u00e8 importante in quanto consente la formazione e la regolamentazione del glucosio a parte, impedendo che entrambi i percorsi vengano eseguiti contemporaneamente in un ciclo futile.\nAnche se i lipidi sono un modo comune di immagazzinare energia, nei vertebrati come gli esseri umani, gli acidi grassi non possono essere convertiti in glucosio attraverso la gluconeogenesi, come questi organismi non possono convertire acetil-CoA in piruvato; le piante sono in grado di farlo, ma gli animali non dispongono del meccanismo enzimatico necessario. Come risultato, dopo un lungo periodo di affamamento i vertebrati devono produrre corpi chetonici dagli acidi grassi per sostituire il glucosio nei tessuti poich\u00e9 il cervello non pu\u00f2 metabolizzarli. Altri organismi come piante e batteri risolvono il problema utilizzando il ciclo metabolico gliossilato, che bypassa la decarbossilazione nel ciclo dell'acido citrico e permette la trasformazione di acetil-CoA in ossalacetato, dove pu\u00f2 essere utilizzato per la produzione di glucosio.\nI polisaccaridi e i glicani sono fatti da sequenze aggiunte di monosaccaridi da glicosiltrasferasi grazie a un donatore di glucosio, come l'uridina difosfoglucosio (UDP-glucosio) a un gruppo accettore ossidrile su un polisaccaride. Come uno dei gruppi idrossilici sull'anello del substrato pu\u00f2 essere un accettore, i polisaccaridi prodotti possono avere strutture lineari o ramificate. I polisaccaridi prodotti possono avere loro stessi funzioni strutturali o metaboliche, o essere trasferiti ai lipidi e proteine grazie a enzimi chiamati oligosaccariltrasferasi.\nAcidi grassi, isoprenoidi e steroidi.\nGli acidi grassi vengono prodotti grazie alla sintesi degli acidi grassi che polimerizzano e quindi riducono le unit\u00e0 acetil-CoA. Le catene acide negli acidi grassi sono estese da un ciclo di reazioni che aggiungono il gruppo acile, ridurlo a un alcool, disidratarlo a un gruppo di alcheni e poi ridurlo nuovamente a un gruppo alcano. Gli enzimi della biosintesi degli acidi grassi sono suddivisi in due gruppi: negli animali e nei funghi tutte le reazioni di sintesi di acido grasso sono svolte da una singola proteina multifunzionale di tipo I, nei plastidi vegetali e nei batteri un enzima separato di tipo II compie ogni fase del percorso.\nI terpeni e gli isoprenoidi sono una grande classe di lipidi che includono i carotenoidi e formano la pi\u00f9 grande classe dei vegetali prodotti naturali. Questi composti sono sintetizzati dall'assemblamento e dalla modifica delle unit\u00e0 di isoprene donate dai precursori reattivi isopentenil pirofosfato e dimetilallil pirofosfato. Questi precursori possono essere realizzati in modi diversi. Negli animali e negli archeobatteri, la via metabolica dell'acido mevalonico produce questi composti dall'acetil-CoA, mentre nelle piante e nei batteri la via metabolica del metileritritolo fosfato utilizza piruvato e gliceraldeide-3-fosfato come substrati. Una reazione importante che utilizza questi donatori \u00e8 la biosintesi degli steroidi. Qui, le unit\u00e0 di isoprene sono unite insieme per fare squalene per poi essere ripiegate a formare una serie di anelli per creare il lanosterolo. Il lanosterolo poi pu\u00f2 essere convertito in altri steroidi, come il colesterolo e l'ergosterolo.\nProteine.\nOrganismi variano nella loro capacit\u00e0 di sintetizzare i 20 aminoacidi comuni. La maggior parte dei batteri e le piante possono sintetizzarli tutti venti, ma i mammiferi possono solo sintetizzare gli undici aminoacidi non essenziali, cos\u00ec i nove amminoacidi essenziali devono essere ottenuti dall'alimentazione. Alcuni parassiti semplici, come il batterio \"Mycoplasma pneumoniae\", sono totalmente privi della sintesi degli aminoacidi e devono assimilarli direttamente dai loro ospiti. Tutti gli amminoacidi sono sintetizzati da prodotti intermedi della glicolisi, dal ciclo dell'acido citrico o dalla via dei pentoso fosfati. L'azoto viene fornito dal glutammato e glutammina. La sintesi degli aminoacidi dipende dalla formazione dell'alfa-cheto acido appropriato, che viene poi transaminato per formare un amminoacido.\nGli aminoacidi uniti in una catena di legami peptidici formano le proteine. Ogni proteina possiede una sequenza unica di residui aminoacidici che rappresenta la sua struttura primaria. Cos\u00ec come le lettere dell'alfabeto possono essere combinate per formare una variet\u00e0 quasi infinita di parole, gli aminoacidi possono essere collegati in varie sequenze per formare una grande variet\u00e0 di proteine. Le proteine sono costituite da aminoacidi che sono stati attivati dal fissaggio a una molecola di RNA transfer tramite un legame estere. Questo precursore-tRNA viene prodotto in una reazione ATP-dipendente effettuata da un amminoacil-tRNA sintetasi. Questo tRNA \u00e8 quindi un substrato per il ribosoma, che unisce l'amminoacido alla catena proteica, utilizzando la sequenza delle informazioni contenute nell'RNA messaggero.\nSintesi dei nucleotidi e recupero.\nI nucleotidi vengono sintetizzati grazie agli amminoacidi, all'anidride carbonica e all'acido formico in percorsi che richiedono grandi quantit\u00e0 di energia metabolica. Di conseguenza, la maggior parte degli organismi dispongono di sistemi efficaci per mantenere i nucleotidi preformati. Le purine sono sintetizzate come nucleosidi (basi allegata al ribosio). Sia l'adenina sia la guanina sono sintetizzate dal precursore nucleoside inosina monofosfato, che viene, a sua volta, sintetizzato utilizzando atomi degli amminoacidi. Le pirimidine, d'altra parte, sono sintetizzate dall'acido orotico, che \u00e8 formato da glutammina e aspartato.\nXenobiotici e metabolismo ossidoriduttivo.\nTutti gli organismi sono costantemente esposti a composti che non possono utilizzare come alimenti e che risulterebbero dannosi se si accumulassero nelle cellule, in quanto non possiedono alcuna funzione metabolica. Questi composti potenzialmente dannosi sono detti xenobiotici. Gli xenobiotici, quali le droghe sintetiche, i farmaci, i veleni naturali e gli antibiotici, vengono metabolizzati da una serie di enzimi specifici. Negli esseri umani, essi includono il citocromo P450, il glucuronosiltransferasi, e glutatione S-transferasi. Questo sistema consiste in tre azioni eseguite dagli enzimi, la prima consiste nell'ossidazione dei xenobiotici (fase I) con la successiva coniugazione di gruppi idrosolubili in una molecola (fase II). Gli xenobiotici idrosolubili modificati possono quindi essere espulsi dalle cellule e, negli organismi multicellulari, possono essere ulteriormente metabolizzati prima di essere escreti (fase III). Nell'ecologia queste reazioni sono particolarmente importanti per la biodegradazione microbica degli inquinanti e per il biorisanamento di terreni contaminati. Molte di queste reazioni microbiche vengono condivise con gli organismi multicellulari, ma a causa della incredibile diversit\u00e0 di tipi di microbi questi organismi sono in grado di affrontare una gamma molto pi\u00f9 ampia di xenobiotici rispetto agli organismi pluricellulari e sono anche in grado di degradare gli inquinanti organici persistenti come i composti organoclorurati.\nUn problema correlato per gli organismi aerobici \u00e8 lo stress ossidativo. Infatti i processi della fosforilazione ossidativa e la formazione di legami disolfuro durante il ripiegamento proteico producono specie reattive dell'ossigeno come il perossido di idrogeno. Questi ossidanti dannosi vengono rimossi dai metaboliti antiossidanti, come il glutatione e gli enzimi quali catalasi e perossidasi.\nTermodinamica di organismi viventi.\nGli organismi viventi devono obbedire alle leggi della termodinamica che descrivono il trasferimento di calore e lavoro. Il secondo principio della termodinamica afferma che in ogni sistema chiuso, la quantit\u00e0 di entropia (disordine) non pu\u00f2 diminuire. Anche se gli organismi viventi pi\u00f9 complessi sembrano contraddire questa legge, la vita \u00e8 possibile in quanto tutti gli organismi sono sistemi aperti che scambiano materia ed energia con l'ambiente circostante. In questo modo le specie viventi non si trovano in equilibrio termodinamico, ma sono invece sistemi dissipativi che mantengono il loro stato di elevata complessit\u00e0 comportando un maggiore incremento dell'entropia dei loro ambienti. Il metabolismo di una cellula ottiene questo accoppiando i processi spontanei del catabolismo e i processi non spontanei dell'anabolismo. Nei termini della termodinamica del non equilibrio, il metabolismo mantiene l'ordine, creando disordine.\nRegolazione e controllo.\nPoich\u00e9 gli ambienti dove vive la maggior parte degli organismi sono in costante evoluzione, le reazioni metaboliche devono essere finemente regolate per mantenere una serie costante di condizioni all'interno delle cellule, chiamata omeostasi. La regolazione metabolica consente anche agli organismi di rispondere ai segnali e a interagire attivamente con i loro ambienti. Due concetti strettamente legati sono importanti per capire come le vie metaboliche vengono controllate. In primo luogo, un enzima regola una via aumentando o diminuendo la sua attivit\u00e0 in risposta a segnali. In secondo luogo, il controllo esercitato da questo enzima \u00e8 dato dagli effetti che questi cambiamenti hanno sulla via su cui interagisce. Per esempio un enzima pu\u00f2 mostrare grandi variazioni di attivit\u00e0, ma se questi cambiamenti hanno uno scarso effetto sul flusso di una via metabolica, allora questo enzima non \u00e8 coinvolto nel controllo del percorso.\nVi sono pi\u00f9 livelli di regolazione del metabolismo. Nel regolamento intrinseco la via metabolica si auto-regola per rispondere ai cambiamenti dei livelli dei substrati o dei prodotti; per esempio, una diminuzione della quantit\u00e0 di un prodotto pu\u00f2 aumentare la via metabolica per compensarlo. Questo tipo di regolazione comporta spesso una regolazione allosterica delle attivit\u00e0 di pi\u00f9 enzimi della via. Il controllo estrinseco comporta che una cellula di un organismo multicellulare cambi il suo metabolismo in risposta a segnali provenienti da altre cellule. Generalmente questi segnali sono in forma di messaggeri solubili, come ormoni e fattori di crescita, e vengono rilevati da specifici recettori presenti sulla superficie delle cellule. Questi segnali vengono quindi trasmessi all'interno della cellula da un secondo messaggero che spesso coinvolge la fosforilazione delle proteine.\nUn esempio molto ben studiato di un controllo estrinseco \u00e8 la regolazione del metabolismo del glucosio da parte dell'ormone insulina. L'insulina viene prodotta in risposta agli aumenti dei livelli di glucosio nel sangue. Il legame dell'ormone ai recettori dedicati sulle cellule comporta una cascata di protein-chinasi che porta le cellule ad assumere glucosio e convertirlo in molecole di immagazzinamento come acidi grassi e glicogeno. Il metabolismo del glicogeno \u00e8 controllato dall'attivit\u00e0 di fosforilasi, l'enzima che scompone il glicogeno e la glicogeno(amido) sintasi, l'enzima che rende possibile ci\u00f2. Questi enzimi sono regolati in maniera reciproca, con la fosforilazione che inibisce la glicogeno sintasi, ma attiva la fosforilasi. L'insulina provoca la sintesi di glicogeno attivando la proteina fosfatasi e producendo una diminuzione della fosforilazione di questi enzimi.\nEvoluzione.\nLe principali vie del metabolismo sopra descritte, quali la glicolisi e il ciclo dell'acido citrico, sono presenti in tutti e tre i dominii viventi (batteri, archea ed eucarioti) ed erano presenti nell'ultimo antenato comune universale. Questa cellula ancestrale universale fu un procariote e probabilmente un metanogeno con un gran numero di aminoacidi, nucleotidi, carboidrati e con capacit\u00e0 di metabolismo dei lipidi. La conservazione di queste antiche vie metaboliche durante l'evoluzione successiva potrebbe essere il risultato di queste reazioni, essendo stata una soluzione ottimale per i loro particolari problemi metabolici; infatti percorsi come la glicolisi e il ciclo dell'acido citrico sono in grado di produrre prodotti finali altamente efficienti e con un numero minimo di passaggi. Mutazioni che interessano segmenti non codificanti di DNA comportano solo il cambiamento dell'efficienza metabolica dell'individuo per il quale si verifica tale mutazione. Le prime vie metaboliche a base di enzimi, possono aver fatto parte del metabolismo delle purine, mentre precedenti percorsi metabolici potrebbero aver fatto parte dell'ipotesi del mondo a RNA.\nMolti modelli sono stati proposti per descrivere i meccanismi attraverso i quali le nuove vie metaboliche si siano evolute. Questi includono l'aggiunta sequenziale di nuovi enzimi in una via breve ancestrale, la duplicazione e divergenza di intere vie nonch\u00e9 l'assunzione di enzimi preesistenti e il loro assemblaggio in un percorso di reazione. L'importanza relativa di questi meccanismi non \u00e8 chiara, ma studi di genomica hanno dimostrato che gli enzimi in una via sono suscettibili di avere un antenato comune, il che suggerisce che molte vie si sono evolute in modo passo-passo con nuove funzioni create da fasi preesistenti della via metabolica. Un modello alternativo viene dagli studi che ripercorrono l'evoluzione delle strutture proteiche in reti metaboliche, questo suggerisce che gli enzimi siano pervasivamente reclutati, prendendo a prestito gli enzimi per svolgere le funzioni simili in diverse vie metaboliche (evidenti nel database MANET). Questo processo di assunzioni si traducono in un mosaico enzimatico evolutivo. Una terza possibilit\u00e0 \u00e8 che alcune parti del metabolismo potrebbero esistere come \"moduli\" che possono essere riutilizzati in diversi percorsi e svolgono funzioni analoghe su molecole diverse.\nCos\u00ec come l'evoluzione pu\u00f2 creare nuove vie metaboliche, l'evoluzione pu\u00f2 anche causare la perdita di alcuni funzioni metaboliche. Per esempio, in alcuni parassiti i processi metabolici che non sono essenziali per la sopravvivenza si perdono e gli aminoacidi, i nucleotidi e i carboidrati possono invece essere eliminati dall'ospite. Simili capacit\u00e0 di riduzione metabolica sono visti anche negli organismi endosimbiontici.\nStoria.\nIl termine \"metabolismo\" deriva dalla parola greca \"\u039c\u03b5\u03c4\u03b1\u03b2\u03bf\u03bb\u03b9\u03c3\u03bc\u03cc\u03c2\" - \"Metabolismos\" che significa \"cambiare\" o \"rovesciare\". I primi riferimenti al metabolismo documentati sono stati fatti, nel 1260 d.C., da Ibn al-Naf\u012bs nel suo lavoro intitolato \"Al-Risalah al-Kamiliyyah fil Siera al-Nabawiyyah\" (Il Trattato di Kamil sulla biografia del Profeta), che includeva la seguente frase \"Sia il corpo sia le sue parti sono in un continuo stato di dissoluzione e nutrimento, quindi subiscono inevitabilmente un cambiamento permanente\". La storia dello studio scientifico del metabolismo abbraccia diversi secoli ed \u00e8 iniziata con l'esame di interi animali nei primi studi, fino ad arrivare alle singole reazioni metaboliche nella biochimica moderna. I primi esperimenti controllati sul metabolismo umano sono stati pubblicati da Santorio Santorio nel 1614 nel suo libro \"Ars de statica medicina\". Egli descrisse osservazioni sul suo stesso peso corporeo prima e dopo i pasti, dopo aver dormito, lavorato o avuto rapporti sessuali, dopo il digiuno o dopo aver bevuto o escreto. Egli scopr\u00ec che la maggior parte del cibo veniva perso attraverso quello che lui chiamava \"traspirazione insensibile\".\nIn questi primi studi i meccanismi di questi processi metabolici non erano stati identificati e si riteneva che vi fosse una forza vitale che animasse i tessuti viventi. Nel XIX secolo, mentre studiava la fermentazione dello zucchero in alcool da lievito, Louis Pasteur concluse che la fermentazione fosse catalizzata da sostanze all'interno delle cellule di lievito, che defin\u00ec \"fermenti\". Egli scrisse che \"la fermentazione alcolica \u00e8 un atto correlato con la vita e l'organizzazione delle cellule di lievito, non con la morte o la putrefazione delle cellule\". Questa scoperta, insieme alla pubblicazione di Friedrich W\u00f6hler nel 1828 di un documento sulla sintesi chimica dell'urea, si distingue per essere il primo composto organico preparato da precursori del tutto inorganici. Ci\u00f2 dimostr\u00f2 che i composti organici e le reazioni chimiche presenti nelle cellule non erano diverse in linea di principio di qualsiasi altra branca della chimica.\nLa scoperta degli enzimi, avvenuta all'inizio del XX secolo per opera di Eduard Buchner, separ\u00f2 lo studio delle reazioni chimiche del metabolismo dallo studio biologico delle cellule e segn\u00f2 l'inizio della disciplina della biochimica. La mole di conoscenze biochimiche crebbe rapidamente per tutto il secolo. Uno dei biochimici pi\u00f9 prolifici di questi tempi fu Hans Adolf Krebs che forn\u00ec enormi contributi allo studio del metabolismo. Egli scopr\u00ec e descrisse il ciclo dell'urea e, in seguito lavorando con Hans Kornberg, il ciclo dell'acido citrico e il ciclo del gliossilato. La ricerca biochimica moderna ha beneficiato notevolmente dello sviluppo di nuove tecniche, come la cromatografia, la cristallografia a raggi X, la spettroscopia di risonanza magnetica nucleare, la marcatura radioisotopica, la microscopia elettronica e le simulazioni di dinamica molecolare. Queste tecniche hanno permesso la scoperta e l'analisi dettagliata delle numerose molecole e vie metaboliche delle cellule.\nProspettive terapeutiche.\nAl momento la terapia delle alterazioni metaboliche \u00e8 affidata al recupero della patologia di base e solo di recente si sono avviate delle procedure, ancora sotto studio, che tengano sotto controllo una delle cause pi\u00f9 frequenti delle alterazioni metaboliche, non secondarie a patologie primarie gi\u00e0 accertate.\nEffetti della musicoterapia sul metabolismo.\nLo studio delle effettive capacit\u00e0 terapeutiche della musica (musicoterapia) \u00e8 solo agli inizi. Studi recenti hanno dimostrato un ruolo della musica nel recupero metabolico dallo stress, nella motilit\u00e0 gastrica e intestinale, nella modulazione dei sintomi gastrointestinali legati al cancro, e nell'aumento del metabolismo lipidico e della clearance dell'acido lattico durante l'esercizio e il recupero dopo lo sforzo. Diversi studi hanno dimostrato il ruolo della musica nella diminuzione del livello di cortisolo in relazione alle operazioni chirurgiche.\nIn relazione all'atto chirurgico si assiste fisiologicamente a una risposta ipermetabolica caratterizzata dal rilascio di catecolamine, cortisolo, citochine e altri ormoni neuroendocrini modulati dall'asse ipotalamo-ipofisario e dal sistema nervoso autonomo. Questo intenso processo catabolico \u00e8 facilitato in parte dall'ipercortisolemia attraverso la promozione di glicogenolisi, lipolisi e proteolisi. La musica abbassa il livello del cortisolo, attraverso questa azione \u00e8 verosimile che intervenga nell'abbassare il metabolismo energetico il cui aumento \u00e8 particolarmente dannoso, per esempio, nei bambini ustionati.\nIl primo passo per comprendere come la musica medi il rilassamento dallo stress \u00e8 che essa aumenta i livelli di GH, attraverso il quale interviene direttamente sull'asse ipotalamo-ipofisario. L'ormone dell'accrescimento (GH) \u00e8 un ormone anabolico che stimola lo smantellamento dei triacilgliceroli, sopprime l'assorbimento cellulare dei lipidi circolanti, media effetti stimolanti la crescita in un'ampia gamma di tessuti stimolando la secrezione del fattore di crescita insulino-simile-1. Nelle fasi iniziali di una lesione, come parte della risposta acuta allo stress, si manifesta una resistenza al GH. Diversi studi suggeriscono che la musica potrebbe moderare questo effetto. Ci\u00f2 \u00e8 stato osservato in pazienti in condizioni critiche nei quali \u00e8 stato rilevato un aumento significativo della concentrazione di GH dopo l'esposizione a musica rilassante. Essi mostrarono anche una concomitante diminuzione di interleuchina-6 (citochina proinfiammatoria) e dell'adrenalina in conseguenza all'aumento dei livelli di GH.\nLa risposta del sistema nervoso autonomo verosimilmente gioca un ruolo importante nel mediare gli effetti della musica sull'attivit\u00e0 immunitaria e neuro-ormonale. La musica, infatti, ha la capacit\u00e0 di indurre un'attivit\u00e0 mentale ed emozionale in grado di modulare il funzionamento del sistema nervoso autonomo.\nGli studi che si sono occupati dell'impatto della musica sulle variabili cardiovascolari hanno trovato un aumento dei livelli di ormone rilasciante la corticotropina e di ormone adrenocorticotropo in pazienti con insufficienza cardiaca cronica, suggerendo la presenza di un feedback disfunzionale e un aumento dell'attivit\u00e0 dell'asse ipotalamo-ipofisario nell'insufficienza cardiaca cronica. La variabilit\u00e0 della frequenza cardiaca (HRV), insieme al livello sierico dell'adrenalina e della noradrenalina, \u00e8 generalmente considerato il metodo standard per valutare quantitativamente l'attivit\u00e0 cardiaca autonoma. Nei pazienti con insufficienza cardiaca cronica un alto HRV \u00e8 correlato con una migliore prognosi, viceversa, una diminuzione dell'HRV \u00e8 associata a una prognosi peggiore. In due diversi studi \u00e8 emerso che la musicoterapia porta a un significativo aumento dei parametri dell'HRV suggerendo un'attivazione musica-indotta del parasimpatico. Parallelamente il tono simpatico si \u00e8 dimostrato essere attenuato in pazienti sottoposti a musicoterapia in quanto i pazienti mostravano livelli significativamente inferiori di adrenalina e noradrenalina rispetto ai gruppi di controllo.\nDurante l'esercizio la musica viene comunemente utilizzata per bilanciare la fatica fisica ed emotiva e migliorare la performance. Recenti ricerche hanno portato evidenze fisiologiche sul ruolo della musica nel migliorare la performance, migliorando il profilo lipidico e facilitando il recupero post-esercizio. Uno dei primi lavori fatto su atleti della corsa ha dimostrato che l'ascolto di musica veloce aumentava i livelli di cortisolo ematico. Avendo il cortisolo un ruolo nel promuovere il catabolismo dei substrati energetici nei tessuti muscolare, adiposo e connettivo, ci\u00f2 suggerisce un potenziale vantaggio metabolico nell'impiego della musica ad alto ritmo durante l'esercizio.\nLa musica potrebbe anche avere un ruolo di rinforzo degli effetti dell'esercizio nel migliorare il profilo lipidico. In uno studio sulla resistenza al training in donne obese, i soggetti che ascoltavano la musica durante in training hanno mostrato un significativo aumento di lipoproteine ad alta densit\u00e0 e una significativa diminuzione del colesterolo totale, delle LDL e della percentuale totale di grasso corporeo, risultati non osservati nel gruppo di controllo.\nLa musica pu\u00f2 facilitare il recupero dopo esercizio intenso. In uno studio condotto sul maschi allenati in et\u00e0 da college, l'ascolto di musica dopo sessioni di corsa intensa ha portato a una significativa diminuzione della concentrazione del lattato ematico, rispetto al controllo."}
{"id": "2843", "revid": "780783", "url": "https://it.wikipedia.org/wiki?curid=2843", "title": "Miguel Indurain", "text": "Soprannominato \"Miguel\u00f3n\", fu professionista dal 1984 al 1996. Aveva caratteristiche di passista-scalatore, era abile discesista e fortissimo cronoman, e per lo strapotere nelle prove contro il tempo e la capacit\u00e0 di amministrare ottimamente la corsa sulle montagne venne spesso accostato al campione francese Jacques Anquetil. Nel suo palmar\u00e8s figurano cinque Tour de France vinti consecutivamente dal 1991 al 1995 \u2013 l'unico a riuscirvi, dal momento che i sette titoli consecutivi di Lance Armstrong sono stati revocati \u2013 e due Giri d'Italia in accoppiata al Tour, nel 1992 e 1993, oltre al titolo di campione del mondo a cronometro ottenuto nel 1995 e alla medaglia d'oro olimpica, nella medesima specialit\u00e0, ai Giochi di Atlanta nel 1996.\nAnche il fratello minore Prudencio Indurain, classe 1968, fu professionista dal 1991 al 1999, aiutandolo come gregario per sei anni, dal 1991 al 1996.\nCarriera.\nGli esordi.\nNato in una famiglia di agricoltori della Navarra, cominci\u00f2 con l'atletica leggera (praticava mezzofondo) per poi passare, all'et\u00e0 di undici anni, alla bicicletta. Nel settembre 1975 cominci\u00f2 a gareggiare con il Club Ciclista Villav\u00e9s, e gi\u00e0 nel 1976 ottenne quindici vittorie. Dopo la trafila delle categorie giovanili sempre con la formazione di Villava, nella primavera del 1983 debutt\u00f2 tra i dilettanti con la Reynolds, storica squadra di Irurtzun affiliata alla Reynolds professionistica. In due stagioni da dilettante vinse un Campeonato de Navarra, un titolo nazionale di categoria (entrambi nel 1983) e nel 1984 una tappa del prestigioso Tour de l'Avenir in Francia; partecip\u00f2 anche ai Giochi olimpici di , ritirandosi dalla prova in linea.\n1984-1990: i primi anni da professionista.\nIndurain divenne ciclista professionista all'et\u00e0 di vent'anni, il 4 settembre 1984, proprio con la Reynolds, squadra navarra diretta da Jos\u00e9 Miguel Echavarri. Gi\u00e0 nel 1985 prese parte ai suoi primi Grandi Giri, la Vuelta a Espa\u00f1a e il Tour de France, nemmeno ventunenne: nella corsa spagnola, che concluse all'ottantaquattresimo posto, si mise in mostra vestendo per quattro giorni la maglia oro di leader della generale, mentre alla \"Grande Boucle\" si ritir\u00f2 durante la quarta tappa. Inizialmente all'ombra del capitano Pedro Delgado, riusc\u00ec a far intravedere il suo potenziale al Tour de la Communaut\u00e9 Europ\u00e9enne (gi\u00e0 Tour de l'Avenir), prova in cui nel 1985 vinse due tappe, e che si aggiudic\u00f2 nel 1986 dopo altri due successi parziali. La sua crescita avvenne in modo graduale nella seconda parte degli anni ottanta: dopo essersi aggiudicato numerose competizioni di secondo piano in territorio spagnolo tra 1986 e 1987 e aver contribuito alla vittoria di Delgado al Tour de France 1988, nel settembre 1988 si aggiudic\u00f2 la Volta Ciclista a Catalunya grazie al successo nella cronometro dell'ultimo giorno. A spingerlo anche un eccezionale ritmo cardiaco che, a riposo, pulsava a soli 28/29 battiti al minuto, e una capacit\u00e0 polmonare di ben 8 litri.\nNel 1989 si impose nella classifica finale della Parigi-Nizza, interrompendo il dominio di Sean Kelly che durava da sette anni, e nella nona tappa del Tour de France, sui Pirenei a Cauterets. L'anno successivo, con la maglia della nuova Banesto, riusc\u00ec a ripetere i risultati in entrambe le competizioni: vinse infatti ancora la Parigi-Nizza e poi una tappa, sul traguardo pirenaico di Luz-Ardiden, al Tour de France, corsa in cui chiuse per la prima volta in \"Top 10\", decimo. In stagione si piazz\u00f2 inoltre settimo alla Vuelta a Espa\u00f1a, e aggiunse al proprio palmar\u00e8s la Cl\u00e1sica San Sebasti\u00e1n, sua unica vittoria in una classica, grazie a uno scatto sullo Jaizkibel a 35 chilometri dall'arrivo.\n1991-1993: tre vittorie al Tour de France e due al Giro d'Italia.\nForte del ruolo di capitano della sua squadra, nel maggio 1991 Indurain chiuse al secondo posto la Vuelta a Espa\u00f1a \u2013 miglior piazzamento in carriera nella gara iberica \u2013 battuto dal solo Melchor Mauri. Al Tour de France subito seguente si present\u00f2 con un ruolo di \"outsider\", e nella tappa a cronometro da Argentan a Alen\u00e7on batt\u00e9 tutti, vincendo davanti a Greg LeMond. Nella seconda parte della \"Grande Boucle\" arriv\u00f2 la sua consacrazione: nella tredicesima tappa (da Jaca a Val-Louron), dopo aver risposto all'attacco di Claudio Chiappucci (poi vincitore di giornata) sul Col d'Aspin ed essersi lasciato alle spalle i favoriti LeMond, Fignon e il proprio capitano Delgado, decretando cos\u00ec definitivamente il ricambio generazionale, conquist\u00f2 la sua prima maglia gialla. Nelle tappe seguenti riusc\u00ec a difendere il primato dagli attacchi di Gianni Bugno, arrivando in giallo fino a Parigi, quarto spagnolo a riuscirvi dopo Federico Bahamontes, Luis Oca\u00f1a e Pedro Delgado. Nel finale di stagione Bugno si prese la rivincita ai campionati del mondo su strada di Stoccarda, lasciando a Indurain la medaglia di bronzo; Indurain concluse l'anno con il successo alla Volta Ciclista a Catalunya.\nA inizio 1992 concluse terzo alla Parigi-Nizza e secondo al Giro di Romandia. Questi risultati, uniti a quelli dell'anno prima, lo portarono a presentarsi ai nastri di partenza del Giro d'Italia con i favori del pronostico: in quella corsa vest\u00ec la maglia rosa gi\u00e0 al terzo giorno, vinse la cronometro di Sansepolcro, controll\u00f2 i rivali Chiappucci e Chioccioli nelle tappe di montagna e infine inflisse loro pesanti distacchi nella cronometro finale di 66 chilometri da Vigevano a Milano, conquistando il suo primo Giro. Favorito anche al seguente Tour de France, si dimostr\u00f2 nuovamente imbattibile a cronometro: dopo aver vinto il prologo a San Sebasti\u00e1n, si impose prima nella cronometro di Lussemburgo, in cui stacc\u00f2 tutti di pi\u00f9 di tre minuti completando i 65 chilometri alla media di 49,046\u00a0km/h, e poi nella tappa da Tours a Blois, in cui copr\u00ec i 64 chilometri di percorso a 52,352\u00a0km/h di media (record per le cronometro di oltre 50 chilometri). In quel Tour evidenzi\u00f2 comunque ancora una notevole capacit\u00e0 di gestire avversari pi\u00f9 adatti alle salite, primo fra tutti Chiappucci, vincitore di due tappe alpine e della classifica scalatori, riuscendo cos\u00ec ad aggiudicarsi la sua seconda \"Grande Boucle\". La stagione si concluse senza l'acuto nel campionato del mondo, disputato in Spagna a Benidorm, in cui, pur correndo con il ruolo di favorito, si piazz\u00f2 solo sesto dovendo ancora una volta arrendersi a Bugno. Pochi giorni dopo il mondiale si aggiudic\u00f2 comunque la sua seconda Volta Ciclista a Catalunya, e con 2\u00a0023 punti divenne, in chiusura di annata, il numero uno del ranking mondiale della Federazione dei ciclisti professionisti.\nNel 1993 realizz\u00f2 un'altra accoppiata Giro-Tour. Nella gara italiana vinse due delle tre cronometro in programma, si limit\u00f2 perlopi\u00f9 a controllare e a resistere agli attacchi del lettone P\u00ebtr Ugrjumov, battuto alla fine per meno di un minuto. Nella \"Grande Boucle\", ove fu maglia gialla per quattordici tappe, nessun avversario mise invece realmente in discussione il suo primato: Indurain si aggiudic\u00f2 il prologo e la cronometro di Lac de Madine (59\u00a0km), e in classifica finale precedette Tony Rominger di quasi cinque minuti e Zenon Jasku\u0142a di quasi sei. A fine anno, dopo la medaglia d'argento in linea ai campionati del mondo di Oslo (vinti da Lance Armstrong), pot\u00e9 festeggiare di nuovo il primato nella classifica mondiale professionisti, stilata a partire da quella stagione dall'Unione Ciclistica Internazionale.\n1994-1995: gli ultimi due Tour de France, il record dell'ora e il mondiale.\nIl 1994 di Indurain inizi\u00f2 con alcuni successi in gare minori tra Spagna e Francia. Tra maggio e giugno al Giro d'Italia, complice una condizione non ottimale, il campione navarro non and\u00f2 invece oltre il terzo posto finale, senza successi parziali: a precederlo in classifica furono i giovani Evgenij Berzin, che fece sua la corsa imponendosi anche nelle due cronometro in programma, e Marco Pantani, secondo ma vincitore in due tappe sulle Alpi.\nNel mese di luglio Indurain si present\u00f2 quindi alla partenza del Tour de France con il ruolo di favorito, senza per\u00f2 quell'alone di invincibilit\u00e0 che lo aveva accompagnato fino ad allora. Tuttavia nella corsa francese non ci fu nessuno in grado di contrapporsi al suo strapotere; nella cronometro di 64\u00a0km da P\u00e9rigueux a Bergerac distanzi\u00f2 il futuro primatista dell'ora Tony Rominger di 2 minuti ed il terzo, Armand de Las Cuevas \u2013 medaglia di bronzo mondiale dell'inseguimento su pista nel 1990 \u2013 di 4 minuti e 20 secondi. De Las Cuevas, partito 4 minuti prima, fu superato dallo spagnolo a dieci chilometri dal traguardo. Sconfitto da Ugrjumov e Pantani nella cronoscalata di Avoriaz, Indurain giunse comunque a Parigi da vincitore. Qualche settimana pi\u00f9 tardi un controllo \u2013 effettuato il 15 maggio precedente al Tour de l'Oise \u2013 riscontr\u00f2 per\u00f2 una sua positivit\u00e0 all'antidoping: il navarro, veniva evidenziato, aveva assunto salbutamolo, sostanza proibita dalla legislazione francese, ma non dall'Unione Ciclistica Internazionale. Indurain venne comunque presto scagionato per aver dimostrato che l'utilizzo del farmaco era dovuto a scopi terapeutici, per la cura dell'asma. Il 2 settembre 1994, rinunciando anche ai mondiali su strada di Agrigento, riusc\u00ec a battere il record dell'ora: nell'occasione, sulla pista del velodromo di Bordeaux, percorse ben 53,040 chilometri con un rapporto 59\u00d714 da 8,86 metri a pedalata, superando di 327 metri il precedente primato detenuto da Graeme Obree. Solo 49 giorni dopo, va detto, questo nuovo record venne superato, sulla stessa pista francese, da Rominger. Il record, come tutti quelli ottenuti dal 1984 in poi su biciclette speciali, verr\u00e0 poi annullato dall'UCI nel settembre 2000, e riclassificato come \"miglior prestazione umana sull'ora\".\nNel 1995 Indurain vinse il suo quinto Tour de France consecutivo, entrando nella leggenda della corsa francese ed eguagliando Jacques Anquetil, Eddy Merckx e Bernard Hinault a quota cinque successi nella corsa. In quest'annata i suoi principali avversari furono Alex Z\u00fclle e Bjarne Riis, che tuttavia non riuscirono mai a lottare realmente per il primato; lo spagnolo dimostr\u00f2 anzi il proprio strapotere con l'attacco nella frazione pianeggiante verso Liegi (quel giorno lo segu\u00ec a ruota il solo Johan Bruyneel, che poi lo batt\u00e9 all'arrivo). La stagione su strada del navarro termin\u00f2 con i campionati del mondo in Colombia, durante i quali conquist\u00f2 un oro nella gara a cronometro ed un argento nella prova in linea, dietro al connazionale Abraham Olano; pochi giorni dopo, il 15 ottobre, sulla pista in altura di Bogot\u00e0 tent\u00f2 di riprendere il record dell'ora a Rominger (che lo aveva intanto portato a 55,291\u00a0km), ma dovette abbandonare, dopo aver percorso 25 chilometri, anche a causa del vento.\n1996-1997: l'oro olimpico e il ritiro.\nNella primavera 1996 si aggiudic\u00f2 diverse gare nella Penisola Iberica (Volta ao Alentejo, Vuelta a Asturias e Euskal Bizikleta) e per la seconda volta il Crit\u00e9rium du Dauphin\u00e9 Lib\u00e9r\u00e9. Si present\u00f2 quindi nuovamente alla \"Grande Boucle\", puntando a battere il record di cinque vittorie nella corsa francese condiviso con Anquetil, Merckx e Hinault. La corsa (che pure, in omaggio a Indurain, passava per Pamplona) diede per\u00f2 indicazioni differenti: lo spagnolo accus\u00f2 una pesante crisi ipoglicemica nella tappa di Chamb\u00e9ry-Les Arcs, non riusc\u00ec a riprendersi nemmeno nelle frazioni successive e concluse la corsa all'undicesimo posto, staccato di 14'14\" dal vincitore Bjarne Riis. La stagione comunque venne resa meno amara dalla conquista della medaglia d'oro nella gara a cronometro alle Olimpiadi di Atlanta. In settembre prese il via alla Vuelta a Espa\u00f1a, cinque anni dopo l'ultima presenza, dovendo per\u00f2 ritirarsi, a causa di problemi respiratori durante la tappa di Lagos de Covadonga. Non venne quindi selezionato per i mondiali di Lugano.\nFu la Vuelta 1996 l'ultima gara di rilievo cui partecip\u00f2: dopo alcuni mesi in cui si era vociferato un suo passaggio alla ONCE legato a un deterioramento dei rapporti con la Banesto, il 2 gennaio del 1997 annunci\u00f2 il suo ritiro dal ciclismo. Nei tredici anni di carriera da professionista vinse 111 gare e vest\u00ec per 4 giorni la maglia amarillo alla Vuelta a Espa\u00f1a, per 29 giorni la maglia rosa al Giro d'Italia e per 60 giorni la maglia gialla al Tour de France."}
{"id": "2845", "revid": "1632387", "url": "https://it.wikipedia.org/wiki?curid=2845", "title": "Magnesio", "text": "Il magnesio \u00e8 l'elemento chimico della tavola periodica degli elementi che ha come simbolo Mg e come numero atomico 12. Il magnesio \u00e8 l'ottavo elemento pi\u00f9 abbondante e costituisce circa il 2% della crosta terrestre; inoltre \u00e8 il terzo per abbondanza tra gli elementi disciolti nell'acqua di mare. In natura, per la sua elevata reattivit\u00e0, non esiste allo stato libero, ma si trova combinato con altri elementi. Questo metallo alcalino terroso \u00e8 principalmente usato come agente legante nella produzione di leghe alluminio-magnesio.\nCaratteristiche.\nIl magnesio \u00e8 un metallo leggero, di colore bianco argento e abbastanza duro, che assume un aspetto opaco, per ossidazione superficiale, se esposto all'aria. \nApplicazioni.\nI composti di magnesio, soprattutto l'ossido di magnesio, sono usati principalmente come materiale refrattario nei rivestimenti delle fornaci per la produzione di ferro e acciaio, metalli non ferrosi, vetro e cemento. L'ossido di magnesio e altri composti sono usati anche in agricoltura (il magnesio \u00e8 componente essenziale della clorofilla), e nell'industria chimica e delle costruzioni. L'utilizzo principale di questo elemento \u00e8 come additivo nelle leghe con l'alluminio dato che ne migliora le propriet\u00e0 meccaniche, tecnologiche (lavorabilit\u00e0), e di saldatura. Le leghe alluminio-magnesio sono utilizzate soprattutto nelle lattine per le bevande, ma anche nei cerchi degli pneumatici automobilistici.\nI costi industriali in metallurgia sono prossimi a quelli dell'alluminio, ma a causa dell'infiammabilit\u00e0 le attrezzature devono essere dotate di apparati in atmosfera controllata, evitando il contatto con l'ossigeno atmosferico; questo incrementa anche se di poco il costo della produzione.\nAltri utilizzi:\nStoria.\nIl nome prende origine dalla parola greca (\u039c\u03b1\u03b3\u03bd\u03b7\u03c3\u03af\u03b1, \"Maghnes\u00eda\") che indica una prefettura della Tessaglia nell'antica Grecia chiamata Magnesia, dalla quale prende il nome, per alterazione, anche il manganese. Il termine \"magnesia\" veniva in passato attribuito dagli alchimisti a numerose sostanze, chimicamente diverse ma simili per consistenza e colore, estratte nel territorio della citt\u00e0.\nJoseph Black, in Inghilterra, riconobbe il magnesio come elemento nel 1755, Sir Humphrey Davy lo isol\u00f2 elettroliticamente nel 1808 da una miscela di magnesia e ossido di mercurio, mentre Antoine Bussy lo prepar\u00f2 in forma coerente nel 1831.Si trova in grossi giacimenti di magnesite, dolomite e altri minerali.\nDisponibilit\u00e0.\nIl magnesio viene ottenuto principalmente dall'elettrolisi di cloruro di magnesio fuso, presente in salamoie e acqua di mare. Anche se il magnesio si trova in oltre 60 minerali, solo dolomite, magnesite, brucite, carnallite e olivina sono di importanza commerciale.\nIsotopi.\nIl magnesio-26 \u00e8 un isotopo stabile ed ha trovato applicazione in geologia isotopica, similarmente all'alluminio. Il 26Mg \u00e8 un prodotto radiogenico del 26Al (con un'emivita di anni). Larghi arricchimenti di 26Mg sono stati osservati all'interno di alcune meteoriti. L'abbondanza anomala di 26Mg viene attribuita al decadimento dell'alluminio-26. Quindi le meteoriti devono essersi formate nella nebulosa solare prima che il 26Al decadesse. Questi frammenti sono quindi tra i pi\u00f9 antichi oggetti del sistema solare e conservano informazioni sulla sua storia iniziale.\nPrecauzioni.\nIl magnesio in forma pura \u00e8 altamente infiammabile, specialmente se in polvere. Brucia con una fiamma bianca dalla luce accecante.\nIl magnesio sotto forma di polvere reagisce rapidamente e in maniera esotermica a contatto con l'aria o l'acqua e deve essere maneggiato con cura. Non si deve mai usare acqua per estinguere un fuoco di magnesio. Il magnesio acceso a contatto con il vapore acqueo, reagisce:\nLa reazione produce idrogeno (H2) che pu\u00f2 infiammarsi ed esplodere a causa del calore sviluppato dalla reazione stessa.\nComposti organici.\nOltre che nelle rocce e nell'acqua marina, il magnesio \u00e8 presente sia nel mondo vegetale sia in quello animale, di cui costituisce uno dei componenti essenziali. Dalla cessione dei due elettroni che si trovano nello strato pi\u00f9 esterno dell'atomo di magnesio si forma lo ione magnesio (Mg2+), che costituisce la forma reattiva dell'elemento, in grado di legarsi a macromolecole e di servire da cofattore enzimatico. Come il carbonio si \u00e8 selezionato fra gli altri elementi dall'evoluzione biologica per la formazione delle molecole organiche, cos\u00ec il magnesio \u00e8 risultato il pi\u00f9 adatto, per le sue propriet\u00e0 stereochimiche, a legarsi in maniera reversibile a strutture macromolecolari come alcuni enzimi del metabolismo energetico.\nIl magnesio ha una fondamentale importanza per le piante; la clorofilla, fondamentale per la cattura energetica dalla luce nella fotosintesi, \u00e8 una porfirina che ha in posizione centrale un atomo di magnesio. Negli animali e nell'uomo, il magnesio \u00e8 coinvolto nella sintesi e nell'utilizzo dell'ATP, importantissimo mediatore energetico, nei processi di glicolisi e di gluconeogenesi, nella sintesi e nella duplicazione degli acidi nucleici.\nIl magnesio nell'alimentazione.\nL'apporto quotidiano raccomandato di magnesio per un adulto \u00e8 di per gli uomini e 300\u00a0mg per le donne (Lichton, 1989), dose aumentabile fino a 450\u00a0mg nel periodo di gravidanza e allattamento. Il magnesio \u00e8 responsabile di molti processi metabolici essenziali come la formazione dell'urea, la trasmissione degli impulsi muscolari, la trasmissione nervosa e la stabilit\u00e0 elettrica cellulare.\nLa mancanza di magnesio nell'organismo pu\u00f2 portare a nausea e vomito, diarrea, ipertensione, spasmi muscolari, insufficienza cardiaca, confusione, tremiti, debolezza, cambiamenti di personalit\u00e0, apprensione e perdita della coordinazione.\nIl magnesio \u00e8 contenuto in molti prodotti alimentari, come i cereali (soprattutto integrali), le noci (160\u00a0mg per 100 grammi di prodotto), le mandorle (200\u00a0mg), le arachidi (120\u00a0mg), il miglio e il grano saraceno (120\u00f7140\u00a0mg), il cacao (400\u00a0mg), il germe di grano, le lenticchie, le verdure verdi (soprattutto spinaci) e anche nelle carni, nei farinacei e nei prodotti lattiero-caseari.\nEsistono acque minerali ricche in sali di magnesio (acque magnesiache).\nSalute.\nDiversi studi hanno evidenziato l'importanza di avere il giusto livello di magnesio nel corpo per ridurre i sintomi della COVID-19.\nSaggio di riconoscimento.\nIl catione Mg2+ ha un suo saggio specifico di riconoscimento. Lo si scioglie in acido cloridrico diluito, per poi portarlo a pH fortemente basico (maggiore di 10) con ausilio di una soluzione di idrossido di sodio. Si ha la formazione di idrossido di magnesio. Questo composto in presenza di tiazolo (noto anche come giallo tiazolo) precipita colorando la soluzione di rosso."}
{"id": "2846", "revid": "1590006", "url": "https://it.wikipedia.org/wiki?curid=2846", "title": "Manganese", "text": "Il manganese \u00e8 un metallo, \u00e8 l'elemento chimico nella tavola periodica che ha simbolo Mn e numero atomico 25.\nCaratteristiche principali.\nIl manganese \u00e8 un metallo grigio-bianco, di aspetto simile al ferro; \u00e8 duro e molto fragile, si pu\u00f2 fondere solo con difficolt\u00e0 e si ossida molto facilmente. Il manganese metallico diventa ferromagnetico solo dopo un trattamento specifico.\nGli stati di ossidazione pi\u00f9 comuni del manganese sono +2, +3, +4, +6 e +7, sebbene sia stato osservato in tutti gli stati di ossidazione da +1 a +7. Lo ione Mn2+ compete spesso con quello Mg2+ nei sistemi biologici, e i composti del manganese in cui il manganese ha stato di ossidazione +7 sono dei potenti ossidanti.\nApplicazioni.\nIl manganese \u00e8 essenziale per la produzione di ferro e acciaio in virt\u00f9 delle sue propriet\u00e0 desolforanti, deossigenanti e leganti. \nIl manganese non ha sostituti adatti per le sue applicazioni principali.\nIn chimica organica \u00e8 anche utilizzato come catalizzatore in reazioni come l'epossidazione di Jacobsen.\nStoria.\nIl manganese \u00e8 stato usato fin dalla preistoria: pigmenti a base di diossido di manganese sono stati ritrovati in pitture rupestri di anni fa. Gli Egizi e i Romani usavano composti di manganese nella fabbricazione del vetro, per renderlo incolore o per colorarlo di viola; il minerale di ferro che usavano gli Spartani per fabbricare le loro armi conteneva una certa quantit\u00e0 di manganese, che si concentrava durante la fusione creando una lega ferro-manganese che conferiva alle armi spartane la loro leggendaria durezza.\nNel XVII secolo il chimico tedesco Johann Rudolph Glauber produsse per primo il permanganato, un utile reagente chimico, sebbene alcuni pensino che sia in realt\u00e0 stato scoperto da Ignatius Kaim nel 1770. Entro la met\u00e0 del XVIII secolo il diossido di manganese era gi\u00e0 usato per la fabbricazione del cloro; il chimico svedese Scheele cap\u00ec per primo che il manganese era un elemento chimico, che venne isolato in forma pura dal suo collega Johan Gottlieb Gahn nel 1774 riducendo il diossido con carbonio. Agli inizi del XIX secolo iniziarono ad essere riconosciuti i brevetti in chimica, e gli scienziati cominciarono a sperimentare l'effetto del manganese nella composizione dell'acciaio. Nel 1816 venne rilevato che l'aggiunta di manganese al ferro rendeva quest'ultimo pi\u00f9 duro senza diminuirne la resilienza.\nRuolo biologico.\nIl manganese \u00e8 un oligonutriente per tutte le forme di vita.\nMolte classi di enzimi contengono uno o pi\u00f9 atomi di manganese come cofattori: le ossidoriduttasi, le transferasi, le idrolasi, le liasi, le isomerasi, le ligasi, le lectine e le integrine. I polipeptidi pi\u00f9 famosi che contengono manganese sono l'arginasi, la superossido dismutasi e la tossina della difterite.\nAbbondanza.\nGiacimenti di manganese sono frequenti sulla crosta terrestre, ma distribuiti irregolarmente; quelli negli Stati Uniti sono piuttosto poveri e l'estrazione \u00e8 molto costosa. L'Ucraina e il Sudafrica insieme possiedono pi\u00f9 dell'80% di tutti i giacimenti di manganese sulla terra: altri produttori di manganese sono la Cina, il Burkina Faso, il Ghana, il Messico e l'Australia.\nGrandi quantit\u00e0 di manganese sono presenti sul fondale degli oceani sotto forma di noduli di manganese; negli anni '60 e '70 sono stati studiati alcuni modi per raccogliere manganese dal fondale oceanico, ma senza successo. Le ricerche in materia sono state abbandonate alla fine degli anni '70.\nComposti importanti.\nIl permanganato di potassio \u00e8 un reagente usato comunemente in laboratorio come ossidante e in medicina e veterinaria per uso esterno, per esempio nel trattamento di alcune malattie dei pesci.\nIl diossido di manganese \u00e8 usato nei tipi pi\u00f9 vecchi di pile a secco, per decolorare il vetro contaminato da tracce di ferro o per colorarlo di viola; lo stesso composto \u00e8 responsabile del colore viola dell'ametista. Lo stesso composto \u00e8 usato nella fabbricazione industriale di cloro e ossigeno e per vernici.\nIsotopi.\nIn natura il manganese \u00e8 composto di un solo isotopo stabile, 55Mn. Sono stati sintetizzati 18 diversi radioisotopi di manganese: i pi\u00f9 stabili sono il 53Mn con emivita di 3,7 milioni di anni, il 54Mn con 312,3 giorni e il 52Mn con 5,591 giorni. Tutti gli altri sono molto radioattivi con emivite di meno di tre ore, e spesso di meno di un minuto. Il manganese ha anche tre stati metastabili.\nIl manganese fa parte del gruppo del ferro, che si pensa venga sintetizzato nelle stelle giganti poco prima delle esplosioni di supernova. Il manganese-53 decade in 53Cr; vista la sua relativamente breve emivita, il radionuclide naturale 53Mn \u00e8 estinto sulla terra. Gli isotopi di manganese sono normalmente mescolati con isotopi di cromo e hanno applicazioni in geologia: il rapporto isotopico Mn-Cr conferma le prove fornite dal rapporto 26Al e 107Pd per quanto riguarda la primissima storia del sistema solare. Le variazioni nei rapporti 53Cr/52Cr e Mn/Cr in molti meteoriti suggeriscono che il sistema isotopico Mn-Cr derivi dal decadimento \"in-situ\" del 53Mn nei corpi planetari differenziati. Quindi il 53Mn fornisce prove ulteriori sui processi nucleosintetici immediatamente successivi alla condensazione del sistema solare.\nGli isotopi di manganese variano in numero di massa da 46 (46Mn) a 65 (65Mn). Il modo di decadimento principale prima dell'isotopo stabile (55Mn), \u00e8 la cattura elettronica e il modo principale dopo di esso \u00e8 il decadimento beta.\nPrecauzioni.\nIl manganese puro \u00e8 tossico. Esposizione a polveri/fumi di manganese non dovrebbero oltrepassare rispettivamente il valore massimo di 5\u00a0mg/m\u00b3/1\u00a0mg/m\u00b3 OSHA PEL (\"Permissible Exposure Limit\") 8-Hr TWA (\"Time-Weighted Average\"), a causa della loro tossicit\u00e0.\nSoluzioni acide di permanganato ossidano qualunque materiale organico con cui vengono a contatto: questa reazione genera calore sufficiente a incendiare alcune sostanze organiche.\nTossicit\u00e0.\nUn'intossicazione cronica sull'arco di pi\u00f9 anni da mangano (manganismo) \u00e8 caratterizzata dai sintomi tipici del parkinsonismo, ovvero aumento del tono muscolare, tremore, instabilit\u00e0 posturale, ipoamimia. Si tratta a tutti gli effetti di una forma della sindrome di Parkinson secondaria. Per questo il manganese \u00e8 elencato nella lista delle sostanze pericolose stilata dall'OSHA."}
{"id": "2847", "revid": "125865542", "url": "https://it.wikipedia.org/wiki?curid=2847", "title": "Molibdeno", "text": "Il molibdeno \u00e8 l'elemento chimico di numero atomico 42 (gruppo 6 della tavola periodica) e il suo simbolo \u00e8 Mo.\nCaratteristiche.\nIl molibdeno \u00e8 un metallo di transizione. In forma pura \u00e8 di colore bianco argenteo. \u00c8 un metallo molto duro e tra gli elementi \u00e8 quello contraddistinto da uno dei pi\u00f9 elevati punti di fusione. In piccola quantit\u00e0 ha un effetto indurente sull'acciaio.\nIl molibdeno \u00e8 importante nel nutrimento delle piante e nei sistemi biologici compare in alcuni enzimi, tra cui la xantina ossidasi.\nApplicazioni.\nOltre due terzi del molibdeno prodotto sono impiegati nelle . L'uso del molibdeno \u00e8 cresciuto notevolmente durante la seconda guerra mondiale, quando fu necessario trovare alternative al tungsteno per produrre acciaio di elevata durezza.\nAncora oggi il molibdeno \u00e8 usato per produrre leghe ad alta durezza e acciai resistenti alle alte temperature. Leghe speciali contenenti molibdeno, come per esempio le \"Hastelloy\" sono notoriamente molto resistenti al calore e alla corrosione. Il molibdeno \u00e8 usato nella produzioni di parti di aerei e missili, nonch\u00e9 nei filamenti e nelle protesi dentarie.\nIl solfuro di molibdeno \u00e8 un buon lubrificante, specialmente alle alte temperature. \u00c8 usato come semiconduttore anche in applicazioni elettroniche (thin-film transistor, TFT). Il solfuro e ossido di molibdeno trova uso anche come catalizzatore nell'industria petrolchimica, specialmente in catalizzatori usati per rimuovere lo zolfo dal petrolio e dai suoi derivati. I catalizzatori di ossido a base di molibdeno sono utilizzati per reazioni di ossidazione selettiva; le applicazioni tipiche sono l'ossidazione del propano, del propilene o dell'acroleina all'acido acrilico. Inoltre viene utilizzato come lubrificante nelle scioline. \u00c8 utilizzato anche per i rivestimenti, specchi speciali e celle solari.\nL'isotopo 99Mo \u00e8 impiegato nell'industria e nella medicina nucleare. Infatti \u00e8 un precursore del tecnezio, elemento alla base di molti radiofarmaci.\nI pigmenti a base di molibdeno hanno colori che variano tra il giallo intenso e l'arancione vivo e vengono usati nelle vernici, negli inchiostri e nei manufatti di plastica e di gomma.\nStoria.\nIl molibdeno (dal greco \u03bc\u03cc\u03bb\u03c5\u03b2\u03b4\u03bf\u03c2 \"m\u00f3lybdos\", \"simile al piombo\") non si trova puro in natura e i composti reperibili venivano confusi, fino al XVIII secolo, con composti di carbonio o piombo. Nel 1778 Carl Wilhelm Scheele cap\u00ec che il molibdeno era un elemento diverso dalla grafite e dal piombo e riusc\u00ec a isolare l'ossido del metallo dalla molibdenite, un minerale. Nel 1782 Hjelm isol\u00f2 un estratto impuro di molibdeno riducendo l'ossido con carbonio.Dapprima il molibdeno fu poco usato e rimase confinato nei laboratori fino al tardo XIX secolo. Poi la Schneider and Co, una compagnia francese, prov\u00f2 a usare il molibdeno come agente legante per l'acciaio delle piastre di corazzatura e scopr\u00ec le sue utili propriet\u00e0.\nDisponibilit\u00e0.\nIl molibdeno si trova in minerali come la wulfenite (PbMoO4) o la powellite (CaMoO4), ma la principale sorgente commerciale di molibdeno \u00e8 la molibdenite (MoS2). Il molibdeno \u00e8 estratto come minerale primario, cio\u00e8 esistono miniere di molibdeno, ed \u00e8 anche recuperato come sottoprodotto dell'estrazione del rame. Il molibdeno \u00e8 presente nel minerale in concentrazioni che vanno dallo 0,01% allo 0,5%. Circa la met\u00e0 di tutto il molibdeno estratto nel mondo proviene dagli Stati Uniti, in cui la Phelps Dodge Corporation \u00e8 il principale fornitore.\nLa missione russa Luna 24 scopr\u00ec un singolo granulo () di molibdeno puro in un frammento di pirosseno prelevato dal Mare Crisium sulla Luna.\nRuolo biologico.\nTracce di molibdeno, in ragione di poche parti per milione, sono reperibili nelle piante e negli animali: il molibdeno \u00e8 un oligonutriente necessario a molte forme di vita. Suoli poveri di molibdeno possono essere del tutto sterili e non permettere la crescita delle piante, in cui il molibdeno \u00e8 coinvolto nei processi di azotofissazione e di riduzione dei nitrati. Infatti \u00e8 presente nell'enzima batterico nitrogenasi, che da azoto atmosferico ed equivalenti riducenti genera molecole di ammoniaca.\nNegli animali e nell'uomo sono stati identificati tre enzimi che hanno assoluto bisogno di molibdeno per il loro corretto funzionamento:\nGli alimenti pi\u00f9 ricchi in molibdeno sono le crucifere, i legumi e certi cereali. In certi animali, integrare la dieta con piccole quantit\u00e0 di molibdeno aiuta la crescita.\nIsotopi.\nIl molibdeno ha sei isotopi stabili e circa due dozzine di radioisotopi, di cui la gran parte ha emivita dell'ordine dei secondi. Il 99Mo \u00e8 usato per creare 99Tc per l'industria degli isotopi nucleari. Il mercato per i prodotti del 99Mo ha un valore complessivo stimato dell'ordine di 100 milioni di dollari l'anno.\nPrecauzioni.\nLa polvere e i composti di molibdeno, come il triossido di molibdeno e i molibdati solubili in acqua possono essere leggermente tossici se respirati o ingeriti. I manuali di laboratorio riportano che il molibdeno, comparato con gli altri metalli pesanti, ha tossicit\u00e0 relativamente bassa. Difficilmente si osservano casi di tossicit\u00e0 acuta da molibdeno negli esseri umani, perch\u00e9 la dose necessaria \u00e8 eccezionalmente elevata. \u00c8 pi\u00f9 probabile un'intossicazione cronica da molibdeno per esposizione in miniere, negli impianti di raffinazione o negli impianti chimici, ma a oggi non sono mai stati riportati casi simili. Mentre i composti solubili del molibdeno sono considerati leggermente tossici, quelli insolubili come il disolfuro di molibdeno usato per lubrificare sono considerati non tossici.\nIn ogni caso, catene di eventi ambientali legati al molibdeno possono provocare gravi conseguenze sulla salute. Nel 1996 in Svezia un aumento delle piogge acide vicino a Uppsala provoc\u00f2 una moria delle piante di cui si cibavano le renne della campagna circostante; questo spinse le renne affamate ad avventurarsi nei campi coltivati ad avena per sfamarsi. Purtroppo gli agricoltori, per riparare il terreno dalle piogge acide, avevano sparso molto calcare sui campi, alterandone il contenuto di alcuni elementi in traccia, fra cui il cadmio. Cos\u00ec l'avena, cresciuta su campi ricchi di oligoelementi, aveva concentrato nei suoi semi grandi quantit\u00e0 di molibdeno: quando le renne se ne cibarono il rapporto rame/molibdeno del loro fegato venne gravemente alterato, causando negli animali magrezza, decolorazione del pelo, ulcere, diarrea, convulsioni, cecit\u00e0, osteoporosi e malattie cardiache.\nNegli Stati Uniti il regolamento OSHA specifica che la massima esposizione al molibdeno in una giornata lavorativa di 8 ore durante una settimana di 40 ore non deve essere maggiore di 15 milligrammi per metro cubo. Il NIOSH invece consiglia un limite di esposizione di 5\u00a0000\u00a0mg per metro cubo.\nCuriosit\u00e0.\nDa questo minerale prende il nome la lista del molibdeno, elenco di richieste di materie prime e di materiali bellici che Benito Mussolini invi\u00f2 alla Germania di Adolf Hitler come condizione per l'entrata dell'Italia nella seconda guerra mondiale; la lista venne presa come esagerazione dato che la richiesta italiana di molibdeno superava la produzione mondiale annua."}
{"id": "2848", "revid": "767487", "url": "https://it.wikipedia.org/wiki?curid=2848", "title": "Mignon \u00e8 partita", "text": "Mignon \u00e8 partita \u00e8 un film italiano del 1988 diretto da Francesca Archibugi ed interpretato, fra gli altri, da Stefania Sandrelli e Massimo Dapporto.\nTrama.\nMignon, quindicenne parigina sofisticata, snob e altezzosa, giunge a Roma ospite di un ramo 'popolano' della sua famiglia, i Forbicioni, mandatavi dalla madre dopo che il pap\u00e0, fratello del capo famiglia romano, si \u00e8 trovato sotto inchiesta della Giustizia francese a causa del crollo di un palazzo costruito con materiali difettosi dalla sua impresa edile a Il Cairo, che ha causato la morte di due persone.\nLa ragazza \u00e8 un corpo estraneo tra uno zio troppo assente, la svagata zia Laura e i cinque cugini e, riservata e superba, anche dichiaratamente scontrosa, nulla fa per integrarsi con questi: non con la coetanea, e \"trucida\", Chiara, con cui litiga spesso, non col pi\u00f9 grande Tommaso, grossolano diciassettenne, n\u00e9 con la piccola e imbranata Antonella, n\u00e9 col piccolo Giacomino di un anno e mezzo. Si trova invece a legare piuttosto con il tredicenne Giorgio, che ha forse i suoi stessi gusti in tema di libri, che ama lo studio e la letteratura; Giorgio finisce per innamorarsi di lei ma, timido e riservato, non lo rivela a nessuno.\nCacio, becero bulletto di quartiere e grande amico di Tommaso \u2013 che induce persino a rubacchiare in casa per pagarsi le uscite insieme \u2013, la corteggia sguaiatamente e la straniera, annoiata e inquieta, tormentata dal rifiuto della madre che continua a lasciarla in Italia, finisce con l'abbandonarsi a lui nella libreria dello zio, in cui ha iniziato a lavorare \u2013 e che, simbolicamente, tutto \u00e8 diventata, in particolare un luogo di incontri sessuali clandestini, piuttosto che un centro di vita intellettuale, dacch\u00e9 anche il titolare la usa come background e alibi della sua endemica infedelt\u00e0 alla moglie.\nGiorgio, scoprendo la ragazza avvinghiata a Cacio, ne \u00e8 sconvolto, perde interesse a tutto. Un giorno in cui egli anticipa il ritorno a casa, dopo una discussione con la docente di latino del Mamiani, Laura teme che il ragazzo possa aver scoperto la sua tresca con lo zio Aldo: Giorgio, comunque sconcertato dallo stato della madre e sempre pi\u00f9 stravolto, finisce all'ospedale per un tentativo di suicidio dopo aver ingerito palline di naftalina, ma viene salvato da una tempestiva lavanda gastrica.\nLaura festeggia, presenti i figli e il marito, il quarantesimo compleanno e la ritrovata unione familiare e proprio allora Mignon comunica alla famiglia di essere incinta: tra lo sgomento generale Giorgio, il pi\u00f9 vicino alla cugina, comprende che, come il suo tentato suicidio, anche la gravidanza simulata \u00e8 un \"gesto teatrale\", pur dettato da sofferenza e disperazione, per richiamare l'attenzione, poich\u00e9 Mignon proprio avendo forzato la situazione avr\u00e0 finalmente la possibilit\u00e0 di tornare a casa.\nGiorgio, ancora innamorato della cugina, tenta invano di inseguire il taxi che la conduce all'aeroporto, ma \u00e8 ostacolato dalle sbarre del cancello, attraverso cui, ormai cresciuto, non riesce pi\u00f9 a passare. Si rende quindi conto che il suo destino sarebbe potuto evolversi in maniera diversa se solo, una volta che si erano trovati al molo, non avesse mancato un'altra occasione e avesse dato il desiderato bacio a Mignon."}
{"id": "2849", "revid": "916580", "url": "https://it.wikipedia.org/wiki?curid=2849", "title": "Multipurpose Internet Mail Extensions", "text": "Il Multipurpose Internet Mail Extensions (MIME; letteralmente \"estensioni multifunzione alla posta di Internet\") \u00e8 uno standard di Internet che estende la definizione del formato dei messaggi di posta elettronica, originariamente definito dall'SMTP, il protocollo di trasmissione delle email.\nMIME aggiunge il supporto per:\nQueste novit\u00e0 rispetto ad SMTP consentono caratteristiche oggi comuni nell'uso della posta elettronica, come il concetto di allegato, l'invio di file non testuali, la lunghezza arbitraria delle linee di testo e del messaggio stesso, o ancora la firma digitale e la cifratura dei messaggi.\nPer garantire compatibilit\u00e0 con il protocollo SMTP, i messaggi email in formato MIME vengono codificati in uno o pi\u00f9 messaggi nel formato SMTP spediti ordinatamente.\nQuasi tutte le email scritte da persone e molte delle email generate automaticamente sono trasmesse usando queste due tecnologie.\nSebbene il formato sia nato per la posta elettronica, oggi \u00e8 impiegato in ambiti anche molto diversi, specialmente in contesti di comunicazione o memorizzazione il cui oggetto abbia una codifica non fissata e che debba pertanto essere esplicitata da metadati.\nL'esempio pi\u00f9 evidente \u00e8 il protocollo HTTP alla base del World Wide Web, nel quale i messaggi tra browser e server web sono codificati usando MIME.\nLa descrizione e la specifica ufficiale di MIME sono contenute in sei documenti RFC dell'IETF: RFC 2045, RFC 2046, RFC 2047, RFC 4288, RFC 4289, RFC 2049.\nCaratteristiche.\nIl protocollo base di Internet per la trasmissione di email, l'SMTP, supporta solo caratteri ASCII a 7 bit. Questo di fatto limita le email a messaggi che, quando trasmessi, includono solo i caratteri sufficienti per scrivere in un numero limitato di lingue, come per esempio l'inglese, e rende leggibile (ma non corretta) la rappresentazione in qualche altra lingua che fa uso dell'alfabeto latino.\nIl MIME definisce meccanismi atti a spedire altri tipi di informazione con l'email, potendo includere testo scritto in lingue diverse dall'inglese usando codifiche diverse dall'ASCII, e contenuti binari come immagini, suoni e filmati, oppure programmi. Il MIME \u00e8 anche un componente fondamentale dei protocolli di comunicazione come l'HTTP, il quale richiede che i dati siano trasmessi come messaggi simil-email, sebbene i messaggi non siano effettivamente email.\nLa traduzione dei messaggi da e in formato MIME \u00e8 generalmente fatta in automatico dai client e dai server quando si spediscono o si ricevono email SMTP/MIME.\nIl formato base delle email su Internet \u00e8 definito nell'RFC 2822, che \u00e8 un aggiornamento del RFC 822. Questi standard specificano i formati conosciuti per rappresentare le intestazioni e il corpo delle email, come anche le regole attinenti all'utilizzo delle intestazioni quali \"A:\", \"Oggetto\", \"Da\" e \"Data:\". MIME definisce un insieme di intestazioni per inserire attributi aggiuntivi in un messaggio, come per esempio il tipo del contenuto, e definisce un insieme di codifiche di trasferimento che possono essere usate per rappresentare dati binari a 8 bit utilizzando il charset ASCII a 7 bit. Lo standard MIME specifica anche regole per codificare caratteri non ASCII nelle intestazioni del messaggio email, come \"Oggetto:\", permettendo a queste intestazioni di contenere caratteri diversi dall'inglese.\nLo standard MIME \u00e8 espandibile. Le sue definizioni includono metodi per definire nuovi tipi di contenuto e altri attributi MIME.\nUno degli obiettivi espliciti dello standard era di non esigere cambiamenti sui server preesistenti, e permettere alle email plain-text di funzionare in entrambe le direzioni con i client preesistenti. Questo obiettivo \u00e8 stato raggiunto definendo gli attributi dei messaggi in formato MIME opzionali, impostandoli di default come non-MIME, in modo che i messaggi plain-text vengano correttamente letti dai client MIME. Inoltre, un semplice messaggio MIME viene interpretato correttamente anche da un client che non supporta il MIME, sebbene abbia le intestazioni che il client non-MIME non sa come interpretare.\nEstensibilit\u00e0.\nPu\u00f2 sembrare sorprendente che la versione MIME sia formalmente rimasta \"1.0\" dal 1992 a oggi. In realt\u00e0, MIME esordisce mettendo a punto un \"meccanismo per specificare e descrivere il formato\" dei messaggi di posta elettronica (RFC 1521). Lo standard definisce un processo di registrazione e un formato, fornendo in pratica delle linee guida per la messa a punto di nuove estensioni. In particolare viene caldeggiata l'introduzione di nuovi tipi di contenuto e di nuovi metodi di accesso. Viene anche suggerito l'uso del prefisso codice_1 per i nomi non registrati.\nI tipi di contenuto predefiniti sono sette.\nCinque sono tipi elementari: testo, audio, immagine, video e applicazione, dove l'ultimo rappresenta il tipo di dati generato o utilizzato da un particolare software applicativo. Ogni tipo ha dei sottotipi, per cui abbiamo, per esempio, codice_2 e codice_3.\nDue sono tipi composti: \"messaggio\" e \"multipart\". Anche questi hanno i loro sottotipi, per esempio codice_4 \u00e8 usato per rinviare messaggi come allegati, mentre con codice_5 si pu\u00f2 inviare un testo sia in versione normale sia in HTML.\nI metodi di accesso sono introdotti allo scopo di inviare un riferimento al messaggio in luogo del messaggio stesso. Questo non \u00e8 semplicemente un link in mezzo al testo, come spesso si usa. Lo standard prevede un tipo codice_6 corredato del tipo di accesso. I metodi d'accesso previsti vanno dalle varie forme di FTP, ai file locali o remoti, ai messaggi email su un server di posta (presumibilmente in cartelle IMAP condivise). Tra i parametri che corredano l'accesso ci sono le autorizzazioni e la data di scadenza.\nOvviamente non \u00e8 pensabile che un normale client di posta, compatibile con la versione \"1.0\" di MIME, possa trattare tutte queste estensioni in modo appropriato. L'apparato di MIME \u00e8 tale da permettere e regolare lo sviluppo di estensioni che saranno sviluppate via via. L'interfacciamento di segreterie telefoniche e fax potrebbe essere un esempio."}
{"id": "2850", "revid": "1632387", "url": "https://it.wikipedia.org/wiki?curid=2850", "title": "Mitocondrio", "text": "Il mitocondrio (dal greco \u03bc\u03af\u03c4\u03bf\u03c2 [\"m\u00edtos\"], \"filo\", e \u03c7\u03cc\u03bd\u03b4\u03c1\u03bf\u03c2 [\"ch\u00f3ndros\"], \"granello\", \"chicco\") \u00e8 un organello cellulare di forma generalmente allungata (reniforme o a forma di fagiolo), presente in tutti gli eucarioti.\nEsso \u00e8 dotato di un DNA proprio, il DNA mitocondriale. Esistono organismi eucarioti che apparentemente non possiedono mitocondri, come ad esempio i parassiti Giardia lamblia, Entamoeba histolytica e Trachipleistophora hominis, ma ricerche in merito dimostrano come questi organismi abbiano subito un'involuzione dei rispettivi mitocondri, trasformatisi in organelli vestigiali mancanti della loro funzione biochimica originaria. I mitocondri sono organuli presenti nel citoplasma di tutte le cellule animali (matrice) a metabolismo aerobico e nelle cellule eucariote vegetali. Mancano solo nelle cellule procariotiche, cio\u00e8 i batteri, dove le funzioni respiratorie vengono espletate da proteine enzimatiche contenute nella membrana cellulare e nelle sue invaginazioni, dette mesosomi.\nI mitocondri sono gli organelli addetti alla respirazione cellulare, costituiti da sacchette contenenti enzimi respiratori. Sono costituiti da due membrane: la \"membrana interna\" e la \"membrana esterna\"; lo spazio fra queste due membrane \u00e8 detto \"spazio intermembrana\". Lo spazio delimitato dalla membrana interna \u00e8 detto \"matrice mitocondriale\"; la membrana interna si estende nella matrice formando delle pieghe dette \"creste mitocondriali\" che contengono molecole cruciali per la produzione di ATP a partire da altre molecole.\nStruttura.\nIl mitocondrio, isolato dalla struttura cellulare che lo circonda, assume una forma che ricorda quella di un salsicciotto ed \u00e8 lungo e la sua sezione ha un diametro di circa 1,5\u00a0\u00b5m. Nella cellula assume una forma pi\u00f9 complessa; ad esempio nelle piante (\"Arabidopsis thaliana\") e nel lievito (\"Saccharomyces cerevisiae\") \u00e8 pi\u00f9 opportuno parlare di una rete mitocondriale in cui i mitocondri vanno incontro a fissione e fusione.\n\u00c8 delimitato da una doppia membrana: quella esterna permette il passaggio di piccole molecole, quella interna \u00e8 selettivamente permeabile e si presenta sotto forma di numerosi avvolgimenti, rientranze e sporgenze, queste sono dette \"creste mitocondriali\". La funzione di queste strutture \u00e8 quella di aumentare la superficie di membrana che permette di disporre un numero maggiore di complessi di ATP sintetasi e pertanto di fornire maggiore energia. Le due membrane identificano due differenti regioni: lo \"spazio intermembrana\" cio\u00e8 quello interposto tra la membrana esterna e quella interna, e la \"matrice\", spazio circoscritto dalla membrana interna.\nLe membrane del mitocondrio.\nLe due membrane mitocondriali presentano differenti propriet\u00e0 a causa della loro diversa composizione.\nLa membrana esterna \u00e8 composta per il 50% da lipidi e per il resto da svariati enzimi dalle molteplici attivit\u00e0 tra cui: l'ossidazione dell'adrenalina, l'allungamento degli acidi grassi e la degradazione del triptofano. Inoltre contiene porine: canali proteici transmembrana formati per lo pi\u00f9 da foglietti \u03b2, non selettivato. Ci\u00f2 fa s\u00ec che la membrana esterna sia assai permeabile e permetta il passaggio di molecole di massa fino a . Quest'elevata permeabilit\u00e0 era gi\u00e0 nota all'inizio del XX secolo in quanto venne notato il rigonfiamento cui i mitocondri vanno soggetti a seguito della loro immersione in una soluzione ipotonica. \nLa membrana interna ha un rapporto in peso proteine/lipidi che si aggira intorno a 3:1, ci\u00f2 significa che per ogni proteina vi sono circa 15 fosfolipidi, e contiene pi\u00f9 di 100 molecole polipeptidiche. L'elevato contenuto proteico \u00e8 rappresentato da tutti i complessi deputati alla fosforilazione ossidativa e, in ultimo, alla produzione di ATP attraverso il complesso dell'ATP sintetasi, che genera ATP sfruttando il gradiente protonico a cavallo della membrana. Un'altra caratteristica particolare, poich\u00e9 propria delle membrane batteriche, \u00e8 la presenza di molecole di cardiolipina (difosfatidil-glicerolo) e l'assenza di colesterolo. La membrana interna, contrariamente a quella esterna, \u00e8 selettivamente permeabile, priva di porine, ma con trasportatori transmembrana altamente selettivi per ogni molecola o ione. Quindi le due facce della membrana interna vengono chiamate, rispettivamente, versante della matrice e versante citosolico, poich\u00e9 viene facilmente raggiunto dalle piccole molecole del citosol cellulare, oppure versante N e versante P in ragione del diverso potenziale di membrana (neutro per la matrice interna, positivo per lo spazio intermembrana esterno).\nLa matrice mitocondriale.\nLa matrice mitocondriale ha consistenza gelatinosa a causa della concentrazione elevata di proteine idrosolubili (circa 500\u00a0mg/ml). Infatti contiene numerosi enzimi, ribosomi (70S, pi\u00f9 piccoli di quelli presenti nel resto della cellula) e molecole di DNA circolare a doppio filamento.\nIl genoma mitocondriale.\nIl genoma mitocondriale umano contiene 16569 coppie di basi e possiede 37 geni codificanti per due RNA ribosomiali (rRNA), 22 RNA di trasporto (tRNA) e 13 proteine che fanno parte dei complessi enzimatici deputati alla fosforilazione ossidativa. Il numero di geni presenti sul DNA mitocondriale \u00e8 variabile a seconda delle specie. In ogni mitocondrio si trovano da due a dieci copie del genoma.\nIl resto delle proteine presenti nel mitocondrio deriva da geni nucleari i cui prodotti vengono appositamente trasportati. Le proteine destinate al mitocondrio generalmente vengono riconosciute grazie ad una sequenza \"leader\" presente sulla loro parte \"N\"-terminale. Questa sequenza contiene da 20 a 90 amminoacidi, di cui nessuno carico negativamente, con all'interno alcuni motivi ricorrenti. Inoltre sembra avere un'elevata possibilit\u00e0 di dare origine ad una \u03b1-elica anfipatica.\nCirca 28 dei geni mitocondriali (2 rRNA, 14 tRNA e 12 proteine) sono codificati su uno dei due filamenti di DNA (detto H, da \"heavy strand\") mentre i rimanenti geni (8 tRNA e 1 proteina) sono codificati sul filamento complementare (detto L, da \"light strand\"). La presenza della catena di trasporto degli elettroni con la sua capacit\u00e0 di produrre radicali liberi, la mancanza di istoni e i limitati sistemi di riparo, rendono il DNA mitocondriale facilmente danneggiabile e in effetti il suo tasso di mutazione \u00e8 circa dieci volte maggiore di quello nucleare. Ci\u00f2 fa s\u00ec che si possano avere sequenza mitocondriali differenti anche all'interno di uno stesso individuo.\nLa presenza di ribosomi permette al mitocondrio di svolgere una propria sintesi proteica.\nUna particolarit\u00e0 del codice genetico mitocondriale sta nel fatto che esso \u00e8 leggermente diverso da quello comunemente noto. Il codone UGA, normalmente codone di stop, codifica per il triptofano. Inoltre i vertebrati usano la sequenza AUA, e l'uomo anche AUU, per codificare la metionina (e non l'isoleucina) mentre AGA ed AGG funzionano come codoni di stop. Si \u00e8 visto che tra specie diverse vi possono essere differenze nel codice mitocondriale che quindi non \u00e8 uguale per tutti.\nIl DNA mitocondriale umano viene ereditato per via matrilineare (eredit\u00e0 non mendeliana) poich\u00e9 durante il processo di fecondazione i mitocondri dello spermatozoo sono marcati con ubiquitina, una proteina che si lega ad altre proteine che devono essere degradate. Quindi il genoma mitocondriale della prole sar\u00e0 quasi uguale a quello materno, fatte salve eventuali mutazioni, e se la madre \u00e8 affetta da una malattia a trasmissione mitocondriale la erediteranno tutti i figli, mentre se ne \u00e8 affetto il padre, non la erediter\u00e0 nessuno. In letteratura sono riportati rarissimi casi in cui il DNA mitocondriale sembra derivare dal padre o da entrambi i genitori\nLe funzioni del mitocondrio.\nIl mitocondrio \u00e8 in grado di svolgere molteplici funzioni. La pi\u00f9 importante tra esse consiste nell'estrarre energia dai substrati organici che gli arrivano per produrre un gradiente ionico che viene sfruttato per produrre adenosintrifosfato (ATP). Gli altri processi in cui il mitocondrio interviene sono:\nIl mitocondrio ha anche una funzione di deposito di ioni Ca2+ nella matrice mitocondriale.\nLa produzione di energia.\n\u00c8 la funzione principale del mitocondrio e viene svolta trasformando due sostanze prodotte nel citosol: il piruvato, decarbossilato e trasformato in acetil-CoA, e gli acidi grassi, attivati in acil-CoA, che con la \u03b2-ossidazione producono anch'essi acetil-CoA. L'acetil-CoA entra nel ciclo di Krebs che genera coenzimi ridotti, 3 molecole di NADH ed una di FADH2, che vanno a consentire, ossidandosi, la fosforilazione ossidativa.\nIl ciclo di Krebs.\nLe molecole di piruvato prodotte dalla glicolisi vengono trasportate all'interno della matrice mitocondriale dove vengono decarbossilate per formare gruppi acetili che vengono coniugati con il Coenzima A (CoA) per formare acetil-CoA. Il tutto viene catalizzato dalla piruvato deidrogenasi: un grosso complesso multienzimatico. Successivamente l'acetilCoA viene immesso nel ciclo di Krebs o ciclo degli acidi tricarbossilici o ciclo dell'acido citrico che permette di generare 3 molecole di NADH ed una di FADH2 secondo la seguente reazione generale:\nAcido ossalacetico + acetilCoA + 2 H2O + ADP + Pi + FAD + 3 NAD+ \u2192 Acido ossalacetico + 2 CO2 + CoA + ATP + 3 NADH + 3 H+ + FADH2\nTutti gli enzimi del ciclo di Krebs si trovano liberi nella matrice, fatta esclusione per il complesso della succinato deidrogenasi che \u00e8 legata alla membrana mitocondriale interna nel versante N.\nFosforilazione ossidativa: la catena di trasporto degli elettroni.\nVengono utilizzati sia il NADH che il FADH2 prodotti dalla \u03b2-ossidazione degli acidi grassi e dal ciclo di Krebs. Attraverso un complesso multienzimatico avente le funzioni di catena di trasporto gli elettroni vengono prelevati da NADH e FADH2 e, dopo una serie di passaggi intermedi, vengono ceduti all'ossigeno molecolare (O2) che viene ridotto ad acqua. Durante il trasferimento elettronico le varie proteine trasportatrici subiscono dei cambiamenti di conformazione che consentono di trasferire dei protoni dalla matrice allo spazio intermembrana contro un gradiente di concentrazione.\nNel mitocondrio si possono isolare ben quattro complessi poliproteici responsabili del trasporto degli elettroni:\nSuccessivamente i protoni vengono rifatti passare attraverso la membrana interna, in un processo di diffusione facilitata, tramite l'enzima ATP sintetasi che ottiene cos\u00ec l'energia sufficiente per produrre molecole di ATP, trasferendo un gruppo fosfato a dell'ADP. Si \u00e8 visto che una coppia di elettroni, prelevati da NADH, \u00e8 in grado di rilasciare un quantitativo d'energia sufficiente a produrre tre molecole di ATP mentre con una coppia elettronica ottenuta dal FADH2 se ne ottengono due.\nSia la glicolisi sia la fosforilazione ossidativa permettono di ottenere ben trentotto molecole di ATP per ogni molecola di glucosio utilizzata, anche se questo valore pu\u00f2 anche variare a seconda del rapporto [ATP]/[ADP] intracellulare.\nL'importanza del trasferimento dei protoni attraverso la membrana mitocondriale interna nella sitesi di ATP, meccanismo definito chemioosmotico, venne individuata nel 1961 da Peter Mitchell che per questo ottenne il Premio Nobel per la chimica nel 1978. Nel 1997 a Paul Boyer e John Walker venne consegnato lo stesso premio per aver chiarito il meccanismo d'azione della ATP sintetasi.\nIl mitocondrio e l'apoptosi.\nIl mitocondrio funziona da centrale d'integrazione degli stimoli apoptotici che possono essere di molteplice natura (caspasi, ceramide, vari tipi di chinasi, ganglioside GD3, ecc.) e sono in grado di determinare l'apertura di un complesso poliproteico chiamato poro di transizione mitocondriale (Permeability Transition Pore Complex, PTPC) localizzato in alcuni punti di contatto tra le due membrane mitocondriali. Quest'evento fa cadere la differenza di potenziale, per uscita dei protoni, e permette l'ingresso di molecole prima interdette all'ingresso. Come risultato finale, il mitocondrio si riempie di liquido e la membrana esterna scoppia liberando nel citoplasma fattori stimolanti l'apoptosi come AIF, (Apoptosis Inducing Factor) che \u00e8 in grado di raggiungere il nucleo e di attivare una via indipendente dalle caspasi in grado di degradare il DNA, e il citocromo c che si lega alle proteine Apaf-1 (apoptotic protease activating factor) e caspasi 9 ed una molecola di ATP formando un complesso definito apoptosoma. La caspasi 9 presente diviene in grado di attivare altre caspasi che danno il via ad una cascata molecolare che si conclude con la degradazione del DNA a opera di fattori nucleari.\nAi processi di alterazione della permeabilit\u00e0 del mitocondrio prendono parte anche i membri della famiglia di bcl-2, composta da almeno 16 proteine, che sono in grado di interagire con le membrane nucleari, mitocondriale esterna e del reticolo endoplasmatico grazie al loro dominio C-terminale. Questa famiglia contiene elementi sia antiapoptotici, come Bcl-2 e Bcl-xL, sia proapoptotici, come Bax, Bid, Bad, Bik, Bim, Bcl-XS, DIva.\nQuesti membri possono unirsi formando omodimeri o eterodimeri che hanno attivit\u00e0 sia proapoptotica (es: Bax/Bax) sia antiapoptotica (es: Bcl-2/Bcl-2, Bcl-xL/Bcl-2). L'evento chiave consiste nell'abbondanza dei fattori proapoptotici rispetto a quelli protettivi. Se questo evento avviene allora si formeranno dimeri in grado di alterare la permeabilit\u00e0 del mitocondrio.\nIl mitocondrio e la tossicit\u00e0 da glutammato.\nL'eccessiva stimolazione del recettore per l\"'N\"-metil-D-aspartato (recettore NMDA), da parte del glutammato, \u00e8 in grado di produrre un ingresso massivo di calcio che pu\u00f2 causare la morte del neurone tramite diverse vie apoptotiche o per necrosi a seconda dell'intensit\u00e0 dello stimolo. Una di queste vie interessa anche il mitocondrio.\nIn effetti il calcio in eccesso che affluisce va a sovraccaricare il mitocondrio determinando cos\u00ec perdita del suo potenziale di membrana e diminuzione della produzione di ATP per disaccoppiamento della fosforilazione ossidativa con la sintesi di ATP. Ci\u00f2 fa s\u00ec che le pompe di membrana ATP dipendenti responsabili del mantenimento della depolarizzazione smettano di funzionare e ci\u00f2, in un circolo vizioso, aumenta l'ingresso di calcio. Inoltre viene stimolata la produzione d'ossido nitrico che sembra possedere un'azione inibitoria sulla catena di trasporto mitocondriale.\nIl mitocondrio e lo stato ossidoriduttivo della cellula.\nDurante la fosforilazione ossidativa pu\u00f2 accadere che un solo elettrone vada a ridurre una molecola di O2 determinando la produzione d'un anione superossido (O2\u2022), un radicale assai reattivo. Generalmente questo fenomeno viene evitato, tuttavia non \u00e8 possibile evitarlo completamente.\nO2\u2022 pu\u00f2 essere protonato a formare il radicale idroperossido (HO2\u2022) che pu\u00f2 reagire, a sua volta, con un altro anione superossido per produrre perossido di idrogeno (H2O2) secondo la seguente reazione:\nLa sintesi di radicali liberi \u00e8 anche un processo che, se opportunamente controllato, pu\u00f2 essere una valida arma contro determinati microorganismi. Infatti durante l'infiammazione i leucociti polimorfonucleati sono soggetti aduna produzione massiva di questi radicali per attivazione dell'enzima NADPH ossidasi.\nPer far fronte alla presenza di radicali liberi, che potrebbero comportare dei gravi danni, la cellula deve utilizzare degli specifici sistemi atti alla loro eliminazione:\nLa sintesi dell'eme.\nLa sintesi delle porfirine \u00e8 un processo enzimatico altamente conservato che nell'uomo determina la sintesi del gruppo eme mentre in altri organismi serve anche a produrre composti strutturalmente simili, come la cobalamina, le clorine e le batterioclorine. All'interno del mitocondrio avviene una parte delle reazioni che portano alla sintesi dell'eme che poi viene portato fuori nel citoplasma dove viene coniugato con le catene polipeptidiche.\nLa prima tappa di questo processo consiste nella condensazione, catalizzata dalla acido d-aminolevulinico sintetasi, della glicina con il succinil-CoA che porta alla formazione di acido 5-aminolevulinico che poi esce dal mitocondrio. Successivamente due molecole di acido d-aminolevulinico si condensano, per azione della acido d-aminolevulinico deidratasi, a formare il porfobilinogeno. Poi quattro molecole di profobilinogeno si condensano per formare un tetrapirrolo lineare, per opera della porfobilinogeno deaminasi. Il tetrapirrolo ciclizza formando uroporfirinogeno III che dopo viene trasformato in coproporfirinogeno III, dalla uroporfirinogeno III decarbossilasi, che rientra nel mitocondrio. Successivamente, ad opera della coproporfirinogeno III ossidasi, viene sintetizzato il protoporfirinogeno IX che, dalla protoporfirinogeno IX ossidasi viene trasformato in protoporfirina IX cui, dalla ferrochelatasi viene aggiunto Fe2+ per formare il gruppo eme.\nLa sintesi del colesterolo.\nLa sintesi del colesterolo avviene a livello del citoplasma cellulare e che parte con l'acetilCoA il quale viene prodotto a livello mitocondriale durante il ciclo di Krebs.\nLa produzione di calore.\nAlcuni composti come il 2,4-dinitrofenolo od il carbonilcianuro-p-fluorometossifenildrazone sono in grado di creare un disaccoppiamento tra il gradiente protonico e la sintesi di ATP. Ci\u00f2 avviene in quanto hanno la capacit\u00e0 di trasportare essi stessi i protoni attraverso la membrana mitocondriale interna. Il disaccoppiamento creatosi aumenta il consumo di ossigeno e la velocit\u00e0 con cui il NADH si ossida. Questi composti hanno permesso di indagare meglio sulla fosforilazione ossidativa e hanno anche permesso di capire che il fenomeno del disaccoppiamento ha la funzione di produrre calore, in diverse condizioni, al fine di mantenere costante la temperatura corporea: in animali in letargo, cuccioli appena nati, tra cui anche l'uomo, e in mammiferi che si sono adattati ai climi freddi.\nIl disaccoppiamento avviene in un tessuto specializzato: il tessuto adiposo bruno che \u00e8 ricco di una proteina disaccoppiante chiamata termogenina, formata da due subunit\u00e0 con massa complessiva di 33 Kd, che ha la capacit\u00e0 di formare una via in cui i protoni possono transitare per entrare nella matrice mitocondriale producendo di calore. Questo fenomeno \u00e8 attivato dalla presenza di acidi grassi che vengono liberati, in risposta a segnali ormonali, dai trigliceridi cui si trovano attaccati.\nAnalisi del DNA mitocondriale.\nVista la matrilinearit\u00e0 dell'ereditariet\u00e0 del genoma mitocondriale, i genetisti e gli antropologi hanno utilizzato il DNA del mitocondrio in studi di genetica delle popolazioni e d'evoluzionistica. Esso viene anche impiegato nel campo delle scienze forensi, specialmente in casi in cui il materiale biologico sia molto degradato. L'analisi del DNA del mitocondrio permette di far luce sui gradi di parentela, sulle migrazioni e discendenze delle popolazioni e pu\u00f2 essere usato anche per dirimere casi di determinazione del sesso.\nLe principali metodiche utilizzate nello studio del DNA mitocondriale sono:\nL'origine del mitocondrio: la teoria endosimbiontica.\nCome si \u00e8 visto precedentemente, il mitocondrio presenta alcune caratteristiche tipiche dei batteri: presenza di molecole di cardiolipina e assenza di colesterolo nella membrana interna, la presenza di un DNA circolare a doppia elica e la presenza di ribosomi propri e di una doppia membrana. Come i batteri, i mitocondri non hanno istoni e i loro ribosomi sono sensibili ad alcuni antibiotici come il cloramfenicolo. In pi\u00f9 i mitocondri sono organelli semiautonomi in quanto hanno la capacit\u00e0 di dividersi per scissione binaria, cos\u00ec tutti i mitocondri di una singola cellula eucariotica sono prodotti per divisione di mitocondri preesistenti; tuttavia la duplicazione dei mitocondri, e parzialmente l'espressione dei loro geni, sono controllate e regolate dal genoma nucleare.\nStante queste similitudini, la teoria endosimbiotica afferma che i mitocondri deriverebbero da ancestrali batteri, dotati di metabolismo ossidativo, che sarebbero stati inglobati dalle cellule proto-eucariote probabilmente ancora anaerobie e capaci di effettuare fagocitosi. Il procariota inglobato avrebbe fornito alla cellula ospite dei vantaggi grazie alle proprie capacit\u00e0 metaboliche, guadagnando in cambio protezione. Successivamente i batteri avrebbero trasferito gran parte del loro materiale genetico a quello cellulare, divenendo cos\u00ec mitocondri.\nNel 2010 una ricerca sulle origini delle cellule eucariotiche comparsa su Nature ha chiarito ulteriormente perch\u00e9 i mitocondri sono stati fondamentali per l'evoluzione della vita complessa. La chiave sarebbe racchiusa nel fatto che le cellule eucariotiche devono sintetizzare molte pi\u00f9 proteine delle cellule procariote (i batteri), e possono farlo solo grazie ai mitocondri, cellule simbiontiche ottimizzate per produrre molta energia e consumarne pochissima. \u00c8 stato calcolato che questo d\u00e0 un vantaggio energetico alle cellule eucariote da 3 a 4 ordini di grandezza in pi\u00f9.\nUn recente studio dell'Universit\u00e0 delle Hawaii a Manoma e di quella dell'Oregon ha permesso di individuare il batterio marino moderno che ha un antenato in comune da cui discendono i mitocondri, ovvero il clade SAR11.\nI mitocondri avrebbero originato altri organelli come i mitosomi."}
{"id": "2854", "revid": "567822", "url": "https://it.wikipedia.org/wiki?curid=2854", "title": "Mariano Comense", "text": "Mariano Comense (\"Marian\" in dialetto brianzolo, : , e semplicemente Mariano fino al 1862) \u00e8 un comune italiano di abitanti della provincia di Como in Lombardia. Importante centro industriale brianzolo, ha una superficie territoriale con un'altimetria che varia dai 252\u00a0m s.l.m. ai 331\u00a0m s.l.m.\nGeografia fisica.\nMariano si trova in una posizione strategica, al limite tra l'alta pianura e la collina Comasca, tra il torrente Seveso e il fiume Lambro, a met\u00e0 strada tra Como e Monza e nella parte settentrionale della Brianza. La citt\u00e0 \u00e8 attraversata da numerosi torrenti (il principale dei quali \u00e8 il Torrente Terr\u00f2), che tuttavia, a causa della siccit\u00e0 e dello sfruttamento sempre pi\u00f9 intensivo delle falde acquifere da parte degli acquedotti della zona, sono andati con il tempo in secca per un lungo tratto. \nNel territorio comunale sono presenti tre laghi tutti creati artificialmente: i primi due si trovano su uno dei colli di Mariano e risalgono alla fine del 1800, creati per contenere le acque utilizzate per l'irrigazione dei campi dalle cascine Belvedere e Mordina, e da quest'ultima prendono il nome. Questi due laghi fanno parte del Parco della Brughiera Briantea: il pi\u00f9 piccolo, ricchissimo di flora e fauna, \u00e8 una delle riserve pi\u00f9 ricche del territorio Comasco-Brianzolo; il pi\u00f9 grande \u00e8 percorso da una passeggiata sulle sue sponde ed \u00e8 ammessa la pesca. Il terzo lago si trova nel parco dei Vivai.\nNel territorio boschivo tra Lentate, Novedrate, Meda, Seveso, Figino e Mariano sono presenti molte altre pozze d'acqua: la Zoca dei Pir\u00fctit, il Lago Azzurro e il Laghetto dell'Imperatore.\nLa geologia del sottosuolo \u00e8 di tipo fluvioglaciale recente con pietre e detriti alluvionali; verso nord invece presenta un terrazzamento argilloso-ferritico che in passato e nell'epoca romana ha fornito argilla per vasellame e laterizi. \nLa vegetazione tipica della zona \u00e8 la brughiera in concomitanza al bosco di latifoglie, che per\u00f2 \u00e8 praticamente scomparsa in quanto rimpiazzata, a partire dalla fine dell'Ottocento, da piante non endemiche come l'acacia.\nOrigini del nome.\nSulle origini del nome \"Mariano\" sono state formulate diverse teorie: una prima \u00e8 che derivi dal console romano Manlio Teodoro, che ha vissuto nella citt\u00e0; un'altra \u00e8 che sia una latinizzazione dei toponimi liguri Marra o Marna, con il significato di terra ricca d\u2019acqua o terra di confine. Altra ipotesi ancora \u00e8 che discenda dalla radice \"MAR\", che in celtico significa palude. \u00c8 ormai accertato che, prima di essere abitata, l\u2019area di Mariano era una palude. Nel Medioevo, comunque, il comune era gi\u00e0 chiamato Mariano. \"Comense\" \u00e8 stato aggiunto nel 1863, dopo l'Unit\u00e0, per differenziarla dagli omonimi nel resto d'Italia.\nStoria.\nDalle origini all'Impero Romano.\nI primi abitanti di Mariano molto probabilmente, anche se le prove sono esigue, furono uomini del paleolitico, fatto testimoniato dai rari ritrovamenti effettuati da un ricercatore locale, Renato Bellotti, che ha rinvenuto a nord della citt\u00e0 frammenti di selce, alcune accette, punte di freccia e un lisciatoio in pietra levigata riconducibili all'VIII millennio a.C.\nSuccessivamente si hanno tracce sporadiche di ritrovamenti risalenti all'et\u00e0 del rame e a quella del ferro che, correlati con quelli delle localit\u00e0 vicine, permettono di ipotizzare una costante presenza umana nella zona. La citt\u00e0 incominci\u00f2 a suscitare interesse quando diversi gruppi di coloni si installarono nella zona, molto probabilmente perch\u00e9 fertile e riparata. I primi interventi effettuati dai coloni sono stati quelli di centuriazione e sono in parte visibili ancora oggi; in seguito venne edificato un villaggio le cui tracce sono state trovate, sotto forma di mura perimetrali, in localit\u00e0 Fontanone nel 1990, grazie alla costante attenzione di Bellotti che inform\u00f2 prontamente la sovraintendenza di Como. Lo scavo, condotto dall'associazione Unarlo di M. Marcias con la collaborazione di Paul Blockley della dottoressa Silvana Mauri, port\u00f2 alla luce diversi muri di fondazione di edifici e numerosi ciottoli e vasi risalenti alla prima met\u00e0 del I secolo a.C.\nSempre a quel periodo si fa risalire la necropoli di via Tommaso Grossi, una delle pi\u00f9 grandi della Lombardia e forse uno dei pi\u00f9 importanti ritrovamenti archeologici della zona, scoperta nel maggio del 1977 dai signori Alessandro e Mario Secchi in seguito a uno scavo stradale sotto la loro abitazione; essi, alla comparsa di una cassetta quadrangolare di terracotta, fermarono il manovratore della scavatrice e rinvennero nella stessa uno specchio d'argento e vari vasetti in vetro assieme alle ceneri del defunto. Resisi conto dell'importanza del ritrovamento informarono immediatamente la sovraintendenza archeologica della Regione Lombardia che, con due campagne di scavo, una nel 1977 e una nel 1978, rinvenne un numero complessivo di 130 tombe. Il sito rimase sotto osservazione e nel 1996, in seguito ad alcuni sondaggi, vennero rinvenute altre cinque sepolture. Successivamente, nel 1997, in seguito alla demolizione del capannone della ditta Giussani, vennero rinvenute 34 sepolture e, infine, nell'ultima campagna effettuata nel 1998, si concluse il lavoro di scavo con il rinvenimento di altre 54 sepolture e, a circa due metri di profondit\u00e0, di un tratto intatto di strada lastricata con dei sassi bianchi rotondeggianti. Il numero complessivo delle sepolture ammonta a 220 e la grandissima quantit\u00e0 di oggetti rinvenuti ci restituisce un'immagine molto fiorente della Mariano del tempo, popolata da gente della fascia borghese e nobile e centro di importanti commerci e scambi.\nIn questa cittadina, inoltre, visse per molti anni Manlio Teodoro, importante consigliere dell'imperatore Teodosio I ma soprattutto console nell'anno 399, a cui oggi \u00e8 dedicata la piazza centrale, dove trova ubicazione il municipio. I Romani, infatti, si insediarono a Mariano Comense nel secondo secolo dell'era cristiana, in una comunit\u00e0 di origine ligure-celtica dedita ad artigianato, agricoltura e allevamento. A prova di ci\u00f2, sono state rinvenute tracce di una necropoli romana nei pressi di Via Grandi e ben centoundici tombe risalenti al I secolo a.C., in ottimo stato di conservazione, lungo il corso della Roggia Borromea.\nL'alto Medioevo.\nLa diffusione del cristianesimo, invece, avvenne solamente nel V secolo. Infatti, nel 386, Agostino d'Ippona, in un suo scritto, non accenn\u00f2 alla presenza di cristiani nei dintorni di Cassago Brianza, dove egli si trovava in quel momento. Tuttavia, nell'alto Medioevo, la diocesi di Milano venne suddivisa in 14 plebanie, tra le quali troviamo anche quella di Mariano, comprendente anche Cabiate, Carugo, Brenna, Arosio, Olgelasca, Inverigo, Gattedo, Paina e Bigoncio. Alla fine dell'et\u00e0 romana, dopo le invasioni barbariche, la storia del borgo si sviluppa attraverso l'et\u00e0 longobarda e franco-carolingia (VI secolo\u00a0\u2013 X secolo), evolvendo la sua importanza fino ad arrivare a essere, nell'XI secolo, una delle pi\u00f9 ricche pievi di tutta la Lombardia.\nAl VII secolo risale una pergamena in cui la zona viene identificata con la dicitura \"fundus Marlianus\".\nIl basso Medioevo.\nNel basso Medioevo, la citt\u00e0 era molto importante sia dal punto di vista religioso (contava ben ventiquattro chiese in tutta la pieve), sia da quello politico e civile. Non per altro il borgo di Mariano, circondato da un profondo fossato, possedeva anche un castello, oggi distrutto, ed era a capo di una pieve dello Stato milanese. Inoltre, in epoca comunale, le citt\u00e0 di Mariano e di Cant\u00f9 furono alleate di Milano dapprima nella guerra contro Como (1118-1127) - durante la quale la citt\u00e0 venne saccheggiata dai comaschi ma anche attaccata dai milanesi, a causa di un cambio di parte - e poi nella guerra contro l'imperatore Federico Barbarossa condotta dalla Lega Lombarda. In questo periodo, grazie alla nascita di un importante mercato, il borgo conosce anche un periodo di fioritura economica.\nNel 1460 Francesco Sforza concesse ai marianesi la facolt\u00e0 di tenere un mercato ogni mercoled\u00ec.\nA partire dai secoli XIV e XV il borgo segu\u00ec le vicende del Ducato di Milano. Dopo essere stato un possedimento visconteo fino al 1447, nel 1450 Mariano e la sua pieve furono affidati alla famiglia Marliani, fino a quando, nel 1476, il Duca di Milano Galeazzo Maria Sforza infeud\u00f2 il territorio marianese alla favorita Lucia Marliani, che in seguito lo fece ereditare ai suoi figli. Nel XVI secolo ci fu dapprima una breve parentesi in cui la giurisdizione della pieve di Mariano pass\u00f2 nelle mani dei Giussani (1538), mentre il borgo fin\u00ec in quelle dei Tolentino e dei Taverna. Si deve proprio a un Taverna (Francesco) la concessione, da parte di Carlo V d'Asburgo, di riprendere il mercato del mercoled\u00ec a partire dal 1543, dopo che lo stesso era stato sospeso a seguito a un periodo di stallo economico. Verso la fine dello stesso secolo, prima la pieve (1590) e poi anche il paese (1596) tornarono a costituire un feudo dei Marliani, che vi esercitarono i loro benefici feudali sul territorio marianese fin'oltre la fine del XVIII secolo. Durante il periodo della dominazione spagnola sul Ducato milanese, uno dei membri della famiglia Marliani, Giovanni, divent\u00f2 ambasciatore del Re Filippo II di Spagna; tuttavia, in questo periodo la vita fu resa molto difficile dal malgoverno e da due epidemie di peste che uccisero moltissime persone, alla cui memoria sono stati eretti un lazzaretto ancora esistente e una croce in Piazza Roma. Inoltre, secondo il cronista trecentesco Galvano Fiamma, i Visconti, sovrani di Milano per un lungo periodo, trassero origine proprio da Mariano.\nDalla Lombardia austriaca al Regno Lombardo-Veneto.\nDurante la dominazione austriaca, Mariano conobbe un periodo decisamente migliore, grazie a una serie di riforme che si rivelarono utili al paese, che divenne uno dei borghi principali del milanese, superiore anche a Cant\u00f9.\nDa un punto di vista amministrativo, nel 1751 il comune di Mariano includeva anche i cassinaggi di Contina, Malpensata, Mordina, Mascellina, \"Rogorina Sormani\", Colombara, \"Rogorina Ronzoni\", Belvedere, \"Castel Marino\", Moriggiotto, Mosciellina, \"De Pedroli\", Pallazzetta, \"Comun Borromeo\" con Porada, \"Comun Marliani con Sant\u2019Alessandro e Catabrega, \"Comun Casati e Consorti\" con Sant\u2019Alessandro, \"Del Moiolo\", \"Della Vignazza\" e del Cantalupo. Il \"Comun Borromeo\", il \"Comun Marliani\" e il \"Comun Casati e Consorti\" costituivano tre \"comunetti\" dotati di proprio console e di proprio cancelliere. Tra il 1755 e il 1757 il comune di Mariano vide allargarsi ulteriormente i suoi confini per via dell'annessione della Cassina del Perticato.\nNel 1774 divenne sede di pretura e nel 1775 di cancellierato per volere dell'imperatore Giuseppe II. La giurisdizione della pretura si estendeva non solo alla pieve di Mariano ma anche alla Squadra di Nibionno e alle pievi di Agliate, Galliano, Incino e Seveso. L'amministrazione della giustizia, per\u00f2, venne irrigidita tanto che Mariano divenne tristemente nota, insieme a Seregno, Meda e Paina, per il banditismo. In questo periodo, vennero edificate numerose ville signorili, tuttora esistenti.\nCon l'instaurarsi della Repubblica Cisalpina, Mariano fu confermata centro di pretoria con giurisdizione su una cinquantina di comuni nonch\u00e9 capoluogo del Circondario II del Dipartimento del Lavoro.\nUn decreto di riorganizzazione amministrativa del Regno d'Italia napoleonico datato 1807 sanc\u00ec l'annessione, da parte di Mariano, del comune di Cabiate. La decisione fu tuttavia cancellata dalla Restaurazione del 1815, in seguito alla quale Mariano fu inserita nel Regno Lombardo-Veneto. In questo periodo Mariano cess\u00f2 di essere centro pretorile, ma non perse d'importanza poich\u00e9 venne edificata, in Piazza Roma, una caserma, sede di una guarnigione militare austriaca. Fino al 1829 fu anche sede dell'Imperiale Regio Commissario del Distretto XXVI, che venne in seguito trasferito a Cant\u00f9. Nel 1835, il comune era formato da case coloniali e civili divise in cinque contrade.\nIl Risorgimento.\nLa partecipazione dei marianesi ai moti risorgimentali fu molto notevole: nel 1848 a Mariano si costitu\u00ec una Guardia Nazionale Repubblicana, nel 1859 Giuseppe Garibaldi, di ritorno dalla vittoriosa battaglia di S. Fermo contro gli austriaci, sost\u00f2 nel comune e tenne un discorso dal balcone della ex caserma in Piazza Roma, tra l'entusiasmo dei marianesi. Dopo l'Unit\u00e0 d'Italia, la citt\u00e0 segu\u00ec le vicende nazionali.\nLe due guerre mondiali.\nNella prima guerra mondiale, i caduti marianesi sul Carso furono 127, ricordati in Viale Rimembranze da altrettanti alberi. Mariano \u00e8 stata amministrata per anni da Filippo Meda, fervente antifascista che divenne Parlamentare e Ministro per il Partito Popolare Italiano. Durante la Seconda guerra mondiale, Mariano fu duramente colpita dai bombardamenti alleati all'inizio del conflitto, che distrussero parecchie fabbriche, la linea C80 del tram Seregno-Cant\u00f9, qualche decina di case e uccisero diversi cittadini. Il 24 aprile 1945, invece, un gruppo di partigiani marianesi appartenenti al movimento Giustizia e Libert\u00e0 partecip\u00f2 a uno scontro a fuoco contro le SS in ritirata a seguito del crollo del fronte, provenienti da Meda e dal cortile della scuola elementare cittadina, conclusosi con la resa dei tedeschi, mentre il giorno successivo i soldati inglesi entravano in citt\u00e0 accolti festosamente dai cittadini nell'ospedale locale. Va d'altra parte ricordata l'uccisione di alcuni cittadini, accusati di essere fascisti, da parte del succitato movimento partigiano Giustizia e Libert\u00e0.\nIl 2 settembre 1945 si svolse, nei boschi tra Mariano Comense e Lentate sul Seveso, la prima Festa de l'Unit\u00e0 d'Italia, che vide la partecipazione di 500.000 persone e dei pi\u00f9 importanti esponenti del partito, fra cui Giorgio Amendola, Emilio Sereni, Cino Moscatelli, Giancarlo Pajetta e Luigi Longo.\nTitolazione a citt\u00e0.\nA Mariano Comense fu concesso il titolo di citt\u00e0 il 29 febbraio 1996 e adott\u00f2 come stemma comunale quello antico dei Marliani.\nMonumenti e luoghi d'interesse.\nArchitetture religiose.\nChiesa prepositurale plebana di Santo Stefano Protomartire.\nEretta prima dell'anno Mille, la pianta principale vedeva presenti una sola navata, il coro e una sola porta d'accesso. Nel 1570, Carlo Borromeo invita i cittadini ad ampliarla; si arriva cos\u00ec, nel 1583, data di conclusione dei lavori, ad avere tre navate divise da dieci colonne. Lavori successivi portano la chiesa all'aspetto attuale. Il campanile, il cui basamento conserva le uniche tracce dell'originaria chiesa romanica,\u00e8 la torre del castello dei Marliani; la porta in mattoni \u00e8 stata aggiunta su consiglio di Federico Borromeo. Nel 1936, in occasione dell'anniversario del trentesimo anno dall'ingresso di monsignor Gerolamo Colombo, parroco dal 1943, viene innalzata la cuspide.\nIl portale \u00e8 sormontato da un arco, al cui interno \u00e8 posto un mosaico raffigurante il martirio di Santo Stefano, restaurato il 23 giugno 1984.\nNel XIII secolo, svolse il ruolo di plebana di ventiquattro chiese, ma gi\u00e0 dal 1068 poteva fregiarsi del titolo di collegiata, dotata di un capitolo di otto canonici. Dal 1998 al 1\u00ba novembre 2009 \u00e8 stata retta dal prevosto e decano monsignor Giovanni Montorfano, succeduto al prevosto don Giuseppe Tagliabue, che resse la parrocchia per 31 anni. Dal 2009, il prevosto \u00e8 don Luigi Redaelli.\nDal 1\u00ba novembre 2009 le tre Parrocchie di Mariano Comense sono guidate da un unico Pastore, il Prevosto don Luigi Redaelli. Il nuovo Prevosto ha il compito di riunire in una grande Comunit\u00e0 Pastorale di circa 24.000 abitanti la Parrocchia Prepositurale di S. Stefano Protomartire, Sacro Cuore e Sant'Alessandro Martire, pur mantenendo l'identit\u00e0 delle singole istituzioni, secondo le nuove normative dell'Arcidiocesi di Milano.\nBattistero di San Giovanni Battista.\nA lato della chiesa di Santo Stefano si trova il Battistero dedicato a San Giovanni Battista, costruzione che richiama alcuni elementi stilistici dell'omonima architettura presente nel complesso monumentale di Galliano. Monumento Nazionale dal 1912, il Battistero di San Giovanni Battista di Mariano Comense \u00e8 una costruzione quadrangolare in stile romanico con cupola ottagonale, risalente al periodo intorno all'anno Mille, pi\u00f9 precisamente verso la fine del XI secolo. Il battistero venne ricostruito in seguito a una pressoch\u00e9 totale distruzione degli edifici preesistenti, tagliando alcune tombe presenti sull'area.\nLa porta, originariamente a ovest, viene fatta spostare a est da Federico Borromeo, riparata da un portichetto che reca la seguente incisione:\nEntrando, ai lati della porta, sono presenti due colonne sormontate da due capitelli. Quello di sinistra \u00e8 in marmo paglierino e presenta rilievi pronunciati raffiguranti grappoli sugli spigoli e un volto ovale al centro; quello di destra \u00e8 in calcare bianco, istoriato sulla parte anteriore con motivi che richiamano l'arte romanica. La cupola ottagonale non nasce con la struttura del pavimento, ma da speciali strutture che trasformano un sottostante quadrato in ottagono.\nNel corso del Novecento, alcuni lavori dell'altare riportano alla luce una capsella databile al V secolo, piccolo oggetto in legno ricoperto da alcune piastre in argento sulle quali sono riportate alcune figure. La capsella si trovava all'interno di un piccolo reliquiario in pietra.\nIl 23 novembre 1999 si decide di restaurare il Battistero. Gli scavi archeologici portano alla luce una vasca battesimale a immersione, mentre l'inizio dei lavori di restauro rivelano una porta laterale di tramontana che collegava il Battistero con il cimitero a lato della chiesa, e che fu poi chiusa con l'ampliamento della parrocchiale. Il 23 dicembre 2000 il cardinale arcivescovo Carlo Maria Martini inaugura l'opera restaurata.\nSantuario di San Rocco.\nLa data di fondazione del Santuario di San Rocco \u00e8 sconosciuta, ma esisteva gi\u00e0 nel 1570. Utilizzato come lazzaretto durante le epidemie di peste e colera, nel 1788 la Regia Intendenza Politica di Milano lo trasforma in una scuola maschile, mentre quella femminile viene allestita nell'attiguo oratorio. In seguito alla Rivoluzione francese, viene venduto a Francesco e Luigi Villa, che lo destinano all'uso abitativo. Riscattato, il 16 luglio 1825 il prevosto Carlo Roman\u00f2 lo ripristina al culto. La facciata e il campanile vengono ristrutturati nel 1928 dall'ingegner Francesco Arcelli.\nSul lato del santuario che d\u00e0 su via San Rocco c'\u00e8 l'ossario di due condannati a morte il 24 settembre 1778.\nChiesa Parrocchiale del Sacro Cuore.\nProgettata dall'architetto Mezzanotte, viene edificata negli anni cinquanta e sessanta durante l'espansione urbana ed \u00e8 ubicata nella zona a sud della Ferrovia, su un terreno donato alla Parrocchia Santo Stefano dall'allora prevosto Giuseppe Bianchi. Il 3 agosto 1959, la prima pietra viene benedetta dall'arcivescovo di Milano Montini, poi Papa Paolo VI.\nIl 30 settembre 1982 viene elevata a parrocchia: il primo parroco, Franco Monti, entra il successivo 8 dicembre. A settembre 1988 viene posata la prima pietra per ampliare la chiesa, che viene terminata nel 1991.\nA dicembre 2000 cominciano i lavori per la costruzione del campanile, terminati il 18 marzo 2002 con l'installazione delle campane nella cella campanaria.\nChiesa Parrocchiale di Sant'Alessandro.\nLa chiesa di Sant'Alessandro fu costruita nel 1900 nella frazione di Perticato. Nel 1925 il commerciante milanese di legname Carlo Spezia don\u00f2 il terreno del Cimitero. L'anno seguente, venne elevata a parrocchia; il primo curato fece il suo ingresso il 26 ottobre 1926.\nChiesa di San Francesco.\nFondata nel 1228 da Sant'Antonio da Padova come convento francescano, la struttura originale, d'impronta romanica, aveva tre navate, con abside circolare e senza campanile. Il primo campanile \u00e8 stato costruito nel Seicento, ma \u00e8 stato subito demolito perch\u00e9 minacciava la stabilit\u00e0 della chiesa stessa. In seguito, sul muro di facciata ne \u00e8 stato eretto uno a vela con due campane ed \u00e8 rimasta solo la navata principale, mentre quelle laterali sono state trasformate in otto cappelle. Nel 1600 viene rifatto il chiostro con colonne in pietra di Molera.\nIl 30 luglio 1795 il convento viene assoggettato a un'imposta per coprire le spese di guerra sostenute dall'esercito francese per liberare la Lombardia dal dominio austriaco. Non avendo i fondi sufficienti per pagare il contributo, Napoleone ordina la soppressione del convento nel 1799: la comunit\u00e0 di frati viene trasferita a Casale Maggiore e tutti gli arredi vengono acquistati dal conte Ignazio Besana, che distrugge un terzo del chiostro, pi\u00f9 di met\u00e0 della chiesa e nasconde il colonnato di ponente.\nNel 2000 il campanile a vela \u00e8 stato abbattuto durante i lavori di restauro, ma \u00e8 stato riedificato in seguito a una denuncia ai Carabinieri. Alla fine del 2011, la chiesa \u00e8 stata ristrutturata e riaperta al culto.\nChiesetta di San Martino.\nCostruita a Gattedo tra Mariano Comense e Carugo in mezzo agli edifici della cascina di San Martino, la chiesa risale al X-XI secolo ed \u00e8 decorata da affreschi dell'XI-XII secolo sulla vita del santo. Pur trovandosi nel territorio di Mariano, dipende dalla parrocchia di Carugo.\nArchitetture civili.\nNella facciata di un edificio in piazza Roma \u00e8 possibile osservare alcuni elementi architettonici appartenuti al vecchio Broletto del XIII secolo. Sul territorio comunale sono state edificate molte ville signorili, alcune ristrutturate e riutilizzate dal comune e altre distrutte. Le principali sono:\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di persone, l'8,5% dei residenti totali. Le nazionalit\u00e0 rappresentate erano, in maggioranza:\nIstituzioni, enti e associazioni.\nL'ospedale di Mariano Comense \u00e8 il Felice Villa, che prende il nome da un benestante milanese che, alla sua morte nel 1898, destin\u00f2 200.000 lire del suo patrimonio alla citt\u00e0 natale per la costruzione dell'ospedale. Nel 1901 nasce l'Ente Morale Felice Villa e viene nominato il primo consiglio d'amministrazione dell'ospedale: il presidente \u00e8 Enrico Porta Spinola, i consiglieri Giovanna Besana, Francesco Brenna, Francesco Arcelli e Giacomo Albasini, mentre il segretario \u00e8 Eraldo Tosetti. Dopo la prima guerra mondiale e con il Fascismo, l'ospedale viene consorziato con quello di Giussano e diventa infermeria. Dopo la liberazione, nell'aprile 1948 il consorzio viene sciolto grazie al Prefetto di Como, che accoglie la richiesta dei cittadini. Nel frattempo, viene indetta una raccolta fondi per ristrutturare e ampliare l'ospedale, che riapre rinnovato il 1\u00ba settembre 1952.\nDalla fine degli anni novanta del 1900 non \u00e8 pi\u00f9 presente il reparto maternit\u00e0 e il pronto soccorso. Nel 2015, \u00e8 un presidio polispecialistico dell'Ospedale Sant'Anna di Como, utilizzato come struttura per esami Asl, esami del sangue, visite specialistiche e centro diabetologia. Nelle vicinanze si trovano la croce bianca sezione di Mariano Comense, una base per atterraggio elicotteri e un centro per la salute mentale. Tra ottobre e novembre 2015 sono stati effettuati lavori di restauro che hanno comportato la chiusura dei reparti e il trasferimento di essi nel vicino ospedale di Cant\u00f9.\nCultura.\nIstruzione.\nBiblioteche.\nMariano Comense ha una biblioteca comunale, sita in via Garibaldi, che fa parte del Sistema Bibliotecario della Brianza Comasca. I servizi offerti dalla biblioteca sono il prestito, la consultazione in sede, l'interprestito su area sistemica e provinciale, la sala ragazzi, l'emeroteca e la sezione di storia locale.\nScuole.\nLa scuola pi\u00f9 vecchia della citt\u00e0 \u00e8 situata in via Passalacqua Trotti. Edificata su un terreno della nobile casa D'Adda, Trotti e Passalacqua, \u00e8 stata inaugurata il 10 maggio 1912; viene in seguito dedicata alla ricorrenza del 4 novembre e ospita le scuole elementari e medie come istituto comprensivo.\nTra gli anni sessanta e settanta vengono progettati e realizzati i plessi per la scuola elementare e materna di via Sant'Ambrogio e via Parini; in seguito, viene edificata la scuola media Dante Alighieri. I due plessi di via Parini, da scuola materna ed elementare, sono stati poi convertiti, rispettivamente, in asilo nido e scuola materna, mentre la scuola media Dante Alighieri ospita anche parte della scuola elementare dell'istituto comprensivo IV Novembre.\nNel territorio comunale sono presenti anche l'istituto tecnico commerciale Jean Monnet e l'istituto tecnico industriale statale Magistri Cumacini.\nMusica.\nIn citt\u00e0 \u00e8 presente \"L'antico e premiato corpo musicale di Mariano Comense\", fondato nel 1851 da alcuni militari austriaci e tuttora esistente. Questa scuola musicale, vincitrice di molti premi nazionali e internazionali, \u00e8 riconosciuta come una delle migliori di tutta la Brianza.\nGeografia antropica.\nContrade di Mariano Comense.\nIn Mariano sono presenti cinque grandi contrade o rioni, che ogni anno si danno battaglia nel Palio delle contrade. I rioni che vi partecipano sono: Sant'Alessandro, Santo Stefano, San Rocco, San Maurizio e Sant'Ambrogio. Nell'Albo d'oro, la contrada di San Maurizio \u00e8 in testa. L'ultima edizione, la XVI, svoltasi nel mese di settembre 2008, ha visto per la prima volta vincitrice la contrada di San Rocco.\nEconomia.\nIl comune \u00e8 celebre specialmente per la lavorazione del legno, in cui sono impiegate oltre 1000 unit\u00e0 locali, con coesistenza di grandi complessi noti in tutta Italia e all'estero e di modeste fabbriche, anche a carattere artigianale. Accanto a queste aziende ne fioriscono numerose altre complementari, come tappezzerie, vetrerie, laboratori per la doratura e per l'intaglio del legno, e altre ancora nei settori tessile e dell'abbigliamento.\nDecine di persone sono impiegate anche nell'industria locale di imbottigliamento e bibite, che lavora per marchi nazionali quali Altromercato.\nMariano cominci\u00f2 a essere un vero centro industriale solo nel secondo dopoguerra, a seguito del cosiddetto boom economico. Prima degli anni sessanta l'economia cittadina si basava per lo pi\u00f9 sulle coltivazioni di grano e mais.\nInfrastrutture e trasporti.\nDalla citt\u00e0 passa la strada provinciale SP 32, che fugge da collegamento tra la ex strada statale 35 dei Giovi e la strada statale 36 del Lago di Como e dello Spluga.\nLa stazione di Mariano Comense, posta lungo la ferrovia Milano-Asso, \u00e8 servita da corse regionali e dalla linea suburbana S2 (Mariano Comense-Milano Rogoredo) operate da Trenord nell'ambito del contratto di servizio stipulato con la Regione Lombardia.\nDal 1912 al 1952 il comune era inoltre servito dalla tranvia Monza\u2013Meda\u2013Cant\u00f9.\nMariano \u00e8 toccata dalle linee autobus C80 (ricopre in massima parte il percorso della tranvia sulla direttrice Cant\u00f9 - Meda - Seregno - Monza), C81 Perticato-Mariano-Cant\u00f9 e C82 Mariano-Novedrate-Cant\u00f9 di ASF Autolinee; da due corse della linea C84 Lomazzo-Cant\u00f9 (prolungamento Mariano scuole) di Ferrovie Nord Milano Autoservizi e dalla z221 Mariano - Carate B. - Macherio - Monza - Sesto S. Giovanni di Autoguidovie.\nSport.\nCalcio.\nL'USD Mariano Calcio \u00e8 la principale societ\u00e0 calcistica di Mariano Comense.\nPallacanestro.\nNella citt\u00e0 di Mariano Comense \u00e8 presente la societ\u00e0 di pallacanestro Sant'Ambrogio Mariano, che conta una vasta serie di squadre e le categorie minori del minibasket.\nImpianti sportivi.\nSono presenti diversi impianti sportivi e palestre comunali. In particolare, si segnalano il Centro sportivo Citt\u00e0 di Mariano in via Santa Caterina, dove \u00e8 presente un campo da Calcio a 11 in erba e una pista di atletica, il Centro sportivo di via per Cabiate, dove \u00e8 presente un campo da Calcio a 11 in erba sintetica, un campo in calcestre per gli allenamenti e una palestra per pallacanestro e pallavolo, il Pala San Rocco di via Kennedy, utilizzato prevalentemente per le partite casalinghe della Pallacanestro Mariano 2008 e il Palazzetto di Perticato (frazione di Mariano Comense), dove sono presenti sia la palestra per pallacanestro e pallavolo, sia una palestra per ulteriori attivit\u00e0 ginniche. Sono poi presenti e dediti alle attivit\u00e0 sportive gli impianti presso gli edifici scolastici."}
{"id": "2855", "revid": "125605576", "url": "https://it.wikipedia.org/wiki?curid=2855", "title": "Michel Piccoli", "text": "Biografia.\nNato in una famiglia di musicisti, con lontane origini ticinesi, da Marcelle Expert-Bezan\u00e7on (1892-1990), pianista, e Henri Piccoli (1889-1975), violinista, esord\u00ec nel film \"Silenziosa minaccia\" (1945).\nIl film che lo fece conoscere al grande pubblico internazionale fu \"Il disprezzo\" (1963) di Jean-Luc Godard, cui seguirono, tra i titoli pi\u00f9 noti, \"Il diario di una cameriera\" (1964), \"La calda preda\" (1966), \"Dillinger \u00e8 morto\" (1969), \"La grande abbuffata\" (1973), \"Life Size (Grandezza naturale)\" (1974), \"Tre simpatiche carogne\" (1976), \"Salto nel vuoto\" (1979), \"La signora \u00e8 di passaggio\" (1981), \"Passion\" (1982), \"L'armata ritorna\" (1983), \"Viva la vita\" (1984), \"La bella scontrosa\" (1991), \"Compagna di viaggio\" (1995), \"Genealogia di un crimine\" (1997), \"Libero Burro\" (1998), \"La petite Lili\" (2003), \"Specchio magico\" (2005), \"Belle toujours\" e \"Giardini in autunno\" (2006), \"La duchessa di Langeais\" (2007), \"Habemus Papam\" (2011), per il quale l'anno successivo vinse David di Donatello e il Premio Vittorio Gassman per il miglior attore protagonista al Bif&amp;st di Bari.\nParticolarmente importante il sodalizio con Marco Ferreri, che lo diresse in alcuni tra i suoi ruoli pi\u00f9 celebri, come il protagonista di \"Dillinger \u00e8 morto\" (1969), padre Amerin in \"L'udienza\" (1971) e uno dei quattro amici annoiati che si lasciano andare ai bagordi ne \"La grande abbuffata\" (1973). In coppia con Romy Schneider forn\u00ec una serie di eccellenti interpretazioni in numerosi film di successo nel corso degli anni '70: \"L'amante\" (1970), \"Il commissario Pelissier\" (1971) e \"Mado\" (1976) diretti da Claude Sautet, \"Trio infernale\" (1974) di Francis Girod e \"La signora \u00e8 di passaggio\" (1982) di Jacques Rouffio.\nNel 1997 debutt\u00f2 nella regia con \"Alors voil\u00e0\", cui seguirono nel 2001 \"La plage noire\" e nel 2005 \"C'est pas tout \u00e0 fait la vie dont j'avais r\u00eav\u00e9\". Nel 2012 partecip\u00f2 al film \"Holy Motors\". Michel Piccoli \u00e8 morto il 12 maggio 2020 a causa di un ictus cerebrale nella sua residenza di Saint-Philbert-sur-Risle a 94 anni, ma la famiglia ne ha comunicato il decesso solo alcuni giorni dopo.\nVita privata.\nFu sposato in seconde nozze per undici anni con la cantante e attrice Juliette Gr\u00e9co.\nPoliticamente impegnato, espresse pi\u00f9 volte il suo sostegno al Partito Socialista Francese, scagliandosi spesso contro il partito di estrema destra Front National. Nel marzo 2007 firm\u00f2 insieme a 150 intellettuali un appello a votare per S\u00e9gol\u00e8ne Royal alle elezioni presidenziali.\nDoppiatori italiani.\nNelle versioni in italiano dei suoi film, Michel Piccoli \u00e8 stato doppiato da:\nDa doppiatore \u00e8 stato sostituito da:"}
{"id": "2862", "revid": "125872374", "url": "https://it.wikipedia.org/wiki?curid=2862", "title": "Massimo Serato", "text": "Biografia.\nSi form\u00f2 come attore presso il Centro sperimentale di cinematografia, vincendo un concorso alla Scalera Film con Anna Magnani, sua compagna anche nella vita per alcuni anni, dalla quale ebbe un figlio, Luca, che per\u00f2 non riconobbe. Dopo una prima esperienza cinematografica nel cortometraggio \"Appuntamento allo zoo\" (1937) di Franco Saponieri esord\u00ec sul grande schermo nel 1940 con \"L'ispettore Vargas\" diretto da Gianni Franciolini.\nEbbe il ruolo di Franco nel \"Piccolo mondo antico\" (1941) di Mario Soldati e altri ruoli nei film \"Giacomo l'idealista\" (1943) e \"Sorelle Materassi\" (1944). Tra il 1944 e il 1945 recit\u00f2 anche in alcuni spettacoli teatrali e partecip\u00f2 alle prime riviste di Pietro Garinei e Sandro Giovannini. Nella stagione 1945-1946, prese parte alla rivista \"Venticello del Sud\" di Nelli e Mangini, accanto a Nino Taranto, e recit\u00f2 in \"Il sole sorge ancora\" (1946), per il quale vinse il Nastro d'argento nel 1947 come migliore attore non protagonista, e \"Febbre di vivere\" (1953). L'ultima pellicola nella quale lavor\u00f2 fu la commedia \"Fratelli d'Italia\" (1989).\nLa sera del 21 dicembre 1989 venne ricoverato al Policlinico Umberto I di Roma per sottoporsi ad una serie di accertamenti, ma il giorno seguente mor\u00ec a causa di un arresto cardiaco.\nDoppiatori italiani.\nMassimo Serato \u00e8 stato doppiato da molti attori diversi nel corso della sua lunga carriera: sono almeno trentuno gli attori che gli hanno prestato la voce."}
{"id": "2865", "revid": "2207", "url": "https://it.wikipedia.org/wiki?curid=2865", "title": "Markka", "text": ""}
{"id": "2882", "revid": "1855146", "url": "https://it.wikipedia.org/wiki?curid=2882", "title": "Monetazione romana", "text": "La monetazione romana si riferisce alle monete emesse da Roma antica dalle prime forme premonetali alla caduta dell'Impero romano d'Occidente.\nMonetazione repubblicana.\nMonetazione fusa.\nNella prima parte della storia di Roma, dalla sua fondazione (21 aprile 753 a.C.) a tutto il periodo monarchico (753-509 a.C.) e parte del periodo repubblicano, fino al III secolo a.C., il commercio non si basava sull'uso della moneta, ma su una forma di baratto che sfruttava come mezzo di scambio scarti di lavorazione di bronzo informi (\"aes rude\"), in base al valore intrinseco, ossia il valore del materiale.\nLa parola latina \"aes\" (\"aeris\" al genitivo) significa bronzo; da \"aes\" derivano parole come erario.\nIl valore dell\"aes rude\" era determinato dal peso e quindi doveva essere pesato ad ogni transazione. , quindi, si inizi\u00f2 ad utilizzare getti in bronzo di forma rotonda o rettangolare su cui era riportato il valore, detti \"aes signatum\", sulla cui superficie venivano impressi i simboli dei marchi che richiamavano l'autorit\u00e0 dell'emittente, e ne garantivano l'autenticit\u00e0. .\nIl peso dell'asse era pari ad una libbra romana (327,46 g). Questo tipo di \"aes\" ha un peso costante perci\u00f2 pu\u00f2 essere un'unit\u00e0 di misura e per tanto una moneta (infatti il valore nominale, ossia quello \"stampato, o meglio impresso sulla moneta\" era uguale al valore intrinseco). Queste monete erano diverse per fattezza ma avevano uno stesso peso (un valore standard). Multipli dell'asse furono il \"dupondio\" (2 assi), il \"tripondio\" (3 assi) ed il \"decusse\" (10 assi). Frazioni dell'asse furono il \"semisse\" (mezzo asse), il \"triente\" (un terzo d'asse), il \"quadrante\" (un quarto d'asse), il \"sestante\" (un sesto d'asse) e l\"oncia\" (un dodicesimo d'asse).\nCon il passaggio alla monetazione al martello, l'asse divent\u00f2 una moneta fiduciaria, il cui valore non era cio\u00e8 pi\u00f9 legato al contenuto in metallo.\nIl peso dell'asse conobbe una progressiva diminuzione, acquisendo via via il peso delle sue frazioni: mezza libbra romana nel 286 a.C., un sesto di libbra nel 268 a.C., 1 oncia (cio\u00e8 un dodicesimo di libbra) nel 217 a.C. e mezza oncia nell'89 a.C. L'uso del bronzo in periodo repubblicano termin\u00f2 nel 79 a.C., per riprendere solo durante il principato.\nMonetazione di stile greco.\nLe prime monete battute emesse da Roma furono alcuni didracmi d'argento e alcune monete frazionarie collegate sia in argento che in bronzo. Queste monete sono comunemente indicate con il nome di romano-campane, in quanto furono molto probabilmente coniate, sullo stile di quelle greche, in Campania nel III secolo a.C., allo scopo di facilitare il commercio con le colonie greche del sud Italia.\nAnche se lo stile era chiaramente greco, i tipi erano caratteristici delle civilt\u00e0 italiche: Marte, Minerva, la lupa con i gemelli, Giano. L'etnico che inizialmente, secondo l'usanza greca, era \"\", diventa presto , secondo le abitudini italiche.\nLa moneta pi\u00f9 famosa \u00e8 conosciuta col nome di quadrigato. Presenta al dritto una testa giovanile di Giano ed al rovescio Giove e la Vittoria su una quadriga, da cui il nome.\nLe prime didracme pesavano intorno ai 7 g (7,3 - 6,8); le ultime intorno ai 6,6 g.\nQueste monete sono contemporanee alle emissioni di una serie di colonie e socii, tra cui Cales, Suessa, Teanum Sidicinum, con tipi simili, che fanno ipotizzare l'esistenza di accordi monetari.\nDenario.\nLa moneta d'argento che costitu\u00ec l'ossatura dell'economia romana fu, per\u00f2, il denario, battuto per la prima volta a Roma intorno al 211 a.C.; il suo valore iniziale era di 10 assi, pari a 1/72 di libbra (4,55 g), ed aveva come frazioni il \"quinario\" (1/2 denario) ed il \"sesterzio\" (1/4 di denario). Il denario fu poi rivalutato a 16 assi (dal 118 a.C.), facendo seguito alla riduzione del valore di quest'ultimo.\nIl denario rimase la moneta pi\u00f9 importante del sistema monetario romano fino alla riforma monetaria di Caracalla, all'inizio del III secolo, quando fu di fatto sostituito dall'antoniniano. Venne anche coniata un'altra moneta d'argento, il vittoriato con un valore pari a 3 sesterzi, di scarsa diffusione e usata quasi esclusivamente nei commerci con i Greci dell'Italia meridionale prima, e con le Gallie dopo.\nAccanto al denario furono battute monete in bronzo: l'asse e le sue frazioni. La produzione di monete in oro (\"aureo\") avvenne in maniera estremamente sporadica prima della conquista della Gallia (e delle sue miniere) da parte di Giulio Cesare. Le prime emissioni di aurei, ricalcando anche in questo caso il sistema monetario greco per facilitare gli scambi con il sud dell'Italia e con l'Oriente, si ebbero nel 286 a.C. (con un peso per l\"aureo\" di 6,81g) e nel 209 a.C. (con un peso di 3,41 g). I primi aurei realmente romani vennero coniati nell'87 a.C. da parte di Silla (con un valore di 1/30 di libbra, 9,11 g), seguiti da emissioni nel 61 a.C. da parte di Pompeo (con un valore di 1/36 di libbra, 9,06 g), nel 48 a.C. da parte di Cesare (con un valore di 1/38 di libbra, 8,55 g) ed ancora nel 48 a.C., sempre da parte di Cesare (con un valore di 1/40 di libbra, 8,02 g).\nMonetazione imperatoriale.\nIl termine \u00e8 usato per indicare le emissioni coniate degli ultimi anni della Repubblica romana nel periodo che precede immediatamente la nascita del principato. Il termine, non accettato da tutti, deriva dal fatto che in questo periodo di guerre civili le monete venivano emesse a nome dei generali che si combattevano tra loro in virt\u00f9 del loro \"imperium\".\nSi tratta quindi delle monete di Pompeo, Giulio Cesare, Bruto, Cassio, Labieno, Sesto Pompeo, Lepido, Marco Antonio ed Ottaviano da soli o assieme tra loro o con altre persone.\nLe monete emesse in questi anni rispecchiano l'andamento della lotta politica e delle guerre in corso. I contenuti propagandistici sono accentuati e per le prime volte sono rappresentati anche le persone viventi.\nLe monete di Ottaviano sono a cavallo tra questo periodo ed il periodo successivo.\nMonetazione imperiale.\nAnche se il denario rest\u00f2 l'elemento portante dell'economia romana dalla sua introduzione nel 211 a.C. fino al termine della sua coniazione nella met\u00e0 del III secolo d.C., la purezza ed il peso della moneta and\u00f2 lentamente, ma inesorabilmente riducendosi. Il fenomeno della svalutazione nell'economia romana era pervasivo e causato da una serie di fattori, quali la carenza di metallo prezioso, lo scarso rigore delle finanze statali e la presenza di una forte inflazione. Come detto in precedenza, il denario alla sua introduzione conteneva argento quasi puro con un peso di circa 4,5 grammi. Questi valori rimasero abbastanza stabili durante tutta la repubblica, ad eccezione dei periodi bellici. Ad esempio, i denari coniati da Marco Antonio durante la sua guerra con Ottaviano erano di diametro leggermente pi\u00f9 piccolo e con un titolo considerevolmente inferiore: il dritto raffigurava una galea ed il nome di Antonio, mentre il rovescio presentava il nome della particolare legione per la quale la moneta era stata emessa; c'\u00e8 da notare che queste monete rimasero in circolazione per pi\u00f9 di 200 anni a causa della carenza di metallo prezioso.\nRiforma monetaria augustea.\nLa prima riforma monetaria importante del periodo imperiale fu la Riforma monetaria di Augusto, che prevedeva dal 15 a.C. la coniazione delle monete in oro ed argento controllata direttamente dall'imperatore, mentre il senato poteva decidere su delibera la coniazione dei valori minori. Per quanto riguarda le monete d'oro, ci si basava sull'aureo (1/42 di libbra romana, 7,78 g), con il quaternione come multiplo (4 aurei) ed il quinario come sottomultiplo (1/2 aureo). Per le monete d'argento, rimaneva il denario (1/84 di libbra, 3,90 g) ed il suo sottomultiplo quinario (1/2 denario). Per i valori minori, si aveva l'asse in rame (10,90 g), i suoi multipli in oricalco, un metallo simile all'ottone, detti dupondio (2 assi) e sesterzio (4 assi); per i sottomultipli si aveva il quadrante in rame (1/4 di asse).\nI e II secolo: dai Giulio-Claudi agli Antonini.\nDurante la dinastia Giulio-Claudia (Tiberio, Caligola, Claudio, Nerone) il valore del denario rimase relativamente stabile. Nerone, invece, introdusse nel 65 d.C. una nuova riforma monetaria: l'aureo venne portato ad 1/42 di libbra (7,28 g), come ci racconta Plinio il Vecchio, il quale sosteneva che:\nVale a dire che l'aureo fu deprezzato da Nerone, passando nel tempo, poco a poco, da un peso teorico di 1/40 di libbra (epoca di Cesare) a 1/45 sotto Nerone, con una svalutazione dell'11%.\nRiguardo invece al denario sappiamo che, sotto Cesare ed Augusto, aveva un peso teorico di circa 1/84 di libbra, ridotto da Tiberio ad 1/85, fino a quando Nerone lo svalut\u00f2 fino ad 1/96 (pari ad una riduzione del peso della lega del 12,5%). Contemporaneamente, oltre alla riduzione del suo peso, vi era anche una riduzione del titolo (% di argento presente nella lega), che pass\u00f2 dal 97-98% al 93,5% (per una riduzione complessiva del solo argento del 16,5% ca).\nAlla fine della dinastia del Flavi (Vespasiano, Tito, Domiziano), Domiziano annull\u00f2 la riforma di Nerone, riportando le monete ai valori della riforma di Augusto, mentre nel periodo degli imperatori adottivi (Nerva, Traiano, Adriano, Antonino Pio, Marco Aurelio), Traiano reintrodusse i valori della riforma di Nerone.\nIII secolo.\nUn'altra riforma si ebbe nel 215 per opera dell'imperatore Caracalla. Il denario, infatti, continu\u00f2 il suo declino durante tutto l'impero di Commodo e di Settimio Severo. Contemporaneamente, oltre alla riduzione del suo peso, vi fu anche una riduzione del suo titolo (% di argento presente nella lega), che pass\u00f2 dal 97-98% dell'epoca augustea al 93,5% (per una riduzione complessiva del solo argento del 16,5% ca).\nCon Caracalla anche l'aureo venne svalutato di nuovo, portandolo ad 1/50 di libbra (6,54 g). Inoltre, sia per l'aureo che per il denario (ridotto ad avere meno del 50% di argento) vennero introdotte monete con valore raddoppiato: il doppio aureo (o \"binione\") ed il doppio denario (o antoniniano), anche se per quest'ultimo non contenne mai pi\u00f9 di 1,6 volte il contenuto d'argento del denario. Comunque, mentre l'aureo riusc\u00ec ad avere una valutazione abbastanza stabile, anche l'antoniniano conobbe la stessa progressiva svalutazione vista col denario, fino a ridursi ad un contenuto d'argento del 2%.\nTra il 272 ed il 275, probabilmente nel 274, Aureliano riform\u00f2 nuovamente il sistema monetario romano, eliminando la possibilit\u00e0 di coniazione locale delle monete minori per riportarle ad un livello qualitativo paragonabile a quello delle altre monete. L'aureo fu portato inizialmente a 1/60 di libbra (5,54 g), ma poi il suo valore fu fissato ad 1/50 di libbra (6,50 g).\nPer l'antoniniano, infine, si fiss\u00f2 un peso di 3,90 g ed un titolo di 20 parti di rame ed uno d'argento, rapporto indicato sulla moneta tramite il simbolo XXI in Latino o KA in Greco.\nLa tetrarchia.\nA seguito della riforma di Diocleziano, la monetazione romana cambi\u00f2 radicalmente. Dato che il governo introdotto da Diocleziano si basava su una tetrarchia, con la suddivisione dell'impero in due territori assegnati a due diversi imperatori e con due Cesari a supporto ai due reggenti, le monete iniziarono a non personificare pi\u00f9 un singolo reggente, ma a dare un'immagine idealizzata dell'imperatore sul dritto, con il rovescio che celebrava tipicamente la gloria di Roma e la sua potenza militare. Anche dopo l'adozione del cristianesimo come religione di Stato, quest'impostazione rimase abbastanza invariata: solo in poche eccezioni vennero utilizzate immagini cristiane come il \"chi-rho\", monogramma greco per il nome Ges\u00f9 Cristo. Nel 300 venne emanato un editto (l\"Editto sui prezzi massimi\") che fissava i prezzi massimi delle merci, con l'intento di calmierarli: i prezzi venivano espressi in denarii, anche se questa non era ormai pi\u00f9 una moneta in circolazione. L'aureo torna ad un peso di 1/60 di libbra. Si introduce una moneta in argento, detta \"argenteo\", con un peso pari a 1/96 di libbra. Oltre ad un antoniniano con un peso di 3,90 g, fu introdotta anche una moneta in bronzo, il \"follis\", con un peso di circa 10 g.\nCostantino il Grande.\nUltima riforma dell'impero romano fu nel 310 quella di Costantino, che si rifaceva al sistema bimetallico di Augusto. Venne introdotto il solido d'oro, con un peso di 4,54 g pari a 1/72 di libbra, e la siliqua d'argento, di 2,27 g pari a 1/144 di libbra: il miliarense, con un valore doppio della siliqua, aveva quindi lo stesso peso del solido. Per quanto riguarda i bronzi, il follis, ormai fortemente svalutato, venne sostituito da una moneta di 3 g, detto nummus centonionalis, cio\u00e8 1/100 di siliqua.\nQuesto sistema monetario dur\u00f2 fino alla caduta dell'Impero romano d'Occidente nel 476. Per i successivi sviluppi nell'Impero romano d'Oriente, si veda l'articolo sulla monetazione bizantina.\nMonetazione provinciale.\nNell'impero romano alcune citt\u00e0 conservarono il diritto di emettere monete proprie. Queste monete erano essenzialmente indirizzate ai commerci interni di una citt\u00e0 o di un'area limitata. Di conseguenza le emissioni furono molto pi\u00f9 limitate e meno regolari. Inoltre i tipi utilizzati riflettevano temi locali. Questa monetazione ci permette di conoscere particolari della vita del mondo romano altrimenti poco conosciuti\nConiazione e ruolo della moneta.\nIl valore delle monete romane, e di tutte le monete antiche, era dato, a differenza delle monete attuali, dal loro valore intrinseco cio\u00e8 dal valore del metallo con il quale erano realizzate.\nIn realt\u00e0, il valore delle monete era maggiore di quello del solo metallo in esse contenute: stime del valore di un \"denario\", ad esempio, vanno da 1,6 a 2,85 volte il suo contenuto in argento. Ovviamente, non tutte le monete in circolazione erano in metallo prezioso, per avere anche valori utilizzabili per un uso quotidiano. Nel I secolo d.C., ad esempio, con un asse si poteva acquistare mezza libbra di pane.\nQuesto, per\u00f2, portava ad una dicotomia tra monete con elevato valore intrinseco (sulla circolazione delle quali lo stato era particolarmente attento) e quelle che non ne avevano. Questo si pu\u00f2 constatare, ad esempio, nella scarsa produzione di monete in bronzo dalla fine del periodo repubblicano, quando dal tempo di Silla a quello di Augusto non venne coniata nessuna moneta in bronzo; anche quando queste monete venivano poi prodotte, esse erano molto grossolane e di bassa qualit\u00e0. La coniazione di monete in bronzo, infatti, venne permessa a molte autorit\u00e0 locali, mentre questo non avvenne per le monete in metallo prezioso. Uno dei motivi per i quali l'emissione locale di monete in bronzo era considerata di scarsa importanza per Roma, risiedeva nel fatto che le spese per lo stato erano sempre di entit\u00e0 considerevole e quindi venivano pagate con monete in metallo prezioso.\nOltre al riflesso economico, le monete ebbero anche un ruolo fondamentale nei diffondere nella societ\u00e0 romana idee e messaggi tramite le iscrizioni e le immagini in esse utilizzate. La scelta delle immagini veniva delegata a dei \"monetari\" (\"tresviri monetales\"), giovani in attesa di diventare senatori. Questa carica, creata nel 289 a.C. e che dur\u00f2 fino alla met\u00e0 del III secolo d.C., prevedeva inizialmente solo tre magistrati, ma il loro numero fu portato a quattro da Giulio Cesare verso la fine delle Repubblica.\nLe immagini dei primi denari consistevano di solito nel busto di Roma sul dritto e di una divinit\u00e0 alla guida di una biga o di una quadriga al rovescio. Il nome del magistrato monetario non appariva, anche se a volte le monete presentavano dei segni di controllo, come lettere o simboli che potevano essere utilizzati per identificare chi era responsabile di una particolare moneta. Questi simboli, poi, iniziarono ad essere sostituiti da forme abbreviate del nome del magistrato ed in seguito si iniziarono ad utilizzare le monete per rappresentare scene della storia della famiglia dei monetari: ad esempio, Sesto Pompeio Fostulo rappresent\u00f2 il suo avo Fostulo che assisteva Romolo e Remo allattati dalla lupa. Il numero di questi casi si fece sempre pi\u00f9 ampio e con riferimenti sempre pi\u00f9 recenti, diventando strumento di promozione delle classi in lotta per il governo delle Repubblica.\nUn salto di livello nella immagini utilizzate si ebbe con l'emissione da parte di Giulio Cesare di monete con il proprio ritratto, invece di quello di propri antenati. Questa impostazione venne adottata anche nel periodo imperiale, con l'immagine del capo del governo utilizzata per rafforzare l'impersonificazione nell'imperatore dello stato e delle sue regole. Successivamente, l'immagine dell'imperatore venne progressivamente associata a quella delle divinit\u00e0. Ulteriore salto di livello si ebbe durante la campagna contro Pompeo, nella quale Cesare emise monete con anche immagini di Venere ed Enea, con l'obiettivo di avallare in questo modo l'ipotesi di una sua discendenza divina. Questa tendenza venne portata all'estremo da Commodo, che proclam\u00f2 il suo stato divino emettendo nel 192 una moneta che raffigurava sul dritto il suo busto vestito con una pelle di leone, mentre sul rovescio un'iscrizione lo proclamava come la reincarnazione di Ercole. Ulteriore sviluppo dell'utilizzo della moneta si ebbe come legittimazione della successione al trono. Dal tempo di Augusto fino alla fine dell'impero, infatti, la rappresentazione di antenati venne sostituita da quella dei familiari e degli eredi dell'imperatore, rafforzando l'immagine pubblica di quelli che si voleva venissero considerati all'altezza dell'imperatore stesso.\nMentre il dritto continuava a riportare l'immagine dell'imperatore, si assistette ad una progressiva diversificazione del rovescio delle monete per uso propagandistico. L'incisione di frasi propagandistiche, gi\u00e0 avvenuta al termine della repubblica, durante l'impero venne spesso utilizzata in concomitanza di eventi bellici, per sottolineare l'occupazione, liberazione o pacificazione di un territorio. Alcune di queste iscrizioni erano a volte estremamente di parte, come avvenne nel 244, quando si annunci\u00f2 la conquista della pace con la Persia, anche se in realt\u00e0 Roma era stata costretta dai persiani a pagare forti somme di denaro per ottenere la fine delle ostilit\u00e0."}
{"id": "2888", "revid": "1516566", "url": "https://it.wikipedia.org/wiki?curid=2888", "title": "Margarita (Italia)", "text": "Margarita (\"Margarita\" in piemontese) \u00e8 un comune italiano di abitanti della provincia di Cuneo in Piemonte. Il nome del paese deriva da una cappella dedicata a Santa Margherita, risalente al XII secolo. \u00c8 situato sulla sponda sinistra del torrente Brobbio.\nStoria.\nSimboli.\nLo stemma del comune di Margarita \u00e8 stato concesso con decreto del presidente della Repubblica del 20 ottobre 1990.\nMonumenti e luoghi d'interesse.\nAl centro del paese \u00e8 posta una chiesa barocca di importanza storica notevole, con un campanile alto 52 metri (citato in alcuni scritti di Giorgio Bocca), opera del celebre architetto Francesco Gallo, gi\u00e0 progettista della cupola del vicino santuario di Vicoforte.\nNel centro storico \u00e8 presente la Torre Civica (\"cioch\u00e8 vej\"), che delimita il cosiddetto \"ghetto\" o \"ricetto\" corrispondente al primo nucleo dell'abitato margaritese; il \"ghetto\" ospita da alcuni anni il Municipio, che ha occupato il palazzo delle vecchie scuole. Di grande interesse il castello appartenuto ai conti Solaro della Margarita, ora di propriet\u00e0 della nipote; interessante il parco con tipico giardino all'italiana progettato dal marchese Piossasco di Rivalba, 1768.\nSvariati i piloni votivi e le cappelle, che delimitavano gli accessi principali al paese (San Magno, San Rocco, Sant'Anna; il pi\u00f9 famoso \u00e8 il pilone di Santa Lucia, in fondo al ghetto, celebre per essere rimasto intatto dopo caduta di bomba aerea inesplosa durante la seconda guerra mondiale. Sempre nel centro del paese, la vecchia chiesa della Confraternita (la \"crus\u00e0\"), che un tempo veniva utilizzata come punto di partenza per le processioni della domenica delle Palme ed ora \u00e8 sconsacrata e utilizzata per mostre ed esposizioni.\nIl paese \u00e8 bagnato dal torrente Brobbio, un tempo generoso di pesci. Altro torrente minore \u00e8 la Colla.\nSociet\u00e0.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Margarita sono , cos\u00ec suddivisi per nazionalit\u00e0, elencando per le presenze pi\u00f9 significative:\nCultura.\nFiere.\nLa quarta domenica di ottobre si celebra la \"Sagra d\u00ebl c\u00f2j\" (Sagra del cavolo verza). Essa \u00e8 disposta nel caratteristico centro storico del paese (chiamato \"Il Ghetto\" o \"Ricetto\" dai locali) e richiama numerosi commercianti e visitatori dal Piemonte e dalla Liguria. La prima edizione della sagra \u00e8 stata nel 2004. Il significato della sagra non \u00e8 tanto per l'importanza della coltivazione del cavolo margaritese, quanto per il nomignolo dato ai margaritesi dai vicini morozzesi: \"teste 'd c\u00f2j\", (in italiano: \"teste di cavolo\", ovvero \"zucconi\"). I margaritesi hanno risposto nominando i morozzesi \"mangia mosche\", vista la copiosa presenza di questi insetti nel paese vicino.\nInfrastrutture e trasporti.\nFerrovie.\nIl comune di Margarita non \u00e8 servito da trasporto su ferro. La vecchia stazione ferroviaria \u00e8 da tempo inattiva e si trova nei pressi dell'abitato di Santa Maria Rocca.\nAutobus.\nIn questo modo, il comune \u00e8 collegato alla citt\u00e0 di Cuneo, cos\u00ec da permettere ai cittadini l'accesso agli altri collegamenti offerti dal trasporto pubblico, urbano ed extraurbano, e alla Stazione di Cuneo.\nStrade.\nIl comune si trova sulla strada provinciale SP422 che collega Carr\u00f9 con il capoluogo Cuneo.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "2891", "revid": "1888309", "url": "https://it.wikipedia.org/wiki?curid=2891", "title": "Melilla", "text": "Melilla (: ; nome ufficiale spagnolo: \"Ciudad Aut\u00f3noma de Melilla\"; ; in berbero: \u2d4e\u2d54\u2d49\u2d5e, \"Mri\u010d\" \"la bianca\" o \u2d5c\u2d30\u2d4e\u2d4d\u2d49\u2d4d\u2d5c, \"Tamlilt\"; anticamente conosciuta dai romani come \"Rusadir\"; dai greci: \u1fec\u03c5\u03c3\u03c3\u03ac\u03b4\u03b5\u03b9\u03c1\u03bf\u03bd, \"Ryssadeiron\") \u00e8 una Citt\u00e0 autonoma spagnola situata sulla costa orientale del Marocco, nell'Africa del Nord, nei pressi del porto marocchino Beni Ensar. \u00c8 un porto franco, e l'attivit\u00e0 principale \u00e8 la pesca. Altre fonti di entrata sono il commercio attraverso la frontiera (legale o di contrabbando) e le sovvenzioni spagnole e dell'Unione europea.\nStoria.\nMelilla fu una colonia fenicia, con il nome di \"Rusadir\". Nel 72 d.C. l'imperatore romano Vespasiano le concesse lo statuto di \"colonia\" e la citt\u00e0 conobbe un periodo di splendore, arrivando a battere moneta. Nel 430 fu saccheggiata e occupata dai Vandali di Genserico dopo che questi ebbe attraversato lo Stretto di Gibilterra, per iniziare la conquista del Nordafrica. Liberata dal generale Belisario nel 534, torn\u00f2 in orbita romano-orientale fino alla conquista islamica (fine del VII secolo). In epoca musulmana Melilla conobbe un periodo di decadenza. Nell'859 venne distrutta da un'incursione normanna. Nel 926 fu presa e fortificata dal califfo di Cordova Abd al-Rahman III. Successivamente pass\u00f2 sotto la sovranit\u00e0 delle differenti dinastie che governarono il Marocco, fra cui gli Almoravidi (nel 1080) e gli Almohadi (dopo il 1141).\nIl 17 settembre 1497, la Spagna occup\u00f2 la citt\u00e0, nel corso della \"Reconquista\". Da allora il Marocco ha tentato ripetutamente di annettere Melilla. Tra il 9 dicembre 1774 e il 19 marzo 1775 la citt\u00e0 fu sottoposta a un assedio durato 100 giorni ad opera del sultano Mohammed ben Abdallah, ma senza esito. Il governo marocchino reclama dal 1982 Melilla, insieme a Ceuta e ad alcune piccole isole spagnole prossime alla costa africana\nLa citt\u00e0 confina con i centri abitati marocchini di Beni Chiker, Ben Ansar e Bou Mahroud.\nMelilla oggi.\nMelilla ha un rappresentante al Congresso spagnolo e due al Senato. Ha ottenuto lo status di citt\u00e0 autonoma il 14 marzo 1995.\nLo standard ISO 3166-1 riserva la sigla \"EA\" per Melilla e Ceuta.\nSolo le persone con ascendenza marocchina parlano il berbero, per la precisione un dialetto della tarifit, la lingua del Rif. Nei dialetti del Rif di solito al suono \"l\" delle altre varianti berbere corrisponde un suono \"r\", mentre al suono geminato, \"ll\", corrisponde \"\u011f\" o, in fine di parola, \"\u010d\". Da qui il nome \"Mri\u010d\" per un antico \"Mlill\", \"la Bianca\". La lingua ufficiale e pi\u00f9 diffusa \u00e8 tuttavia lo spagnolo, unica ad essere insegnata nelle scuole.\nIl confine terrestre tra Melilla e l'entroterra marocchino \u00e8 recintato e sorvegliato, allo scopo di contenere l'ingresso di immigrati nell'exclave che, in quanto territorio spagnolo, garantisce ulteriore libero accesso all'area europea delle nazioni aderenti al trattato di Schengen."}
{"id": "2892", "revid": "110157", "url": "https://it.wikipedia.org/wiki?curid=2892", "title": "Minnesota", "text": "Il Minnesota (AFI: ; in inglese ) \u00e8 il trentaduesimo Stato federato degli Stati Uniti d'America (ne \u00e8 entrato a fare parte l'11 maggio 1858), e conta al 2018 una popolazione di 5.679.718 abitanti. La capitale \u00e8 Saint Paul (307.695), ma la citt\u00e0 pi\u00f9 popolosa \u00e8 Minneapolis (425.403 abitanti); altri centri rilevanti sono Duluth (86.277 abitanti), Rochester (99.121 abitanti) e Bloomington (81.446 abitanti). La superficie \u00e8 di 225.181\u00a0km\u00b2, gran parte dei quali occupati dall'acqua di laghi e fiumi, inclusa una parte del Lago Superiore.\nSituato in posizione centro-settentrionale, e confinante con Canada, Dakota del Nord e Dakota del Sud, Iowa e Wisconsin, il Minnesota \u00e8 conosciuto come \"la terra dei 10.000 laghi\" (in realt\u00e0 sono quasi 12.000). Oltre a essi conta 6.500 fra torrenti e fiumi, fra cui l'omonimo Minnesota e il Mississippi, che sfociano in tre diverse direzioni: Baia di Hudson in Canada a nord, Oceano Atlantico a est e Golfo del Messico a sud. Secondo un'antica leggenda prende il nome dal vocabolo della lingua dakota \"minisota\", cio\u00e8 \"acqua che riflette il cielo\".\nPer la sua posizione geografica il Minnesota ha un clima che, nella stessa stagione, varia sensibilmente da settentrione a meridione. Ugualmente differenziato \u00e8 il territorio, con praterie e fertili pianure a ovest e a sud, e ricco di boschi di conifere a nord e folte foreste a est (la parte un tempo conosciuta come \"Big Wood\").\nGeografia fisica.\nIl Minnesota \u00e8 lo Stato pi\u00f9 settentrionale, dopo l'Alaska, degli Stati Uniti d'America: infatti il cosiddetto Northwest Angle, diviso dal resto dello Stato dal Lago dei Boschi, \u00e8 l'unica parte dei quarantotto Stati contigui che giace a nord del 49\u00ba parallelo. Il Minnesota fa parte della regione dell'Upper Midwest. Confina a nord-est con il Lago Superiore, a est con il Wisconsin, a sud con lo Iowa, a ovest con il Dakota del Sud e il Dakota del Nord mentre a nord confina con le province canadesi dell'Ontario e del Manitoba. Con una superficie di occupa il 2,25% del suolo statunitense ed \u00e8 il dodicesimo Stato pi\u00f9 grande degli USA.\nClima.\nIl clima, stante l'enorme lontananza dal mare, \u00e8 di tipo fortemente continentale con inverni molto rigidi ed estati abbastanza calde e umide (Minneapolis, al centro, ha una media a gennaio di -6,2 \u00b0C/-16,2 \u00b0C e a luglio di 17,2 \u00b0C/28,8 \u00b0C), attenuate per\u00f2 dalla vicinanza dei Grandi Laghi del nord. Per l'assenza di barriere naturali il Minnesota \u00e8 esposto per tutto l'inverno a correnti fredde dal nord, con brevi attenuazioni per i venti caldi provenienti da sud. Le medie di gennaio variano tra -8 \u00b0C (al sud) e -16 \u00b0C (al nord) con estremi di -10 \u00b0C e -19 \u00b0C (Tower, che nel periodo 1994-2001 ha avuto una media minima del mese di -25,3 \u00b0C). Le dieci citt\u00e0 pi\u00f9 fredde degli USA continentali, stabilite dalle medie di gennaio, sono tutte locate nel Minnesota. La citt\u00e0 pi\u00f9 fredda dei quarantotto stati \u00e8 in genere indicata essere International Falls, con una media di gennaio di -10 \u00b0F/-22 \u00b0F e una annua di 37,4 \u00b0F (3 \u00b0C), ma \u00e8 in realt\u00e0 Tower, la cui media \u00e8 34,6 \u00b0F (poco meno di 1,5 \u00b0C) e che detiene il record assoluto ufficiale dello Stato di -51 \u00b0C, registrato il 2 febbraio 1996 (tra l'altro lo stesso giorno in una palude vicina vennero misurati -59 \u00b0C).\nL'estate tende a essere calda e umida al sud e fresca e meno umida al nord. Il record di caldo del Minnesota \u00e8 46 \u00b0C. La primavera e l'autunno sono le stagioni pi\u00f9 notevoli e con pi\u00f9 escursione termica: nella prima a marzo le condizioni sono chiaramente invernali con temperature anche di giorno spesso sotto 0 \u00b0C, ma gi\u00e0 ad aprile tutto \u00e8 cambiato; le nevicate e le riprese fredde possono spingersi fino a maggio. In autunno gi\u00e0 settembre vede una netta diminuzione rispetto all'estate, a ottobre vengono le prime gelate e spesso gi\u00e0 all'inizio di novembre, o anche prima (si sono verificati blizzard rilevanti ad Halloween), si piomba nell'inverno con neve che si scioglier\u00e0 soltanto dopo met\u00e0 marzo (dipende anche dai luoghi: nel sud il manto nevoso rimane da fine novembre o inizio dicembre fino ai primi di marzo, nel nord da met\u00e0 novembre a fine marzo e, talvolta, inizio aprile).\nIn primavera, specialmente verso aprile-maggio, si verificano forti temporali che danno vita a tornado, alcuni dei quali catastrofici.\nOrigini del nome.\nIl nome dello Stato deriva dal termine sioux \"mnisota\" con il significato di \"fiume dall'acqua torbida\", da \"mni\" \"fiume\" e \"sota\" \"appannato\". Dal toponimo dakota derivano numerosi altri nomi, tra i quali Minneapolis, da \"mni\" pi\u00f9 il greco \"polis\".\nStoria.\nAbitato da trib\u00f9 di Chippewa e Sioux, dal 1682 entra a fare parte della Louisiana francese, seguendone le sorti.\nPassato agli Stati Uniti (1803) di fatto fu colonizzato a partire dalla seconda met\u00e0 del XIX secolo. Nel 1849 divenne territorio autonomo ed entr\u00f2 come Stato dell'Unione il 2 maggio 1857. Fu teatro di numerose guerre indiane specie contro i Sioux tra il 1861 e il 1863.\nA causa di carestie e di invasioni di cavallette vi furono grandi emigrazioni verso altre zone tra il 1874 e il 1876.\nSociet\u00e0.\nEvoluzione demografica.\nNel 1850 il Minnesota contava una popolazione inferiore ai 6.100 abitanti; la popolazione crebbe fino a raggiungere i 1,75 milioni di abitanti intorno al 1900. Nei sei decenni successivi si ebbe una crescita della popolazione pari al 15% per decennio, nel 1960 la popolazione era di 3,4\u00a0milioni di persone. Negli anni '60 il tasso di crescita diminu\u00ec e la popolazione nel 1970 era di 3,8\u00a0milioni di persone. Il censimento del 2000 indicava 4,9\u00a0milioni di abitanti.. Il 1\u00ba luglio 2007 la popolazione stimata dello Stato era pari a 5.197.621 (U.S. Census Bureau). I dati relativi alla popolazione, et\u00e0 media, distribuzione dei sessi ecc. sono simili a quelli del resto degli Stati Uniti, tranne i dati relativi alle minoranze etniche che costituiscono una percentuale di popolazione significativamente inferiore che nel resto del paese..\nLa popolazione del Minnesota \u00e8 cos\u00ec composta:\nIl 37,9% dichiara di avere origini tedesche, il 32,1% scandinave, l'11,7% irlandesi, il 7,9% italiane, il 6,3% inglesi, il 5,1% polacche e il 4,2% francesi.\nCitt\u00e0 pi\u00f9 popolose.\nLa citt\u00e0 pi\u00f9 popolosa \u00e8 Minneapolis, a cui segue la capitale statale Saint Paul.\n1\u00b0 Minneapolis 429.606 ab.\n2\u00b0 Saint Paul 308.096 ab.\n3\u00b0 Rochester 118.935 ab.\n4\u00b0 Duluth 85.618 ab.\n5\u00b0 Bloomington 84.943 ab.\n6\u00b0 Brooklyn Park 80.389 ab.\n7\u00b0 Plymouth 79.768 ab.\n8\u00b0 Woodbury 72.828 ab.\n9\u00b0 Maple Grove 72.622 ab.\n10\u00b0 Saint Cloud 68.462 ab.\nSport.\nLe franchigie del Minnesota che partecipano al \"Big Four\" (le quattro grandi leghe sportive professionistiche americane) sono:\nVi sono inoltre il Minnesota United di Saint Paul nella MLS e i Minnesota Swarm di Minneapolis nella NLL."}
{"id": "2894", "revid": "1315817", "url": "https://it.wikipedia.org/wiki?curid=2894", "title": "Mathurin-Jacques Brisson", "text": ""}
{"id": "2895", "revid": "935281", "url": "https://it.wikipedia.org/wiki?curid=2895", "title": "Mar Mediterraneo", "text": "Il mar Mediterraneo (detto brevemente Mediterraneo) \u00e8 situato tra Europa, Nordafrica e Asia occidentale. \u00c8 un mare dipendente dall'Oceano Atlantico, a cui \u00e8 connesso a ovest tramite lo stretto di Gibilterra; lo stretto del Bosforo lo collega a nord-est al Mar Nero mentre il canale di Suez, artificiale, lo collega a sud-est al Mar Rosso e quindi all'Oceano Indiano.\nLa sua superficie approssimativa \u00e8 di con uno sviluppo massimo lungo i paralleli di circa , la lunghezza totale delle sue coste \u00e8 di , la profondit\u00e0 media si aggira sui , quella massima di presso le coste del Peloponneso, mentre la salinit\u00e0 media si aggira dal 36,2 al 39\u2030.\nLa popolazione presente negli stati bagnati dalle sue acque, noto come bacino del Mediterraneo, ammonta a circa 450 milioni di persone.\nGeneralit\u00e0.\nCollegato a ovest all'oceano Atlantico, attraverso lo stretto di Gibilterra, a est attraverso il mar di Marmara, tramite i Dardanelli e il Bosforo \u00e8 collegato al Mar Nero (il mar di Marmara \u00e8 spesso considerato parte del Mediterraneo, mentre il Mar Nero viene generalmente considerato un mare distinto), mentre il canale di Suez a sud-est collega il Mediterraneo al Mar Rosso e quindi all'oceano Indiano.\nLe maree sono molto limitate anche a causa dello scarso collegamento con l'oceano, che limita la massa d'acqua complessiva investita dal fenomeno. Le temperature del Mediterraneo hanno estremi compresi fra gli 11 e i 32\u00a0\u00b0C. In genere si oscilla fra i 12~18\u00a0\u00b0C nei mesi invernali fino ai 23~30\u00a0\u00b0C nei mesi estivi, a seconda delle zone. L'azione del mar Mediterraneo come serbatoio termico \u00e8 in buona parte dovuto al clima mediterraneo, generalmente caratterizzato da inverni umidi ed estati calde e secche. Coltivazioni caratteristiche della regione sono olivo, vite, agrumi e quercia da sughero.\nEtimologia.\nIl termine Mediterraneo deriva dalla parola latina \"mediterraneus\", che significa 'in mezzo alle terre'. Il mar Mediterraneo attraverso la storia dell'umanit\u00e0 \u00e8 stato conosciuto con diversi nomi. Gli antichi Romani lo chiamavano, ad esempio, \"Mare nostrum\", ossia 'il nostro mare' e, in effetti, la conquista romana tocc\u00f2 tutte le regioni affacciate sul Mediterraneo.\nLa denominazione , \"al-Ba\u1e25r al-Abya\u1e0d al-Mutawassi\u1e6d\", ossia \"Mar Bianco di Mezzo\", ha evidentemente ispirato la dizione turca di \"Akdeniz\", \"Mare Bianco\". Nelle altre lingue del mondo, solitamente si ha sia un prestito dal latino o da lingue neolatine (es. inglese \"Mediterranean Sea\") sia, pi\u00f9 spesso, un calco dal senso di \"mare medio, in mezzo (alle terre)\" (es. tedesco \"Mittelmeer\", ebraico \"Hayam Hatikhon\" (\u05d4\u05b7\u05d9\u05b8\u05bc\u05dd \u05d4\u05b7\u05ea\u05b4\u05bc\u05d9\u05db\u05d5\u05b9\u05df), \"il mare di mezzo\", berbero \"ilel Agrakal\", \"mare tra-terre\", giapponese \"Chich\u016bkai\" (\u5730\u4e2d\u6d77), \"mare in mezzo alle terre\", albanese \"deti mesdhe\", \"mare in mezzo alle terre\", georgiano \"khmeltashua zghva\" (\u10ee\u10db\u10d4\u10da\u10d7\u10d0\u10e8\u10e3\u10d0 \u10d6\u10e6\u10d5\u10d0), \"mare in mezzo alle terre\").\nIl Mar Mediterraneo \u00e8 considerato il prototipo di altri mari che hanno caratteristiche analoghe, ossia quella di essere circondati da pi\u00f9 continenti o subcontinenti, anch'essi detti mediterranei: il Mediterraneo Australasiatico, il Mar Glaciale Artico, il Mediterraneo Americano.\nStoria.\nVero ponte tra territori, la regione del Mediterraneo \u00e8 considerata culla di alcune tra le pi\u00f9 antiche civilt\u00e0 del Pianeta, nonch\u00e9 teatro principale della storia e della cultura della civilt\u00e0 occidentale assieme al Medio Oriente e al Vicino Oriente. L'agricoltura insieme all'allevamento si diffuse sulle sue coste intorno al 6000 a.C. Successivamente, nella sua parte orientale, una pi\u00f9 accentuata dinamicit\u00e0 culturale port\u00f2 verso la nascita di aree urbane caratterizzate da fiorenti attivit\u00e0 artigianali e da vivacit\u00e0 nei commerci. Grazie all'azione mediatrice dei Cretesi, dall'isola di Creta, centro della civilt\u00e0 minoico-micenea (tra il III e il II millennio a.C.) s'irradiarono intensi flussi commerciali che interessarono le coste anatoliche, la Grecia, l'Egitto, le coste del Libano, dell'Italia meridionale, della Sicilia e della Sardegna, contribuendo a intensificare i rapporti culturali tra i tanti popoli rivieraschi. Dopo la crisi del 1200 a.C., quando l'intero sistema dei commerci venne sconvolto dalle distruttive invasioni dei Popoli del Mare causando il crollo dell'Impero ittita e della Civilt\u00e0 micenea, i successivi mutamenti politici crearono nella zona siro-palestinese il presupposto allo sviluppo dei centri fenici e la nascita dello stato ebraico.\nAbili navigatori e altrettanto abili nei commerci i Fenici (nome greco per indicare i \"Cananei\") navigarono in lungo e in largo per tutto il Mediterraneo esportando i prodotti del loro fiorente artigianato e importando materie prime, creando empori e porti commerciali e dando impulso alla creazione di citt\u00e0 costiere come Cartagine. Nell'VII secolo lungo le rotte commerciali tra oriente e occidente, ai Fenici si affiancarono i Greci che impiantarono colonie nel bacino ionico, nel Tirreno, nell'Egeo fino al Mar Nero. Il costante aumento di nuovi insediamenti crearono forti tensioni fra i popoli rivieraschi a causa della concorrenza nei mercati e l'espansione greca a Occidente fu bloccata nel 541 a.C. dall'alleanza tra Etruschi e Cartaginesi nella Battaglia del Mare sardo. Nel secolo successivo sempre i Greci furono protagonisti nell'epico scontro che nel 480 a.C. li oppose alle mire di Serse nella Battaglia di Salamina, salvando le loro terre dall'occupazione persiana. Le nascenti potenze di Roma e Cartagine sconvolsero nuovamente il Mediterraneo e lunghe guerre si conclusero con la consacrazione della potenza romana e la distruzione dei Punici. Da allora in poi il Mediterraneo divenne per i Romani il \"Mare nostrum\" e su tutto il suo bacino si irradi\u00f2 la civilt\u00e0 e la potenza della Roma repubblicana e imperiale. Dopo la caduta dell'Impero romano d'Occidente e la stagnazione dei commerci nel bacino occidentale, nell'Impero romano d'Oriente i Bizantini mantennero intensi i traffici marittimi fino a quando nel VII e nell'VIII secolo l'espansione islamica sconvolse nuovamente l'intero bacino, oltrepassando lo Stretto di Gibilterra e giungendo fino in Spagna con la sua civilt\u00e0. \nLe Repubbliche marinare (Amalfi, Venezia, Pisa e Genova le pi\u00f9 note, ma anche Ragusa, Ancona e Gaeta), i cui interessi commerciali in Oriente erano minacciati dai pirati saraceni, contrastarono efficacemente questa espansione, ma sia i contrasti con le marinerie aragonesi, in aspra concorrenza sulle rotte verso Levante, sia la caduta di Bisanzio nel 1453, portarono al declino dei traffici mediterranei, declino che si accentu\u00f2 ancor pi\u00f9 dopo il 1492 con la scoperta dell'America e che neanche la vittoria nella Battaglia di Lepanto nel 1571 riusc\u00ec a fermare, arrivando nel Seicento alla drastica riduzione della potenza navale veneziana. Nel Settecento le debolezze dell'Impero ottomano favorirono le mire espansionistiche degli Inglesi nel bacino occidentale, degli Austriaci verso l'Adriatico e dei Russi nel bacino orientale. Nell'Ottocento, durante le guerre napoleoniche, Francia e Gran Bretagna si scontrarono violentemente nel Mediterraneo combattendo una guerra che vide gli inglesi prevalere e assicurarsi cos\u00ec il dominio incontrastato dei mari. Sempre nell'Ottocento, la costruzione del canale di Suez rese possibile il collegamento del Mediterraneo all'oceano Indiano e costitu\u00ec un evento di grande importanza per i commerci marittimi in quanto si evitava in questo modo la circumnavigazione dell'Africa per raggiungere via mare i ricchi mercati asiatici.\nDalla fine degli anni ottanta il Mediterraneo \u00e8 attraversato dalle rotte dell'immigrazione dall'Africa verso l'Europa. Ogni anno alcune decine di migliaia di migranti economici, profughi e rifugiati politici raggiungono via mare le coste italiane, greche e spagnole.\nNegli anni 2000 il Mediterraneo \u00e8 stato descritto da analisti geopolitici come \"medioceano\", un corridoio strategico tra l\u2019Indo-Pacifico e l\u2019Atlantico.\nMorfologia.\nPer quanto riguarda la topografia del fondale il Mediterraneo \u00e8 diviso in due parti principali:\nMediterraneo occidentale.\nIl Mediterraneo occidentale comprende due bacini principali, quello algero-provenzale e il bacino tirrenico. Il primo occupa un'area pi\u00f9 o meno triangolare che comprende il mare di Albor\u00e1n, il mare delle Baleari, il canale di Sardegna, il mar di Sardegna, il mare di Corsica e il mar Ligure. Ha una superficie di circa e una profondit\u00e0 massima di circa In alcuni tratti costieri, tipicamente alle foci dell'Ebro e del Rodano la piattaforma continentale raggiunge anche i 60\u00a0km di larghezza, con un massimo di 72\u00a0km presso il Golfo del Leone.\nLa larghezza minima si ha invece tra Genova e Tolone, dove il fondale \u00e8 caratterizzato da ampi e profondi canyon. Le isole di Maiorca e Minorca hanno una piattaforma comune mentre Ibiza \u00e8 separata da un braccio di mare profondo 800\u00a0m. Al centro del bacino si trova la piana abissale delle Baleari, profonda dai 2600 a i 2800 metri. Il bacino tirrenico \u00e8 la parte pi\u00f9 profonda del Mediterraneo Occidentale, raggiunge infatti i 3800\u00a0m di profondit\u00e0 (Fossa del Tirreno). Il fondale \u00e8 caratterizzato dalla presenza di numerose dorsali e di rilievi di tipo vulcanico. Vi sono montagne e vulcani sottomarini che in alcuni casi si elevano fino a -500\u00a0m come il Marsili e il Vavilov.\nPoche e di modeste dimensioni sono le piane abissali fra le quali si trovano la piana di Corsica, la piana di Orosei, la piana di Olbia, la piana abissale tirrenica e il rialzo pliniano. Il bacino \u00e8 praticamente chiuso, \u00e8 messo in comunicazione con i bacini adiacenti da pochi stretti passaggi. A nord un canale profondo circa 3/400\u00a0m lo mette in comunicazione con il Mar Ligure, lo stretto di Bonifacio, profondo non oltre i 50\u00a0m, lo mette in comunicazione con il bacino algerino cos\u00ec come il profondo canale di Sardegna, caratterizzato dalla presenza della fossa algero-tirrenica, mette in comunicazione i due bacini a sud della Sardegna.\nIl canale di Sicilia, dal fondale basso e caratterizzato dalla presenza di banchi che possono ridurre la profondit\u00e0 a poche decine di metri, lo mette in comunicazione con il Mediterraneo Orientale.\nMediterraneo orientale.\nFanno parte del Mediterraneo orientale il bacino , del mare Adriatico, il mar Ionio, il mar Egeo, il mar Libico e il bacino del mar di Levante.\nIl mar di Sicilia bagna la costa sud-occidentale dell'isola, da Marsala al capo delle Correnti (in prossimit\u00e0 dell'omonimo isolotto).\nL'Adriatico ha una superficie di circa e una profondit\u00e0 massima di . Da un punto di vista morfologico pu\u00f2 essere diviso in tre aree: la parte settentrionale completamente dominata dal delta del Po \u00e8 un lento declivio nel quale la profondit\u00e0 non supera i ; la parte centrale, tra Ancona e il Gargano, \u00e8 caratterizzata dalla presenza di una depressione detta \"fossa del medio Adriatico\" . La zona meridionale ha una piattaforma continentale che si restringe in corrispondenza della Puglia fino a circa ; fra la Puglia e l'Albania si trova la piana adriatica con una profondit\u00e0 media di circa e la massima di Da qui la profondit\u00e0 risale a circa in corrispondenza del canale d'Otranto che separa l'Adriatico dallo Ionio.\nIl mar Ionio si estende su una superficie di circa dalle coste della Libia e della Tunisia fino alla Grecia e all'Italia meridionale. Raggiunge la massima profondit\u00e0 nella fossa Calypso (detta anche fossa ellenica), al largo della costa meridionale del Peloponneso. Nello Ionio si trova la piana abissale pi\u00f9 estesa del Mediterraneo. Il mar Egeo ha una superficie di circa e conta oltre 200 isole. Lo collega allo Ionio il Golfo di Corinto e numerosi canali profondi fra i e gli fra le isole di Rodi e Creta. Raggiunge la massima profondit\u00e0 in corrispondenza della fossa di Creta che si estende dal Golfo di Argolide a Rodi.\nIl Mar Libico si estende dalla costa sud di Creta fino alle sponde della Libia. Il Mar di Levante \u00e8 la parte pi\u00f9 orientale del Mediterraneo, ha una superficie di circa ed \u00e8 delimitato a ovest dalla linea che congiunge Capo Ra's al-Hilal, in Libia con l'isola di Gavdos presso Creta. La piattaforma continentale \u00e8 molto estesa sia presso il delta del Nilo sia nel golfo di Iskenderun. La massima profondit\u00e0 \u00e8 di in corrispondenza della fossa di Plinio.\nIsole.\nLe isole maggiori sono:\nGeologia.\nIl Bacino del mar Mediterraneo \u00e8 composto da un complesso sistema di strutture generate dall'interazione tra la Placca euroasiatica e la Placca africana. Secondo la teoria della Tettonica delle placche, queste due placche si sono avvicinate con un movimento rotatorio durante gli ultimi 300 milioni di anni, durante i quali le zone intermedie tra le due placche si sono deformate, scivolando e ruotando tra di loro, sovrapponendosi e lasciando spazio per l'apertura di nuovi bacini interni. Circa 6 milioni di anni fa, forse a causa di eventi sismici tra le due placche e/o fasi glaciali, l'afflusso di acqua dall'oceano atlantico venne interrotto pi\u00f9 volte. Ci\u00f2 caus\u00f2 per una decina di volte l'evaporazione del Mediterraneo trasformandolo in distese desertiche, simili agli odierni Laghi Salati dello Utah. Successivi eventi ripristinarono il collegamento con l'Atlantico, anche attraverso l'ampio corridoio di Siviglia/Cordova (Corridoio Betico) che per un certo tempo sostitu\u00ec il passaggio che si era temporaneamente chiuso a Gibilterra, riportando il livello dell'acqua del Mediterraneo al livello normale. Tali eventi vanno sotto il nome di crisi di salinit\u00e0 del Messiniano.\nLa recente costituzione della zona Mediterranea \u00e8 il risultato di questa complessa storia geodinamica e mostra una serie di microplacche deformate, zone mobili tra queste microplacche (le catene montuose) e vecchie e nuove croste oceaniche (i bacini). Non esiste tuttora una singola teoria complessiva per descrivere la storia di questo sistema, e numerosi modelli sono stati proposti. Il sistema del Mediterraneo normalmente viene suddiviso in tre aree principali: il sistema del Mediterraneo occidentale, del Mediterraneo centrale e del Mediterraneo orientale.\nIl sistema del Mediterraneo occidentale \u00e8 composto dalla microplacca iberica, la catena dei Pirenei, la catena dell'Atlante (Marocco, Algeria e Tunisia occidentale), le isole Baleari e il bacino Mediterraneo occidentale. Il sistema del Mediterraneo centrale \u00e8 composto dalla catena delle Alpi, la catena degli Appennini, l'Arco calabro peloritano, il Bacino tirrenico, il Bacino adriatico, il Bacino ionico, le zone mobile di deformazione della Tunisia orientale e la Libia occidentale. Il sistema del Mediterraneo orientale \u00e8 composto dalla Catena dinarica, dal sistema dell'Arco ellenico (con l'isola di Creta), il Mar Egeo, il Bacino del Mediterraneo orientale, la Placca anatolica, la catena di Cipro, le zone mobili del Mediterraneo orientale (Libano, Israele, Egitto) e le catene nordafricane libiche.\nAll'interno del bacino del Mediterraneo, in particolare in Italia e Grecia (e nei tratti di mare adiacenti), sono presenti numerosi vulcani attivi o quiescenti. Nella regione geografica italiana si possono individuare zone attive in Campania (Vesuvio e Campi Flegrei), Sicilia (Etna) e nei mari circostanti, in particolare Tirreno sud-orientale (Arco Eoliano) e Canale di Sicilia (Campi Flegrei del Mar di Sicilia). Nel Mediterraneo orientale si trova invece l'arco vulcanico dell'Egeo meridionale, il cui centro eruttivo pi\u00f9 noto \u00e8 quello presente nell'arcipelago di Santorini. Fra le eruzioni vulcaniche avvenute in et\u00e0 storica nel Mediterraneo, le pi\u00f9 significative sono quella minoica nell'et\u00e0 del bronzo, quella del Vesuvio nel 79 d.C., e quella dell'Etna del 1669.\nUn'altra prova del fatto che il bacino del Mediterraneo sia una zona tettonicamente attiva \u00e8 data dall'elevata sismicit\u00e0 di alcune sue regioni, in particolare gran parte della penisola italiana, di quella balcanica, di quella anatolica, e del Levante, nonch\u00e9 delle isole vicine (Sicilia, Creta e isole egee, Cipro). In tali regioni si sono verificati alcuni dei terremoti pi\u00f9 disastrosi della storia, come quello di Antiochia del 526 o quello del Val di Noto del 1693. Tale sismicit\u00e0 espone le coste mediterranee anche al rischio di maremoti: alcuni fra i pi\u00f9 significativi si verificarono ad esempio in occasione del terremoto di Creta del 365 (il cui tsunami arriv\u00f2 a devastare Alessandria), o in quello di Messina del 1908 (probabilmente la pi\u00f9 grave catastrofe naturale ad aver colpito l'Europa in tempi storici). Maremoti possono verificarsi anche in seguito ad attivit\u00e0 vulcanica, come nel caso dell'eruzione del vulcano sottomarino Kolumbo (nei pressi di Santorini) nel 1649.\nCaratteristiche fisiche.\nIl mar Mediterraneo \u00e8 un bacino semichiuso con una forte evaporazione e un ridotto apporto di acque dolci fluviali, apporto influenzato da attivit\u00e0 umane (dighe e sbarramenti). Nei mesi estivi l'evaporazione \u00e8 relativamente ridotta a causa dei venti non eccessivamente frequenti, al contrario nei mesi invernali l'evaporazione \u00e8 molto elevata a causa della prevalenza di venti secchi di origine continentale (Bora, Maestrale, Vardarac, Scirocco e Meltemi). L'evaporazione e il ridotto apporto di acque fluviali fanno s\u00ec che il Mediterraneo sia in costante deficit idrico. Questo viene compensato dall'oceano Atlantico che annualmente riversa nel Mediterraneo, attraverso lo Stretto di Gibilterra, tra d'acqua. Questo apporto di grandi quantit\u00e0 d'acqua provoca forti correnti durante tutto l'anno, favorendo la pulizia dei bassi fondali dello Stretto che, diversamente, nel corso dei millenni si sarebbe inevitabilmente chiuso.\nLe correnti superficiali.\nLe correnti superficiali mediterranee si originano tutte dall'afflusso di acqua atlantica e seguono in prevalenza gli andamenti di tipo ciclonico, cio\u00e8 antiorario. L'acqua atlantica, pi\u00f9 fredda ma meno salata (motivo per cui rimane in superficie) entra nel Mediterraneo dopo aver lambito le coste del Marocco. Una volta varcato lo stretto di Gibilterra viene spinta a sud dalla forza di Coriolis e segue prevalentemente la costa nordafricana dando origine alla corrente algerina, ma una parte della massa d'acqua, scontrandosi con la corrente anticiclonica del mare di Albor\u00e1n, si biforca verso nord in direzione delle isole Baleari.\nLa corrente algerina, nel prosieguo del suo corso, si biforca nuovamente: una parte prosegue verso il canale di Sicilia, un'altra invece risale verso la Corsica e unendosi alla parte che fin dall'inizio si era diretta verso le Baleari d\u00e0 origine alla corrente ligure provenzale catalana che scorre verso ovest lambendo le coste liguri, francesi e catalane e attraversando il Golfo del Leone. I bassi fondali del canale di Sicilia fanno s\u00ec che la corrente algerina si biforchi nuovamente, una parte risale infatti verso il Tirreno dando origine a una corrente ciclonica che in parte lambisce le coste liguri e si riunisce con la corrente ligure-provenzale catalana.\nLa parte di corrente algerina che riesce a valicare il canale di Sicilia attraversa dapprima un'area prospiciente le coste della Tunisia e della Libia caratterizzata da correnti anticicloniche (il Golfo della Sirte) e poi forma la corrente africana che scorre lungo il mare di Levante dando origine alla corrente dell'Asia Minore che lambisce la costa Turca fino a Rodi. Nell'Adriatico, nello Ionio e nell'Egeo vi sono altre correnti minori di tipo ciclonico. Oltre alle citate correnti costiere vi \u00e8 la corrente centro-mediterranea che scorre sopra la dorsale mediterranea in direzione Creta e Cipro.\nLa corrente intermedia.\nLo strato d'acqua compreso fra i 200 e i 500 metri \u00e8 interessato da un movimento in senso opposto a quello delle correnti di superficie. Origina infatti dal mar di Levante, il tratto di Mediterraneo con i pi\u00f9 elevati valori di salinit\u00e0, (si raggiunge qui il 39,1 per mille di salinit\u00e0). D'inverno, con il calo della temperatura si ha un aumento della densit\u00e0 dello strato superficiale che \"comprime\" lo strato d'acqua inferiore dando origine alla corrente intermedia.\nQuesta corrente \u00e8 divisa in un ramo principale che percorre l'intero Mediterraneo e due rami secondari che attraversano l'uno il Golfo della Sirte e l'altro, pi\u00f9 cospicuo, lo Ionio fino a entrare nell'Adriatico dove incontra le fredde acque invernali per poi uscire nuovamente dallo stretto di Otranto.\nIl ramo principale si dirige invece verso il canale di Sicilia dove, a causa dei fondali bassi e della portata della corrente di superficie, deve dividersi in due stretti passaggi laterali situati a quote diverse. L'acqua proveniente dal pi\u00f9 settentrionale si dirige verso il Tirreno dove fa un lungo giro antiorario e in gran parte esce per ricongiungersi con il ramo secondario e risalire verso la Sardegna per poi seguire la costa francese e spagnola e uscire dallo Stretto di Gibilterra. Dalle analisi degli oceanografi pare che una goccia d'acqua entrata dallo stretto di Gibilterra impieghi circa 150 anni per compiere tutto il \"giro\" e ritornare, profondamente modificata nella composizione, all'oceano Atlantico.\nLa circolazione profonda.\nLe correnti di profondit\u00e0 interessano due aree del Mediterraneo, il bacino ligure provenzale e lo Ionio. In entrambi i casi le correnti originano nella stagione invernale in seguito a un rapido raffreddamento delle acque provocato dal vento. Nel primo caso il maestrale raffredda rapidamente le acque al centro del Golfo del Leone. In seguito all'aumento di densit\u00e0 l'acqua si dirige verso il fondo, sino ai 2000 metri di profondit\u00e0, contribuendo al lento ricambio delle acque profonde. Nel bacino orientale \u00e8 la Bora che abbassando la temperatura delle acque nel mare Adriatico origina una corrente diretta verso sud che si inabissa oltre il canale di Otranto e contribuisce al ricambio delle acque profonde dello Ionio.\nClima.\nIl clima di gran parte dei paesi che si affacciano sul bacino del Mar Mediterraneo \u00e8 caratterizzato da estati calde e asciutte con piovosit\u00e0 concentrata nel periodo autunnale e invernale. Queste caratteristiche climatiche sono riscontrate anche in altre parti del Pianeta e precisamente nella California centro-meridionale, in Australia occidentale, in Sudafrica e nella parte centro settentrionale del Cile. L'influenza delle correnti marine ne costituisce uno dei fattori fondamentali in quanto queste convogliano acque la cui temperatura \u00e8 pi\u00f9 elevata rispetto alla latitudine, inoltre la vicinanza del tropico permette nei periodi estivi la permanenza di masse di aria calda e secca, come nei climi sub-tropicali.\nDi seguito viene riportato un grafico che riferisce la temperatura del Mediterraneo presso varie citt\u00e0 marittime che vi si affacciano.\nEffetti del riscaldamento climatico.\nIn particolare il Mediterraneo, trovandosi nella zona di confine tra Africa e Eurasia \u00e8 particolarmente sensibile al cambiamento climatico attuale ovvero al riscaldamento globale con il rischio sensibile di aumento della sua temperatura media e superficiale con possibili effetti, secondo gli studiosi, di Tropicalizzazione del Mediterraneo e Meridionalizzazione del Mediterraneo, gi\u00e0 parzialmente in atto. Le nazioni che si affacciano sul Mediterraneo sarebbero invece a rischio desertificazione per spostamento verso nord della cella di Hadley e con essa dell'anticiclone africano.\nAlcuni studi stimano un innalzamento medio delle temperature del bacino del mediterraneo di 6\u00a0\u00b0C tra il 2070 e il 2100. Questa variazione climatica secondo i modelli climatici produrr\u00e0 siccit\u00e0 ed estati torride con notevoli riduzioni delle precipitazioni in inverno. Attivo in questo senso \u00e8 il Centro euro-Mediterraneo sui Cambiamenti Climatici.\nEcosistema.\nNonostante il mar Mediterraneo sia un mare oligotrofico, quindi piuttosto povero di nutrienti, in esso \u00e8 presente una grande biodiversit\u00e0 e circa il 28% delle specie presenti sono endemiche di questo mare. Tutto ci\u00f2 \u00e8 dovuto principalmente alla presenza di habitat diversificati che favoriscono l'insorgenza di nicchie ecologiche e alle condizioni idrologiche e climatiche proprie di questo bacino. Un'eccezione alla condizione oligotrofica si riscontra nei pressi delle foci dei numerosi grandi fiumi che vi affluiscono, dal Nilo al Rodano, dall'Ebro al Po. I loro delta formano veri e propri ecosistemi diversi sulle coste del \"Mare nostrum\".\nPer\u00e8s e Picard nel 1964 hanno messo a punto un sistema di classificazione dei vari tipi di ecosistemi presenti nel Mediterraneo che ancora oggi \u00e8 utilizzato dalla maggior parte degli studiosi di questo mare. Questo sistema di classificazione si basa sia su fattori abiotici, come profondit\u00e0, temperatura, tipi di substrati, ecc., sia sulle interazioni interspecifiche tra gli organismi. Rispetto agli organismi che vivono negli oceani, quelli che vivono nel Mediterraneo raggiungono dimensioni minori e possiedono un ciclo vitale piuttosto breve. Nel tratto di mare tra Liguria e Toscana \u00e8 stata istituita un'area protetta denominata Santuario per i mammiferi marini, ove vivono varie specie di cetacei tra cui la balenottera comune.\nProduttori primari.\nNell'ecosistema costiero del mar Mediterraneo un ruolo fondamentale \u00e8 svolto dalla \"Posidonia oceanica\".\nGrazie al suo sviluppo fogliare produce un'alta quantit\u00e0 di ossigeno, fino a 20 litri al giorno per ogni metro quadrato di prateria. Contribuisce inoltre al consolidamento dei fondali e delle spiagge, proteggendole dalla erosione. Ma soprattutto le praterie marine di questa fanerogama sono l'ambiente ideale per la crescita di pesci, crostacei e altre forme di vita, costituendo una vera e propria \"nursery\" delle specie ittiche.\nAttualmente la Posidonia \u00e8 in forte regressione in tutto il bacino mediterraneo, a causa dell'inquinamento chimico, ma anche delle opere di protezione costiera e dell'\"aratura\" dei fondali provocata dalle ancore delle barche e dalla pesca a strascico abusiva, sotto costa.\nFiltratori.\nSi tratta di organismi microfagi, che si nutrono cio\u00e8 di minuscole particelle di cibo sospese in acqua, che hanno un ruolo importante per il mantenimento dell'equilibrio dell'ecosistema.\nTra essi vanno ricordati:\nSpecie a rischio.\nAltre specie a rischio (anche se non in condizioni allarmanti come le tartarughe e la foca) sono il delfino comune (\"Delphinus delphis\"), il tursiope (\"Tursiops truncatus\"), il grampo (\"Grampus griseus\"), la balenottera (\"Balaenoptera physalus\"), il capodoglio (\"Physeter macrocephalus\"), il tonno rosso (\"Thunnus thynnus\") e il pesce spada (\"Xiphias gladius\").\nMeridionalizzazione e tropicalizzazione.\nPer tropicalizzazione si intende il processo di insediamento in Mediterraneo di specie provenienti da aree tropicali o sub-tropicali, mentre, per meridionalizzazione si intende lo spostamento verso nord dell'areale di specie tipiche delle coste sud di questo mare. In alcuni casi si tratta di specie (migrazione lessepsiana) passate attraverso il canale di Suez, provenienti dal Mar Rosso, ovvero di specie provenienti dalle coste africane dell'Oceano Atlantico, giunte attraverso lo stretto di Gibilterra. Un altro canale d'ingresso \u00e8 rappresentato dallo scarico incontrollato delle acque di zavorra delle navi cisterna. Un contributo allo sviluppo del fenomeno \u00e8 dato inoltre dai mutamenti climatici in corso, con il conseguente innalzamento della temperatura delle acque.\nAlcune di queste specie si sono ambientate e riprodotte benissimo, al punto di arrivare a soppiantare le specie autoctone e di essere comunemente pescate e commercializzate. Fra di esse ricordiamo: il pesce palla (\"Sphoeroides cutaneus\"), la ricciola fasciata (\"Seriola fasciata\"), il pesce scorpione (\"Pteroides miles\"), la triglia del Mar Rosso (\"Upeneus moluccensis\"). Sempre in conseguenza dell'aumento della temperatura delle acque si assiste a un significativo cambiamento di distribuzione della fauna ittica autoctona, che porta molte specie tipiche delle aree pi\u00f9 calde del Mediterraneo a espandersi verso nord. \u00c8 il caso del pesce balestra (\"Balistes carolinensis\") o del pesce pappagallo (\"Sparisoma cretense\").\nIl fenomeno dell'importazione di specie alloctone non riguarda solo i pesci, ma anche le alghe: alghe delle coste giapponesi (\"Laminaria japonica\", \"Undaria pinnatifida\" e \"Sargassum muticum\") sono state segnalate gi\u00e0 dalla fine degli anni sessanta, mentre pi\u00f9 recentemente \u00e8 stata segnalata la presenza di un'alga tropicale, la \"Caulerpa taxifolia\" che attualmente minaccia soprattutto un ampio tratto della costa francese tra Tolone e Mentone, moltiplicandosi a una velocit\u00e0 impressionante, ostacolando i cicli vitali degli altri organismi con alterazione degli equilibri ecologici.\nStati e citt\u00e0 affacciati sul Mediterraneo.\nGli stati che vi si affacciano sono:\nLa tabella seguente, invece, riporta le maggiori citt\u00e0 che si affacciano sul Mediterraneo."}
{"id": "2896", "revid": "228587", "url": "https://it.wikipedia.org/wiki?curid=2896", "title": "Mediterraneo (disambigua)", "text": ""}
{"id": "2897", "revid": "1750468", "url": "https://it.wikipedia.org/wiki?curid=2897", "title": "Mendelevio", "text": "Il mendelevio \u00e8 l'elemento chimico della tavola periodica di numero atomico 101 e il suo simbolo \u00e8 Md.\n\u00c8 un elemento transuranico metallico radioattivo della serie degli attinidi; viene sintetizzato per bombardamento dell'einsteinio con particelle alfa.\nIl suo nome \u00e8 stato attribuito in onore al chimico russo Dmitrij Mendeleev.\nCaratteristiche.\nI ricercatori hanno appurato che il mendelevio ha uno stato di ossidazione +2 moderatamente stabile oltre allo stato +3 tipico di tutti gli attinidi. 256Md \u00e8 stato l'isotopo studiato per scoprire alcune delle caratteristiche dell'elemento in soluzione acquosa. Non \u00e8 noto alcun uso del mendelevio e solo minime quantit\u00e0 in tracce sono state sintetizzate.\nStoria.\nIl mendelevio fu sintetizzato per la prima volta da un gruppo di ricercatori composto da Albert Ghiorso (team leader), Glenn Seaborg, Bernard Harvey, Greg Choppin e Stanley Gerald Thompson all'inizio del 1955. Produssero il 256Md (emivita: 76 minuti) bombardando un bersaglio di 253Es con particelle alfa (nuclei di elio) nel ciclotrone dell'Universit\u00e0 di Berkeley, negli Stati Uniti. 256Md fu praticamente sintetizzato un atomo per volta. Il mendelevio \u00e8 stato il nono elemento transuranico ottenuto per sintesi.\nIsotopi.\nDel mendelevio sono noti 15 isotopi radioattivi, le cui masse sono comprese tra 245,091 e . I pi\u00f9 stabili tra essi sono 258Md (emivita: 51,5 giorni), 260Md (31,8 giorni) e 257Md (5,52 ore).\nTutti gli altri isotopi hanno emivite inferiori ai 97 minuti e la maggior parte di essi inferiore ai 5 minuti. Questo elemento ha anche un metastato, 258mMd, con un'emivita di 57 minuti."}
{"id": "2898", "revid": "648716", "url": "https://it.wikipedia.org/wiki?curid=2898", "title": "Meitnerio", "text": "Il meitnerio \u00e8 l'elemento chimico della tavola periodica, che ha come simbolo Mt e come numero atomico il 109.\n\u00c8 un elemento sintetico il cui isotopo pi\u00f9 stabile ha un'emivita di .\nStoria.\nIl meitnerio \u00e8 stato sintetizzato per la prima volta il 29 agosto 1982 da un gruppo di ricerca tedesco guidato da Peter Armbruster e Gottfried M\u00fcnzenberg alla Gesellschaft f\u00fcr Schwerionenforschung di Darmstadt.\nIl gruppo di ricerca ottenne il nuovo elemento bombardando del bismuto-209 con dei nuclei accelerati di ferro-58. La creazione di questo elemento dimostr\u00f2 che la tecnica della fusione nucleare pu\u00f2 essere usata per creare nuovi nuclei pesanti.\nIl nome meitnerio fu suggerito in onore della fisica e matematica austro-svedese Lise Meitner, ma a causa di una controversia sulla denominazione degli elementi dal 101 al 109, la IUPAC adott\u00f2 temporaneamente il nome unnilennio (Une).\nNel 1997 con la risoluzione della disputa venne adottato il nome attuale."}
{"id": "2899", "revid": "2", "url": "https://it.wikipedia.org/wiki?curid=2899", "title": "MeV", "text": ""}
{"id": "2900", "revid": "89688", "url": "https://it.wikipedia.org/wiki?curid=2900", "title": "Milo Manara", "text": "Carriera.\nQuarto di sei fratelli, \u00e8 nato a Luson, in Alto Adige, ma ha vissuto sin dalla giovinezza a Verona (tuttora risiede a Sant'Ambrogio di Valpolicella). Studia presso il liceo artistico di Verona, successivamente si iscrive alla facolt\u00e0 di Architettura di Venezia senza conseguire per\u00f2 la laurea. Pi\u00f9 tardi si accosta alla pittura per poi abbandonarla in maniera polemica.\nSul finire degli anni sessanta, Manara si ritrova a cercare lavoro come fumettista fra gli editori di Milano, con scarso successo data la poca propensione degli editori ad affidare un lavoro ad artisti senza passate esperienze lavorative. Questa fase di stallo viene risolta grazie all'intervento dell'amico Mario Gomboli che lo indirizza verso l'editore Furio Viano per cui realizzer\u00e0 il suo primo lavoro nel 1969. Manara debutta quindi con il fumetto come autore di storie erotico-poliziesche della collana \"Genius\", uno dei tanti fumetti neri nati come emuli di \"Diabolik\". \"Genius\" ha per\u00f2 la curiosa caratteristica di essere nato come fotoromanzo, quindi con veri attori, per poi passare all'essere un fumetto per poter risparmiare sui costi di realizzazione.\nI suoi lavori per \"Genius\" sono notati dall'editore Renzo Barbieri (proprietario insieme a Giorgio Cavedon della casa editrice ErreGi, nota per i suoi fumetti erotici) che lo chiama a collaborare per la sua casa editrice realizzando alcune storie libere prima di giungere a \"Jolanda de Almaviva\" con cui l'autore prosegue il filone erotico-sexy; tutto questo avviene in un periodo in cui i fumetti sono realizzati in grandi quantit\u00e0 con ritmi serrati e pertanto \u00e8 necessario bilanciare la qualit\u00e0 del disegno con la rapidit\u00e0 di realizzazione, spesso facendo pressione sugli artisti. Le avventure di Jolanda de Almaviva, graficamente ispirata a Senta Berger, sono pubblicate su albi distribuiti in edicola dall'ottobre del 1970 all'agosto del 1974 e narrano esotiche storie avventuroso-erotiche di pirati e filibustieri. I testi sono di Roberto Renzi e Gaburro &amp; Gramegna che prendono spunto dal personaggio di \"Jolanda, la figlia del Corsaro Nero\" ideata da Emilio Salgari. L'arrivo di Manara alla realizzazione del personaggio salva la testata, che navigava in cattive acque, dalla chiusura.\nDopo alcuni lavori realizzati per il mondo dei giovanissimi (\"Corriere dei ragazzi\", 1974) Manara inizia prestigiose collaborazioni, come quella particolare con il giornalista Mino Milani. La prima storia disegnata da Manara per il \"Corriere dei ragazzi\" \u00e8 \"La rivincita della Morte\" scritta da Andrea Mantelli, episodio che fa parte del cosiddetto filone dei \"fumetti di cronaca\", ovvero fumetti giornalistici che si muovevano fra storia e attualit\u00e0 con diverse serie (\"Fumetto verit\u00e0\", \"Il gioco del destino\", \"Il fumetto della realt\u00e0\" e altri). Manara realizza varie storie brevi per queste serie e, su sceneggiatura di Milani, disegna alcuni degli episodi della serie a fumetti \"Dal nostro inviato nel tempo Mino Milani\" e la storia autoconclusiva \"Quella notte del 1580\", quest'ultima incentrata sulle vicende del soldato veneziano Gerolamo Polidori. Gli ottimi risultati ottenuti da Manara nella creazione di queste opere lo faranno selezionare come illustratore di una nuova serie ideata sempre da Milani, \"La parola alla giuria\", della quale Manara curer\u00e0 i disegni di tutti gli episodi pubblicati fra il 1975 ed il 1976. Si tratta di un fumetto in cui vengono presentati importanti fatti storici (talvolta anche fatti letterari) sotto forma di processo ad alcuni grandi personaggi responsabili di controverse vicende, portati davanti a giudice e giuria per esporre i fatti con chiarezza. Fra le grandi personalit\u00e0 che costituiscono gli imputati di tali processi troviamo il generale Custer, Nerone, Robespierre, Elena di Troia, Alfred Nobel, Robert Oppenheimer, Attila o Isoroku Yamamoto; in queste storie Milani lascia una discreta libert\u00e0 a Manara sulle inquadrature e la caratterizzazione dei personaggi. Manara collabora per un breve periodo anche con il successivo \"Corrier Boy\", per cui disegna il personaggio di \"Chris Lean\", protagonista di un fumetto poliziesco con le fattezze di James Dean, su testi di D'Argenzio.\nSul versante satirico, risale a met\u00e0 anni settanta la realizzazione, con Silverio Pisu, della rivista \"Telerompo\". La collaborazione fra i due autori d\u00e0 vita in questo caso a \"Lo scimmiotto\": si tratta del recupero e della rivisitazione di un importante personaggio della letteratura fantastica cinese, lo scimmiotto \"Sun Wu-Kung\", completamente riletto e adattato per costruire una chiara metafora di Mao Zedong e del popolo cinese, rielaborando e filtrando il clima di quegli anni e i sentimenti del 1968. In quest'opera Manara trova modo di ricominciare a disegnare le sue affascinanti figure femminili, questa volta nel contesto di un'avventura impegnata politicamente e socialmente, nonch\u00e9 impregnata di un profondo e dissacrante umorismo. L'importanza di questa opera \u00e8 evidente anche nella collocazione che la stessa trova in rivista, infatti \"Lo scimmiotto\" \u00e8 ospitato, a partire dal gennaio 1976, su \"alterlinus\", rivista supplemento del mensile \"linus\". La stessa coppia Manara-Pisu dar\u00e0 poi vita a una nuova affascinante avventura: \"Alessio il borghese rivoluzionario\", via di mezzo fra disegno e racconto illustrato che sembra voler proseguire il filone iniziato con \"Lo scimmiotto\". Questo racconto viene pubblicato su \"alteralter\" (nuovo nome assunto dalla rivista \"alterlinus\") a partire dal novembre 1977. In questo caso i ruoli di scrittore e disegnatore risultano decisamente staccati in quanto il testo \u00e8 separato e incolonnato distintamente rispetto ai disegni, consentendo ai due autori di esprimersi liberamente senza che l'interpretazione di uno sia costretta o falsata da quella dell'altro autore.\nIn questi anni la sua fama travalica i confini italiani. Fra il 1976 ed il 1978 pubblica per l'editore francese Larousse una \"Storia di Francia a fumetti\", \"La scoperta del mondo\" e \"La Cina\". A partire dal 1978 si trova a collaborare anche con la storica rivista francese \"A suivre\" (all'epoca appena fondata) edita da Casterman, per cui fa nascere il suo alter ego fumettistico Giuseppe Bergman, chiara rappresentazione dell'autore: per \"A suivre\" realizza infatti l'opera \"H.P. e Giuseppe Bergman\", dove \"H.P.\" sta per Hugo Pratt, maestro da sempre venerato da Manara nonch\u00e9 fonte di preziosi consigli per la sua attivit\u00e0 di fumettista. Proprio in quanto alter ego fumettistico di Manara, il personaggio di Giuseppe Bergman torner\u00e0 spesso nelle sue avventure visitando alcuni dei luoghi pi\u00f9 affascinanti del mondo.\nIn Italia, dal 1975 al 1978 realizza per l'editrice Publistrip le copertine dei primi 70 numeri del fumetto erotico \"Il montatore\" le fattezze del cui protagonista erano ispirate all'attore \"Lando Buzzanca\". Nel 1978 disegna un volume della collana \"Un uomo un'avventura\" (edita dalla Cepim, ora Sergio Bonelli Editore) intitolato \"L'uomo delle nevi\", racconto fantastico scritto da Alfredo Castelli (creatore di \"Martin Myst\u00e8re\") che narra gli imprevedibili esiti di una spedizione sull'Himalaya alla ricerca dello yeti. Ne \"L'uomo delle nevi\" sembra che Manara, anche grazie ad alcuni consigli di Pratt, trovi un suo equilibrio nella costruzione della tavola, assente nelle opere precedenti che cercavano di sperimentare costruzioni personali, ma non sempre perfettamente riuscite. Il personaggio di Giuseppe Bergman riappare in \"Un autore in cerca di sei personaggi\" del 1980, e poi in \"Dies irae\" del 1982: queste storie che sono identificate come \"Le avventure africane di Giuseppe Bergman\", spesso sono pubblicate come un'unica lunga storia e sono considerate fra i migliori lavori dell'autore. Dalla fine degli anni '70 collabora inoltre con la \"Storia d'Italia a fumetti di Enzo Biagi\" edita da Mondadori.\nNel 1981 vede la luce \"L'uomo di carta\" (anche noto col titolo alternativo di \"Quattro dita\") un'avventura scritta e disegnata da Manara in stile western realizzato su richiesta dell'editore francese Dargaud. In Italia il fumetto \u00e8 ospitato dalla neonata rivista \"Pilot\". Manara si allontana dallo sperimentalismo per narrare una storia ricca di umorismo, per di pi\u00f9 parteggiando per gli indiani, cosa molto inusuale al tempo. L'erotismo \u00e8 appena accennato nel complesso personaggio della nativa americana Coniglia Bianca. Nel 1982 Manara si trova a collaborare anche con la rivista per adulti \"Playmen\", della Tattilo editrice, che gli commissiona un fumetto erotico (il nome di Manara viene fatto ai curatori della rivista dal giornalista televisivo Vincenzo Mollica). Manara \u00e8 cos\u00ec libero di dare pieno sfoggio a un erotismo trasgressivo e non vincolato. Nasce la sua opera pi\u00f9 nota e venduta, \"Il gioco\", in cui Manara si diverte a smascherare ipocrisie borghesi narrando la storia di Claudia Cristiani, una stupenda donna dell'alta societ\u00e0 che si ritrova completamente disinibita e succube di inarrestabili impulsi sessuali a causa di una misteriosa scatola che ne libera gli istinti inconsci. Il grande successo di quest'opera ha spinto Manara a realizzare ben tre seguiti, pure venati da temi di critica sociale o attualit\u00e0 nel contesto delle vicende, dallo sfruttamento dell'Amazzonia e dei popoli diseredati alla corruzione politica ed al marcio che alberga nei luoghi di potere. \"Il gioco 2\" appare nel 1991 sulle pagine della rivista \"Totem\" e utilizza il personaggio di Miele, ideato per il fumetto \"Il profumo dell'invisibile\" (1986) e poi utilizzato nelle storie brevi \"Candid Camera\" (1988); nel 1993 \u00e8 la volta de \"Il gioco 3\" mentre il quarto episodio, \"Il gioco 4\" del 2001, per ammissione dello stesso Manara, non ha la stessa ironia e leggerezza degli altri, \u00e8 pi\u00f9 sporco nel segno e pi\u00f9 cupo nel tema trattato, fra intrighi politici, corruzione e multinazionali. Il successo di Manara come fumettista erotico sar\u00e0 sancito in Italia a partire dal 1984, quando la casa editrice Edizioni Nuova Frontiera raccoglier\u00e0 gli episodi pubblicati su \"Playmen\" e stamper\u00e0 \"Il gioco\" in un volume che sar\u00e0 fruibile dalla gran massa dei lettori. Questa avventura avr\u00e0 un successo anche internazionale che segner\u00e0 la carriera di Manara e lo consegner\u00e0 alla storia del fumetto, non solo italiano appunto, con l'etichetta di \"maestro dell'eros\". \"Il gioco\" avr\u00e0 numerose ristampe e da esso verr\u00e0 tratto anche un film intitolato \"Le d\u00e9clic\" diretto dal regista Jean-Louis Richard e interpretato dall'attrice Florence Gu\u00e9rin.\nA partire dall'ottobre del 1983, su testi di Hugo Pratt ispirati dal romanzo \"La lettera scarlatta\" di Nathaniel Hawthorne, Manara disegna \"Tutto ricominci\u00f2 con un'estate indiana\" sulla rivista \"Corto Maltese\": il fumetto \u00e8 considerato uno dei massimi capolavori dei due artisti e una delle pi\u00f9 belle opere del fumetto italiano.\nNel 1986, sulla rivista \"Totem\", Manara inizia la pubblicazione de \"Il profumo dell'invisibile\" che sancir\u00e0 il successo della seducente protagonista Miele. Con Pedro Almod\u00f3var ha collaborato per \"La feu aux entrailles\" (Parigi, 1993).\nNumerose sono le storie brevi realizzate da Manara, soprattutto nei primi anni della sua carriera e nelle quali l'autore talvolta raggiunge un ottimo equilibrio con risultati decisamente pregevoli, mentre altre volte si adagia su storie pi\u00f9 banali e meno significative. Oltre alla gi\u00e0 citata serie di storie \"Candid Camera\" (pubblicate sul supplemento \"L'Espresso Pi\u00f9\" de \"L'Espresso\" e poi su \"Comic Art\" e datate 1988) con protagonista sempre l'affascinante Miele, numerose storie varianti nei temi e nello stile, da quelle pi\u00f9 apertamente erotiche come la maliziosa \"Il diario di Sandra F.\", in cui Manara mette in immagini le lettere di una sua affezionata lettrice a storie che privilegiano l'aspetto narrativo come la storia fantascientifica \"Fone\" o l'omaggio a Pratt avuto con \"Dedicato a Corto Maltese\" (in cui si comprende quanto Manara conosca a fondo il lavoro di Pratt e abbia assimilato i personaggi di \"Corto Maltese\"). Queste storie brevi sono pubblicate nel corso degli anni su numerose riviste ed affrontano i temi pi\u00f9 disparati, dall'invadenza della pubblicit\u00e0 ai tristi retroscena dei concorsi di bellezza, dagli snuff movie all'inquisizione, approfittando spesso dell'occasione per omaggiare autori o opere amate dall'autore (dal Fellini di \"Reclame\", al Picasso di \"Periodo Blu\", dal Borges del gi\u00e0 citato \"Fone\", al \"Mors tua vita mea\" dedicato al pittore Paolo Veronese). E nell'elenco delle storie brevi realizzate da Manara non manca nemmeno la lasciva \"Salom\u00e9\". Le storie sono realizzate per varie riviste nel corso degli anni, da \"Orient Express\" (\"Acherontia Atropos\", sul tema degli snuff movie, pubblicata sul primo numero della rivista nel giugno 1982) a \"Frigidaire\" (\"L'ultimo tragico giorno di Gori Bau\" e \"Callipigia Sister\", visionaria rappresentazione di una discesa all'inferno e pubblicato su \"Frigidare\" n. 25 del dicembre 1982).\nA partire dal mese di luglio del 1989 \"Corto Maltese\" pubblica il fumetto \"Viaggio a Tulum\", da un soggetto di Federico Fellini per un film poi non girato.\nSu \"Il Grifo\" Manara pubblica anche \"Il viaggio di G. Mastorna, detto Fernet\" sceneggiato da Federico Fellini. Per \"Il Grifo\" Manara collabora con numerosi disegni sparsi, con due inserti \"Vietato ai minori\" \u00e8 l'autore delle copertine dei numeri 1, 3, 8, 11, 15, 22, 24, 26, 30, 34, 35 e 36 (l'ultimo numero).\nCon l'espandersi della comunicazione multimediale, la sua attivit\u00e0 si \u00e8 diversificata orientandosi anche verso la realizzazione di vignette e illustrazioni per campagne pubblicitarie e contributi per Internet.\nNel 1987 \u00e8 la volta di \"Sognare forse\u2026\", fumetto che ci ripresenta il personaggio di Giuseppe Bergman impegnato in quelle che sono le sue avventure orientali. Il fumetto \u00e8 ambientato in luoghi realmente visitati da Manara in viaggio e da lui fotografati. Alla prima apparizione del fumetto sulle pagine della rivista \"Corto Maltese\" si sono potute osservare alcune delle foto che fanno da palcoscenico alle avventure dei personaggi. L'idea di un viaggio in India da utilizzare per trovare spunti e idee per una nuova storia a fumetti da pubblicare sulla rivista \"Corto Maltese\" \u00e8 venuta al direttore della rivista ovvero Fulvia Serra. Manara parte insieme a Franco Mescola, i due non riusciranno a seguire l'intero percorso voluto e il racconto finale sar\u00e0 differente rispetto a quelle che erano le ipotesi iniziali, ma si tratta a ogni modo di un'avventura ricca e affascinante che gioca su pi\u00f9 piani temporali e ambientazioni e ricostruisce con sapienza luoghi e atmosfere di paesi sconosciuti.\nNel 1989 disegna la copertina del disco \"Stella dissidente\" di Enzo Avitabile.\nDalla fine degli anni ottanta e novanta collabora con la rivista satirica \"Verona infedele\" insieme alla sorella Nives.\nNel 1991, sulle pagine della rivista \"Il Grifo\", rinasce la storica collaborazione di Manara con Pratt per una nuova avventura di respiro storico-avventuroso. Ambientata ai primi del '900 in Argentina questa nuova avventura si intitola \"El Gaucho\". La storia narra le vicende di una flotta di soldati inglesi di stanza a Buenos Aires e di una nave bordello ricca di ragazze destinate a divertire gli ufficiali. La protagonista femminile del fumetto, Molly Malone, \u00e8 plasmata sulle fattezze di Nancy Brilli. Il giovane tamburino Tom Browne si innamora perdutamente di Molly, e questo contrastato amore si situa sullo sfondo dello scontro di civilt\u00e0 che interessa l'Argentina al tempo delle invasioni inglesi. La pubblicazione di \"El Gaucho\" su \"Il Grifo\" prosegue fino al 1994 con una vita editoriale travagliata a causa delle frequenti assenze del fumetto sulle pagine della rivista.\nInfine nel 1996 la realizzazione del primo CD-ROM su una sua storia, \"Gulliveriana\", fumetto datato 1995, nasce a puntate per essere ospitato sui primi numeri della rivista di viaggi \"Gulliver\". Il fumetto prende ispirazione dal capolavoro di Jonathan Swift \"I viaggi di Gulliver\", ma l'affascinante protagonista destinata a vivere le incredibili avventure descritte nel romanzo diventa una bellissima ragazza (con inevitabili variazioni erotiche). \"I viaggi di Gulliver\" sono un testo che ben si presta a riduzioni fumettistiche, e un suo adattamento a fumetti da un altro importante autore erotico italiano si \u00e8 gi\u00e0 avuto con \"I viaggi di Bianca\" di Guido Crepax, in cui le vicende erano riproposte in chiave fantascientifica oltre che erotica.\nCon \"Appuntamento Fatale\", conosciuto anche come \"Ballata in Si Bemolle\", realizzato nel 1997, Manara continua ad utilizzare l'erotismo come marchio di fabbrica ma rinuncia al sesso gioioso e solare che ha portato al successo delle sue opere. La storia infatti narra una cupa vicenda di usura e le numerose scene erotiche, tutt'altro che piacevoli, rappresentano numerose situazioni di violenza e di sopruso. Sebbene Manara inserisca spesso dei temi sociali nei suoi fumetti, con risultati pi\u00f9 o meno felici a seconda dei casi, il tema e l'ambientazione di questa storia l'hanno resa una delle meno apprezzate dai fan dell'artista, che non hanno condiviso l'assenza dell'erotismo leggero presente in altre sue opere.\n\u00c8 seguito nel 1997 da \"Il gioco del Kamasutra\". Si tratta di una serie di illustrazioni realizzate nel 1998 per un CD-ROM multimediale, una specie di gioco che si sviluppa e prosegue in base alle scelte dell'utente.\nNel 1999 Manara adatta liberamente \"L'asino d'oro\" di Lucio Apuleio rielaborandolo facendo tesoro delle invenzioni visive e delle intuizioni del \"Satyricon\" di Fellini, in seguito ad una proposta ricevuta dalla casa editrice francese Humanoides Associes (l'editore della rivista \"M\u00e9tal Hurlant\").\nSempre nel 1999 Manara torna anche ad occuparsi del suo \"Giuseppe Bergman\" proponendone una nuova avventura, \"A riveder le stelle\". Il titolo richiama chiaramente \"La Divina Commedia\" di Dante Alighieri mentre la storia, illustrata con la tecnica dell'acquatinta, cerca di ripercorrere una sorta di storia dell'arte in una continua citazione di dipinti celebri. \"A riveder le stelle\" fa parte di quelle che sono conosciute come \"Le avventure metropolitane di Giuseppe Bergman\" e che comprendono anche \"L'Odissea di Bergman\" del 2004.\nAll'inizio del XXI secolo realizza \"Tre ragazze nella rete\", in cui affronta l'attualit\u00e0 di internet e delle webcam erotiche popolate di graziose ragazze discretamente disinibite.\nManara continua a trattare storie che abbiano anche dei contenuti di critica sociale. Con \"Rivoluzione\", realizzato nel 2000, Manara affronta il problema dell'invadenza e delle capacit\u00e0 manipolatrici della televisione. Il tema trattato \u00e8 una specie di nuova Rivoluzione francese, questa volta rivolta contro la televisione e le subdole persone che la manipolano.\n\"Fuga da Piranesi\", datato 2002, riporta invece l'autore alla fantascienza, tema poco trattato nella sua vasta opera (escludendo il racconto breve \"Fone\"). Ancora una volta l'autore tenta di parlare della manipolazione degli individui da parte di una societ\u00e0 corrotta, ed infatti nelle ultime opere l'aspetto di attualit\u00e0 e di denuncia della corruzione politica e della manipolazione dei media, presente nelle sue opere, diventa pi\u00f9 esplicito e meno sotterraneo. Chiaramente l'aspetto erotico continua ad avere un ruolo di rilievo, anche quando si innesta su trame che hanno come fine una palese critica sociale.\nDel 2002 \u00e8 \"Il pittore e la modella\", non un vero e proprio fumetto bens\u00ec una sorta di personale viaggio nella storia dell'arte nel corso dei secoli fatto da Manara concentrandosi sul rapporto pittore-modella ed osservando gli eventi ponendo particolare attenzione alle modelle ritratte in quadri famosi ed al loro rapporto con i pittori che le ritraevano. Si tratta quindi di una serie d'illustrazioni con testo a fronte che ci guida nella storia dell'arte.\nNello stesso periodo inizia una collaborazione con la DC Comics per la sua sotto-etichetta Vertigo, realizzando la storia di \"Desiderio\" per il progetto \"\" di Neil Gaiman in cui sono presenti 7 storie realizzate da 7 grandi artisti (fra gli altri Miguelanxo Prado e Bill Sienkiewicz) dedicate a uno degli Eterni: Morte, Desiderio, Delirio, Sogno, Disperazione, Distruzione e Destino, personaggi della nota serie a fumetti di Gaiman, Sandman.\nNel 2004 dopo la precedente avventura ispirata a Dante, torna \"Giuseppe Bergman\" nelle sue \"Avventure metropolitane\", qui l'autore si ispira ad un'altra delle sue opere letterarie preferite e realizza \"L'Odissea di Bergman\", in cui ripercorre alcuni momenti del capolavoro di Omero, chiaramente riletti in modo personale, non disdegnando di porre all'interno della narrazione le consuete divagazioni erotiche. \"L'Odissea di Bergman\" rappresenta la sesta, e ad oggi l'ultima, avventura di \"Giuseppe Bergman\" realizzata da Manara.\nHa inizio sempre nel 2004 un'altra importante collaborazione di Manara con un nuovo maestro del fumetto come sceneggiatore ovvero Alejandro Jodorowsky e l'opera che nasce da questa collaborazione \u00e8 l'epopea de \"I Borgia\", in cui viene narrata la loro ascesa al potere, le vicende storiche, le perversioni e la caduta di questo illustre casato, e di cui sono stati pubblicati quattro volumi editi in Italia da Mondadori che sono: \"I Borgia vol. 1 - La conquista del papato\" (2004), \"I Borgia vol. 2 - Il potere e l'incesto\" (2006), \"I Borgia vol. 3: Le fiamme del rogo\" (2009) e \"I Borgia vol. 4: Tutto \u00e8 Vanit\u00e0\" (2010).\nNel 2006, con il fumetto \"Quarantasei\", Manara torna al semplice fumetto di evasione in una storia che ha come suo protagonista Valentino Rossi, che qui collabora anche al soggetto della storia. Si tratta di un'opera in cui l'erotismo tipico dell'autore \u00e8 molto soft (relegato pi\u00f9 che altro nelle fattezze delle belle protagoniste) e la trama rappresenta una sorta di avventura vagamente fantasportiva che giostra intorno all'asso dello sport rappresentato da Valentino Rossi. La colorazione dell'opera, non effettuata da Manara, \u00e8 insolita per le opere dell'autore e ricorre in modo massiccio agli effetti della colorazione digitale.\nNel 2008 realizza uno spot pubblicitario per la marca di materassi Permaflex.\nAlla fine del 2009 Marvel Italia \u2013 Panini Comics pubblica \"X-Men \u2013 Ragazze in fuga\" disegnato da Manara e scritto da Chris Claremont, incentrato sulle protagoniste femminili degli X-Men.\nNel 2011 una sua tavola \u00e8 stata pubblicata sul giornale \"il Fatto Quotidiano\", in cui \u00e8 raffigurato il defunto Papa Wojtyla circondato da angeli di sesso femminile in pose provocanti e perlopi\u00f9 svestite, ci\u00f2 ha portato grande indignazione da parte della Chiesa cattolica. Lo stesso anno, il 18 dicembre, il programma di approfondimento \"Terra!\" dedica a lui la sua storia.\nOltre che per il suo lavoro di fumettista Manara merita di essere ricordato per il suo lavoro di illustratore ed infatti la mole smisurata della sua produzione \u00e8 arricchita dal vastissimo numero di disegni, illustrazioni, locandine cinematografiche (alcune per Fellini), illustrazioni per racconti e romanzi (anche per una raccolta di racconti scritti dal regista Pedro Almod\u00f3var) e dai suoi eccezionali portfolio, alcuni tratti dalle sue opere (come \"Il gioco\" o \"Tutto ricominci\u00f2 un'estate indiana\") altri riguardanti temi pi\u00f9 generali e talvolta socialmente impegnati.\nNel 2015 pubblica \"Caravaggio, la tavolozza e la spada\", una grandiosa biografia del Caravaggio. L\u2019opera inedita, pubblicata da Panini Comics nella collana Panini 9L, \u00e8 articolata in due volumi e due formati differenti, Regular e Artist Edition.\nNel 28 settembre 2017 a Saint Tropez, la statua disegnata dal Milo Manara di Brigitte Bardot che sar\u00e0 inaugurata a Saint Tropez all'inizio di giugno. L\u2019opera, dal titolo \u201cMonumento a Brigitte Bardot\u201d \u00e8 stata creata sul modello disegnato da Manara.\nNel 2019 \u00e8 l'autore del drappellone del Palio di Siena del 16 agosto.\nNel 2020, durante le prime fasi della pandemia COVID-19, pubblica una serie di tavole a colori in omaggio alle categorie di lavoratrici e lavoratori pi\u00f9 impegnate nel fronteggiare l'emergenza socio-sanitaria. Tavole il cui ricavato sar\u00e0 devoluto a favore di alcuni Ospedali delle citt\u00e0 di Milano, Napoli e Padova.\nManara e Fellini.\nManara conobbe Fellini nel 1983, con il tramite del giornalista televisivo Vincenzo Mollica, esperto di fumetti e critico cinematografico. Nacque quasi subito una sincera amicizia inizialmente disinteressata a qualsiasi forma di collaborazione artistica. Solo nel 1986 Manara illustr\u00f2 la sceneggiatura di Fellini \"Viaggio a Tulum\", pubblicata, nel mese di maggio, sulla terza pagina del \"Corriere della Sera\". Da questa sceneggiatura nacque il fumetto \"Viaggio a Tulum\", pubblicato sulla rivista \"Corto Maltese\". Nel 1992 \"Il Grifo\" pubblic\u00f2 la prima parte della seconda collaborazione fumettistica fra i due: \"Il viaggio di G. Mastorna, detto Fernet\". Quando usci il fumetto per errore nell'ultima tavola comparve la parola \"fine\", mai utilizzata da Fellini in nessuno dei suoi film, perch\u00e9 il regista non voleva porre una conclusione all'illusione del cinematografo.\nFellini interpret\u00f2 quella parola \"fine\" come un segno del destino e pose fine alla realizzazione delle altre due parti, di cui doveva essere composto il fumetto (ci rimangono solo monche sceneggiature e sparuti bozzetti). Manara disegn\u00f2 anche il manifesto del film \"Intervista\" e de \"La voce della Luna\", l'ultimo film di Fellini. Numerose e sparse nel tempo risultano le illustrazioni di Manara ispirate dal maestro del cinema (molte pubblicate su \"Il Grifo\"). La storia di Fellini disegnatore e della sua collaborazione con Milo Manara \u00e8 stata dettagliata, nel 2010, nel testo \"Approdo a Tulum; le Neverland a fumetti di Fellini e Manara\" di Tripodi e Dalla Gassa, edito da Studio LT2, e, nel 2011, ripresa in \"Fellini e Manara. Tra mistero, esoterismo ed erotismo\" di Laura Maggiore, edito da Navarra Editore."}
{"id": "2901", "revid": "4", "url": "https://it.wikipedia.org/wiki?curid=2901", "title": "Maurilio Manara", "text": ""}
{"id": "2902", "revid": "125389309", "url": "https://it.wikipedia.org/wiki?curid=2902", "title": "Mar Ionio", "text": "Il mar Ionio (o Jonio) (in albanese: \"Deti Jon\", in greco: \u0399\u03cc\u03bd\u03b9\u03bf \u03a0\u03ad\u03bb\u03b1\u03b3o\u03c2) \u00e8 un bacino del mar Mediterraneo orientale, situato tra la Sicilia, l'Italia meridionale (Puglia, Basilicata e Calabria), l'Albania (prefettura di Valona) e la Grecia (Isole Ionie).\nEtimologia.\nIl mar Ionio (o Jonio) deriva dal latino \"mare Ionium\", ed \u00e8 in collegato all'antica Ionia e a una delle stirpi tradizionali greche, gli Ioni. La leggenda dice che il mare si chiami cos\u00ec (Io), figlia di Inaco, signore di Argo, che fu amata da Zeus in forma di giovenca, e quindi perseguitata da Era; per sfuggire alla dea avrebbe attraversato a nuoto il mare.\nSecondo un'altra leggenda, prende il nome dal personaggio della mitologia greca Ionio, figlio di Durazzo, nipote a sua volta di Epidamno figlio di Poseidone, dio del mare e dei terremoti.\nL'attestazione della dizione \u00e8 riportata fino al IV secolo a.C. e designava proprio quel tratto di mare che separa l'allora Illiria dall'Italia.\nUn\u2019altra ipotesi \u00e8 che l\u2019etimologia provenga dall\u2019Albanese \u201cJoni\u201d che significa \u201cNostro\u201d, cos\u00ec tradotto \u201cMar Nostro\u201d. Questo si spiegherebbe col fatto che la popolazione che viveva nell\u2019Albania d\u2019oggi, ovvero gli Illiri, erano conosciuti (specialmente dai Romani) come forti marinai/pirati.\nStoria.\nIl nome di Ionio fu dato dapprima alla parte di mare compresa fra Corcira (Corf\u00f9) e il Promontorio Iapigio (a sud) e la costa italiana all'ingresso dell'Adriatico (a nord), e per estensione anche alla parte meridionale dell'Adriatico fino al Gargano (Erodoto, Tucidide). Nel I secolo, Strabone dava per limite settentrionale dello Ionio il Promontorio Acrocerauno e specificava (nel libro VII) che \u00abIl golfo Ionio \u00e8 parte di quello che ora si chiama Adriatico\u00bb, mentre indicava come Mare Siculo lo Ionio meridionale, ossia la parte compresa fra la Sicilia e il Peloponneso. \nAnche Claudio Tolomeo attesta che la delimitazione del bacino idrografico del mare Adriatico possiede un confine preciso sulla costa settentrionale del Gargano, vicino alla citt\u00e0 di \"Hyrium\", piccolo castelletto di fronte alle isole Diomedee. Per Tolomeo le localit\u00e0 degli Apuli Peucenti (Egnatia, Barium), e le localit\u00e0 degli Apuli Dauni (Salapia, Sipuntum, Apenestae, Monte Gargano ed \"Hyrium\") si trovano sul mare Ionio, mentre le localit\u00e0 dei Frentani (fiume Tifernus, \"Buca\" e Histonium) sul golfo del mare Adriatico.\nGeografia.\nIl mar Ionio \u00e8 il bacino pi\u00f9 profondo del Mediterraneo, infatti raggiunge in pi\u00f9 punti una profondit\u00e0 di e tocca i nell'abisso Calipso, a sud ovest del Peloponneso ().\nVi si affacciano le regioni italiane di Puglia, Basilicata, Calabria e Sicilia, la prefettura albanese di Valona, le periferie greche di Epiro, Isole Ionie, Grecia Occidentale e Peloponneso. Sul golfo di Corinto si affacciano inoltre le unit\u00e0 periferiche di Focide e Beozia (periferia della Grecia Centrale) e Attica Occidentale (periferia dell'Attica). A quest'ultima periferia appartiene infine il comune di Cerigo, costituito dalle isole di Cerigo e Cerigotto, convenzionalmente poste anch'esse nel mar Ionio.\nLe principali insenature sono, nella parte italiana, quelle di Taranto, di Squillace, di Catania; nella parte orientale quelle di Arta, di Patrasso, di Corinto, d'Arcadia, di Messenia, di Laconia.\nLa parte centrale dello Ionio \u00e8 libera da isole, e queste mancano anche sul lato occidentale (se si escludono piccoli isolotti lungo la costa italiana), mentre sul lato orientale si succedono le Isole Ionie, alcuni isolotti in prossimit\u00e0 del Peloponneso (da Proti a Cervi), Cerigo e Cerigotto.\n\u00c8 collegato\nRiguardo alla linea di demarcazione tra Ionio e Adriatico, occorre precisare che esistono altre due \"convenzioni nautiche\", che per esigenze di semplificazione seguono le linee dei paralleli e dei meridiani, discostandosi quindi dalla definizione fin qui data. In particolare:\nL'Organizzazione idrografica internazionale, in coerenza con quest'ultima definizione, pone il limite meridionale dell'Adriatico lungo la linea immaginaria che va da punta M\u00e8liso a capo Cefalo () sull'isola di Corf\u00f9 (linea C in figura). Tra l'isola di Corf\u00f9 e la costa albanese, il limite segue poi la linea da capo Karagol () fino alla foce del canale di Vivari (), nei pressi di Butrinto. Quest'ultima convenzione comporta che la costa settentrionale dell'isola di Corf\u00f9 e le isole Diapontie sarebbero bagnate dal mar Adriatico."}
{"id": "2911", "revid": "322321", "url": "https://it.wikipedia.org/wiki?curid=2911", "title": "Montalcino", "text": "Montalcino \u00e8 un comune italiano di abitanti della provincia di Siena in Toscana. Per estensione territoriale, risulta essere il comune pi\u00f9 grande della provincia.\n\u00c8 una localit\u00e0 nota per la produzione del vino Brunello. Si colloca nel territorio a nord-ovest del Monte Amiata, alla fine della val d'Orcia, sul confine amministrativo con la provincia di Grosseto.\nGeografia fisica.\nTerritorio.\nIl paesaggio si distende su un sistema collinare; nella zona del centro il paese sorge ad un'altitudine di 564\u00a0m s.l.m., ma in alcuni punti della zona si superano i 600\u00a0m s.l.m. come poggio Osticcio (624\u00a0m s.l.m.), il passo del Lume Spento (621\u00a0m s.l.m.) e il poggio Civitella (661\u00a0m s.l.m.) dove \u00e8 situata un'antica fortezza etrusca.\nStoria.\nLa collina su cui si trova Montalcino \u00e8 stata abitata probabilmente gi\u00e0 in epoca etrusca.\nMontalcino \u00e8 menzionato per la prima volta in un documento del 29 dicembre 814, quando l'imperatore Ludovico il Pio concesse il territorio \"sub monte Lucini\" all'abate della vicina abbazia di Sant'Antimo.\nSull'origine del nome di Montalcino esistono almeno due ipotesi. Alcuni ritengono derivi dal \"Mons Lucinus\" citato nel documento dell'814, nome in onore dalla dea Lucina o riferimento alla parola latina \"lucus\", che significa \"bosco sacro\", o pi\u00f9 genericamente \"piccolo bosco\". Altri, invece, fanno derivare il toponimo da \"Mons Ilcinus\", dal latino \"mons\" (monte) e \"ilex\" (leccio), cio\u00e8 \"monte dei lecci\", pianta assai diffusa nella zona rappresentata anche nello stemma cittadino. Con il trascorrere dei secoli il nome, ad ogni modo, si sarebbe poi trasformato, da \"Mons Lucinus\" o \"Mons Ilcinus\", in \"Mons Elcinus\" e successivamente nell'attuale Montalcino.\nIl primo nucleo abitativo si ritiene risalga al X secolo. In questo periodo la popolazione ebbe un notevole incremento demografico quando si trasferirono in citt\u00e0 gli abitanti di Roselle. Il nucleo abitativo originario si sarebbe esteso nel corso dei secoli fino a raggiungere, nel XIV secolo, le dimensioni attuali.\nGrazie alla posizione della citt\u00e0, dominante la cima di una collina, dai suoi viali la vista pu\u00f2 spaziare sulle valli dell'Ombrone e dell'Asso.\nIn epoca medievale l'attivit\u00e0 economica prevalente era la conceria e Montalcino disponeva di numerose fabbriche per la lavorazione del cuoio, fabbriche che erano celebri per la qualit\u00e0 dei loro prodotti. In seguito, com'\u00e8 successo a molti centri abitati della provincia di Siena, anche Montalcino conobbe una gravissima crisi economica e demografica.\nCome molti dei borghi medievali della Toscana, Montalcino ha vissuto lunghi periodi di pace che hanno consentito agli abitanti una certa prosperit\u00e0. Questa pace e il relativo benessere, tuttavia, sono stati interrotti da una serie di episodi estremamente violenti.\nNel corso del tardo Medioevo Montalcino era ancora un comune indipendente di notevole importanza grazie alla sua posizione sulla vecchia Via Francigena, la strada principale tra la Francia e Roma, ma col passare del tempo entr\u00f2 nell'orbita della potente Siena.\nCome un satellite di Siena, al momento della battaglia di Montaperti 1260, Montalcino fu profondamente coinvolto nei conflitti in cui anche Siena era implicata, in particolare in quelli con la citt\u00e0 di Firenze nel corso del XIV secolo e del XV. Come molte altre citt\u00e0 dell'Europa centrale e dell'Italia settentrionale, la citt\u00e0 \u00e8 stata anche interessata dalle lotte intestine tra i ghibellini e i guelfi (rispettivamente sostenitori del Sacro Romano Impero i ghibellini e sostenitori del Papato i guelfi). Fazioni dei due schieramenti controllarono la citt\u00e0 in diversi momenti alla fine del periodo medievale.\nDopo la caduta di Siena 1555 i nobili senesi si arroccarono in citt\u00e0 per 4 anni con la speranza di poter un giorno ritornare a Siena, dando vita alla Repubblica di Siena riparata in Montalcino. Ma alla fine anche Montalcino entr\u00f2 a far parte del Granducato di Toscana fino all'Unit\u00e0 d'Italia 1861.\nLa situazione \u00e8 radicalmente cambiata nella seconda met\u00e0 del XX secolo. Nel caso di Montalcino la sua fortuna \u00e8 stata quella di trovarsi al centro di una delle pi\u00f9 importanti zone di coltivazione di uva. Il territorio, infatti, \u00e8 celebrato per la presenza di vigneti di Sangiovese dai quali si ottiene il famoso Brunello di Montalcino e che vengono utilizzati, inoltre, per la produzione di due altri DOC: il Rosso di Montalcino e il Sant'Antimo.\nIl 1\u00ba gennaio 2017 il comune di Montalcino si \u00e8 fuso con quello di San Giovanni d'Asso; il nuovo comune ha mantenuto la denominazione di \"Montalcino\". Con questa fusione il nuovo comune \u00e8 diventato il 36\u00ba comune pi\u00f9 grande d'Italia per estensione, nonch\u00e9 il 5\u00ba della Toscana e il 1\u00ba della provincia di Siena.\nMonumenti e luoghi d'interesse.\nArchitetture religiose.\nDuomo di Montalcino.\nPrincipale edificio religioso del comune, \u00e8 concattedrale dell'arcidiocesi di Siena-Colle di Val d'Elsa-Montalcino. Dedicato al santissimo Salvatore, \u00e8 stato originariamente costruito nel XIV secolo, ma si presenta in stile neoclassico a causa dei lavori di ristrutturazione che ha subito nei primi anni del XIX secolo sotto la direzione dell'architetto senese Agostino Fantastici.\nArchitetture civili.\nLa piazza principale di Montalcino \u00e8 Piazza del Popolo. L'edificio principale della piazza \u00e8 il palazzo comunale, detto anche \"Palazzo dei Priori\" (fine XIII secolo inizi del XIV). Il palazzo \u00e8 adornato con gli stemmi araldici dei numerosi podest\u00e0 che hanno governato la citt\u00e0 nel corso dei secoli. Un'altissima torre medievale \u00e8 incorporata nel palazzo. Vicino al palazzo comunale, si trova una struttura rinascimentale con sei archi a tutto sesto, chiamata \"La Loggia\", che \u00e8 stata iniziata alla fine del XIV secolo, e finita nei primi anni del XV, ma che ha subito numerosi lavori di restauro nel corso dei secoli successivi.\nTra le altre architetture abbiamo il Teatro degli Astrusi e l'ex Spedale di Santa Maria della Croce.\nArchitetture militari.\nLe mura della citt\u00e0 sono state costruite nel XIII secolo. La fortezza \u00e8 stata costruita nel punto pi\u00f9 alto della citt\u00e0 nel 1361, ha struttura pentagonale ed \u00e8 stata progettata dagli architetti senesi, Mino Foresi e Domenico di Feo. La fortezza incorpora alcune delle preesistenti strutture tra cui il mastio di Santo Martini, la torre di San Giovanni e un'antica basilica, che ora serve come cappella del castello.\nCastello Romitorio, gi\u00e0 esistente in epoca Romana, la attuale fortezza \u00e8 stata edificata nei primi del 1500 da Giuliano da Sangallo.\nSiti archeologici.\nSito di Poggio alle Mura.\nNel 2007, in localit\u00e0 Poggio alle Mura, sono stati rinvenuti i resti fossili di una balena vissuta nella zona oltre quattro milioni di anni fa, nel periodo pliocenico in cui le calde acque del mare tirrenico ricoprivano l'area occupata dagli attuali vigneti.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2019 la popolazione straniera residente era di 860 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nMusei.\nL'edificio adiacente alla chiesa di Sant'Agostino, costruito originariamente come convento, \u00e8 sede del Musei riuniti, che \u00e8 sia un museo civico che un museo diocesano. Il museo ospita varie opere, tra cui un crocifisso ligneo di ignoto artista di scuola senese, due bellissime sculture lignee XV secolo e alcune altre sculture in terracotta che sembrano essere della scuola dei Della Robbia. La collezione comprende anche un \"San Pietro e San Paolo\" di Ambrogio Lorenzetti e una \"Madonna col Bambino\" di Simone Martini.\nGeografia antropica.\nFrazioni.\nIl territorio comunale di Montalcino, oltre al centro abitato capoluogo (567\u00a0m s.l.m., abitanti), possiede sette frazioni:\nAltre localit\u00e0 del territorio.\nPossiedono invece lo stato di nuclei abitati o borgate le seguenti localit\u00e0: La Croce, Lucignano d'Asso, Monte Amiata Scalo, Montelifr\u00e9, Monterongriffoli, Poggio alle Mura, Tavernelle e Vergelle.\nAltre localit\u00e0 notevoli sono invece quelle di Argiano, Badia Ardenga, Castelgiocondo, Castelletto Accarigi, Castel Verdelli, Castiglione del Bosco, Lambertone, Montosoli, Nacciarello, Pieve a Pava, Pieve a Salti, Romitorio, Santa Restituta, Sodole, Velona, Villa a Tolli, Villa Ferrano.\nAmministrazione.\nDi seguito \u00e8 presentata una tabella relativa alle amministrazioni che si sono succedute nell'omonimo comune, estintosi a seguito della fusione con San Giovanni d'Asso il 1\u00ba gennaio 2017.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nHanno sede nel comune la societ\u00e0 di calcio A.S.D. Montalcino che ha disputato campionati dilettantistici regionali (attualmente in Prima categoria 2017-2018) e la societ\u00e0 di tiro con l'arco A.S.D. Compagnia Ilcinese Arcieri Montalcino.\nIl comune ha ospitato tre tappe del Giro d'Italia: nel 1987 la 4\u00aa tappa, Camaiore-Montalcino \u00e8 stata vinta da Moreno Argentin; nel 2010 la 7\u00aa tappa, Carrara-Montalcino \u00e8 stata vinta da Cadel Evans, mentre nel 2021 l'11\u00aa tappa Perugia-Montalcino \u00e8 stata vinta dallo svizzero Mauro Schmid. Dal 2017 a maggio si tiene Eroica Montalcino, edizione primaverile de L'Eroica."}
{"id": "2920", "revid": "404449", "url": "https://it.wikipedia.org/wiki?curid=2920", "title": "Marina di Grosseto", "text": "Marina di Grosseto (gi\u00e0 \"San Rocco\") \u00e8 una frazione del comune italiano di Grosseto, in Toscana.\nGeografia fisica.\nLa frazione di Marina \u00e8 una rinomata localit\u00e0 turistica posta a 12\u00a0km da Grosseto. Importante centro balneare della Maremma Grossetana, \u00e8 conosciuta per il suo retroterra collinare ricco di macchia mediterranea e per le ampie spiagge affacciate sul mar Tirreno, con una vasta pineta, nota come Pineta del Tombolo, che si estende da Punta Ala ai Monti dell'Uccellina. Il centro del paese si sviluppa presso la foce dell'emissario San Rocco, al confine con il Parco naturale della Maremma, poco distante da Bocca d'Ombrone, foce del fiume Ombrone.\nStoria.\nIl centro abitato sorge intorno all'antico nucleo di San Rocco, villaggio di pescatori, e le prime notizie di un insediamento residenziale risalgono al 1793 quando fu terminata la Torre del Sale commissionata da Ferdinando III di Toscana. In quel periodo il borgo marinaro di San Rocco era uno dei quattro posti di guardia istituiti per presidiare la costa dopo l'epidemia di peste che aveva colpito la citt\u00e0 francese di Marsiglia.\nLa \"moda\" dei bagni di mare sulla costa grossetana ha preso campo sul finire del XIX secolo quando i giovani erano soliti recarsi dalla citt\u00e0 (per mezzo di carrozze a cavallo) nelle spiagge paludose e allora quasi disabitate per sfuggire all'afa cittadina. Con il tempo quegli stessi arenili sono diventate una localit\u00e0 turistica di grande richiamo.\nPer le sue acque pulite Marina di Grosseto ha ricevuto la \"Bandiera Blu\" della FEEE (Foundation for Environmental Education in Europe). Marina di Grosseto ha subito una forte urbanizzazione dall'inizio del XX secolo e ancor pi\u00f9 dopo l'opera di bonifica che ha interessato tutto il comprensorio maremmano negli anni trenta.\nNel 2003 \u00e8 stato inaugurato il porto turistico.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Marina di Grosseto.\nCultura.\nEventi.\nDurante l'estate, il 16 agosto, si festeggia San Rocco, patrono della cittadina, con una sfilata di carri allegorici per la passeggiata in centro, e con fuochi d'artificio lanciati dalla riva del mare.\nDurante l'estate, al Porto della Maremma, il porto turistico della frazione, tutti gli anni da luglio ad agosto va in scena la rassegna \"Le Sere al Porto\". \nNel Giugno del 2017 Marina di Grosseto ha ospitato le Frecce Tricolori per la prima volta. \nGeografia antropica.\nLa frazione \u00e8 compresa nella circoscrizione n.6 \"Marina\" del comune di Grosseto. Si tratta di un popoloso ed esteso centro abitato, pi\u00f9 simile ad una cittadina che ad un paese, che si sviluppa tra la spiaggia e la pineta. Marina di Grosseto, data la sua estensione, \u00e8 divisibile in vari rioni o quartieri, non riconosciuti ufficialmente ma affermati tra la comunit\u00e0: \"Centro\", l'antico nucleo con il forte, il porto, la chiesa e le vie centrali; \"Rosmarina\", la zona immersa nella pineta a nord del centro con le colonie marine; e \"Sciangai\", sviluppatosi sul lato sinistro dell'emissario San Rocco e cos\u00ec denominato per la presenza fino a pochi anni fa di numerose capanne di pescatori nate spontaneamente da questo lato del canale.\nIntorno al centro abitato principale vertono poi le localit\u00e0 di Canova, Casotto Venezia, Dirudino (dov'\u00e8 situata l'area artigianale di Marina), Fiumara, Il Cristo, Le Marze, Pingrossino, Pingrosso, San Leopoldo.\nInfrastrutture e trasporti.\nStrade.\nMarina di Grosseto \u00e8 collegata a Grosseto e ai maggiori centri della Maremma dalla ex strada statale 322 delle Collacchie, oggi strada provinciale 158 delle Collacchie tra Follonica e Grosseto, e strada provinciale 159 Scansanese tra Grosseto e Scansano.\nPorti.\nLa frazione \u00e8 dotata di un porto, scalo turistico della citt\u00e0 di Grosseto, il cosiddetto Porto di San Rocco.\nPiste ciclabili.\nInoltre, Marina di Grosseto \u00e8 collegata alla citt\u00e0 con la pista ciclabile Grosseto-Marina di Grosseto, a Principina a Mare con la pista ciclabile Marina di Grosseto-Principina a Mare, e a Castiglione della Pescaia con la pista ciclabile Marina di Grosseto-Castiglione della Pescaia.\nSport.\nIl 13 maggio 2005 la 6\u00aa tappa del Giro d'Italia 2005 si \u00e8 conclusa a Marina di Grosseto con la vittoria dell'australiano Robbie McEwen, maglia rosa Paolo Bettini.\nLa frazione ha ospitato i campionati mondiali di vela Formula 18 nell'estate del 2013 e i campionati mondiali di vela classe Vaurien nel 2014."}
