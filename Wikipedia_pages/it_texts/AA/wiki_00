{"id": "2", "revid": "1313685", "url": "https://it.wikipedia.org/wiki?curid=2", "title": "Organo a pompa", "text": "Lorgano a pompa \u00e8 un tipo di organo a serbatoio d'aria costituito da una (o pi\u00f9) tastiera, \"manuale\", e da due pedali per azionare i mantici per l'aria.\nNella classificazione Hornbostel-Sachs, rientra nella famiglia denominata \"serie di aerofoni ad ancia libera\" (codice 412.132), poich\u00e9 il suono che esso produce \u00e8 dovuto a delle ance.\nCi sono due differenti tipi di organi a pompa:\nArmonium occidentale.\nCol termine italiano armonium si comprendono due differenti tipi di strumento: quello ad aria compressa, che \u00e8 l\"harmonium\" di tipo francese, e quello ad aria aspirata, che \u00e8 il \"reed organ\" americano (ma anche inglese e tedesco). Nel primo caso, i mantici pompano l\u2019aria, attraverso una \u201ccamera del vento\u201d o \u201cserbatoio\u201d (\"r\u00e9servoir\", in francese), verso le ance facendole vibrare; nel secondo caso, essi aspirano l\u2019aria atmosferica, che passando attraverso le ance le mette in vibrazione.\nIl \"reed organ\" nasce in America nella prima met\u00e0 dell'Ottocento (come afferma Gellerman), risultato finale di tutta una serie di strumenti sperimentali (come il \"Pan Harmonicon\" di Goodrich, di Boston, o la \"Seraphine\" di Green, di Londra), probabilmente ad opera di un tale Aaron Merrill Peaseley, anche lui di Boston. Lo stesso Gellerman tuttavia riconosce che mancano documenti probanti questa attribuzione, mentre il primo produttore certo di \"American reed organs\" fu James Amireaux Bazin, inventore di Canton, Massachusetts, che ne costru\u00ec un primo esemplare nel 1824. Tali strumenti non ebbero immediata diffusione tanto che nel 1846 in tutti gli Stati Uniti se ne contavano meno di trecento; venivano prodotti a mano in piccoli negozi, da artigiani che ne costruivano perci\u00f2 tipi assai differenti per foggia e materiali, spesso a seconda della richiesta. Per una produzione di tipo industriale su pi\u00f9 larga scala bisogna attendere la met\u00e0 del secolo, con l'affermarsi delle prime compagnie e dei primi marchi di fabbrica: la George A. Prince Company (che divenne un'azienda leader in America tra gli anni '50 e '60 dell'Ottocento) di Buffalo, New York; la Jones, Woodbury &amp; Burditt di Brattleboro, Vermont; la Carhart &amp; Needham di New York. L'epoca d'oro del \"reed organ\" americano, tuttavia, ha inizio con la seconda met\u00e0 dell'Ottocento, ad opera di grandi produttori come Jacob Estey di Brattleboro (fondatore della Estey Organ Company, attiva per pi\u00f9 di un secolo, dal 1852 fino al 1959) o William Wallace Kimball di Chicago (W.W.Kimball &amp; Co.). Ad essi si affiancano altri nomi di aziende produttrici di \"reed organ\", come Mason &amp; Hamlin, Farrand, la Aeolian Company: gli strumenti prodotti andavano da quelli pi\u00f9 sofisticati (come il \"Vocalion\" o l'\"Orchestrelle\"), spesso caratterizzati da forme assai elaborate, a strumenti portatili pieghevoli (\"folding organ\"), che vennero assai impiegati dai missionari o dai cappellani dell'esercito americano durante le missioni belliche della Seconda Guerra Mondiale. \nL\"harmonium\" francese nasce invece nel 1840 per opera di Alexandre-Fran\u00e7ois Debain e diviene ben presto uno strumento molto richiesto ed artisticamente assai pregiato: per alcuni esemplari particolarmente elaborati, dal punto di vista tecnico ma anche estetico, si parla appunto di \"harmonium d\u2019art\". Tra questi, i pi\u00f9 notevoli si devono a Victor Mustel, che ne affin\u00f2 notevolmente la tecnica costruttiva e ampli\u00f2 la ricchezza timbrica: i suoi strumenti presentano una bellezza estetica indiscutibile (data anche dall\u2019utilizzo di legni pregiati, come il rovere francese o il palissandro), l'eleganza delle forme e dei particolari costruttivi ne fecero modelli imprescindibili; ma \u00e8 soprattutto la perfezione tecnica, il fascino timbrico e la novit\u00e0 delle invenzioni che egli introdusse (come il \"Prolongement\", col quale si possono prolungare alcune note del basso, il \"M\u00e9taphone\", che modifica il timbro di alcuni registri, o la \"Double Expression\", capace di dare differenti sfumature dinamiche alla parte bassa e alta della tastiera) che rendono unici tali strumenti.\nAltri celebri produttori francesi di \"harmonium\" furono Alexandre, Dumont-Leli\u00e8vre, Christophe et \u00c9tienne, Kasriel, Rodolphe, Richard. \nLungi dall\u2019essere etichettato come un \u201cparente povero\u201d dell\u2019organo, l'armonium di tipo francese si ricav\u00f2 cos\u00ec un posto stabile, oltre che nelle chiese, anche nei salotti, accanto al pianoforte. Proprio per questa ragione, per questo strumento vennero scritti anche brani non esclusivamente pertinenti all\u2019ambito sacro, che costituiscono un repertorio importante per qualit\u00e0 e ricchezza musicale. Compositori che scrissero specificamente per \"harmonium\" furono Saint-Sa\u00ebns, Guilmant, Louis James Alfred Lef\u00e9bure-W\u00e9ly e, in Germania, Sigfrid Karg-Elert.\nL\"harmonium\" francese venne ripreso in Italia da Graziano Tubi che nel 1860 fond\u00f2 una casa di produzione di strumenti molto curati per fattura e qualit\u00e0 timbrica: Tubi, multiforme personalit\u00e0 di imprenditore, si serv\u00ec di ance provenienti da Parigi (le celebri ance Est\u00e8ve) e si bas\u00f2 sui modelli francesi per la produzione dei propri strumenti. L\u2019azienda, con sede a Lecco, ebbe vita fino agli anni Settanta del \u2018900, prima di chiudere definitivamente la propria attivit\u00e0. \nAltri produttori italiani di armonium (che presero a modello sia strumenti di tipo francese sia di tipo americano) sono Giuseppe Mola (1837-1928, di Torino: menzione di merito all\u2019Esposizione Universale di Parigi, 1867), Egidio Galvan (1873-1944, di Trento: medaglia di bronzo all\u2019Esposizione Universale di Liegi, 1905), la FIP - Fabbrica Italiana Pianoforti di Torino, attiva dal 1917 al 1929, Iginio Delmarco e Arcangelo Bozzetta (attivi a Tesero dal 1920), Giovanni Lanzani (attivo a Seveso dal 1926), Achille Radice (attivo pure a Seveso dal 1929: noto anche col marchio AREF), Enrico Ciresa (1922-1991, di Tesero, in attivit\u00e0 dal 1952), Arienti.\nI registri dell'armonium sono tutti ad ancia (ance libere) e il timbro \u00e8 determinato dalla curvatura e dalla forma delle ance; rispetto all\u2019organo esso ha minore estensione, ma attraverso il registro denominato \u201cEspressione\u201d permette un enorme controllo di sfumature dinamiche; i suoi effetti meccanici sono il tremolo, la voce umana e la sordina. Per regolare la dinamica si utilizzano anche le \"ginocchiere\" poste ai due lati delle ginocchia, che aprono e chiudono delle gelosie e che permettono cos\u00ec di graduare la quantit\u00e0 di suono prodotta dalle ance. In alcuni modelli, infine, una ginocchiera centrale permette di inserire contemporaneamente tutti i registri (\u201cgrande gioco\u201d o \u201cgrand jeu\u201d).\nSu molti strumenti \u00e8 disponibile almeno un\"unione\", che funziona meccanicamente e serve a far suonare anche le note all'ottava rispetto a quelle che si stanno suonando. Quando le unioni sono due, la prima serve per la met\u00e0 inferiore della tastiera, la seconda per quella superiore, e permettono di far suonare le note raddoppiandole rispettivamente con l'ottava bassa e con l'ottava alta.\nA causa dell'alto costo della manutenzione specializzata necessaria e della relativa difficile reperibilit\u00e0, nonch\u00e9 dell'avvento dell'organo liturgico elettronico, gli armonium sono progressivamente scomparsi dalle chiese o vi rimangono inutilizzati.\nArmonium indiano.\nL'armonium indiano \u00e8 simile a quello occidentale, ma di minori dimensioni. \u00c8 stato portato in India dall'Occidente dai missionari cristiani, da circa met\u00e0 Ottocento in poi. Essi avevano bisogno di uno strumento facilmente trasportabile da usare nelle funzioni religiose, e lo trovarono in questo tipo di armonium, grande all'incirca come una fisarmonica e di funzionamento simile. La forma \u00e8 quella di un mobiletto rettangolare, vicino al suonatore ha una tastiera (tipo pianoforte) che si estende da due a quattro ottave, e si suona con una sola mano, l'altra mano aziona un mantice a soffietto posto sul lato distante dal suonatore. La versione indiana ha poi la possibilit\u00e0 di mettere in funzione un certo numero di bordoni diversi (note costanti di sottofondo), onnipresenti nella musica classica indiana (viene azionato quello corrispondente alla tonica del pezzo suonato).\nLa storia dell'armonium in India \u00e8 strettamente correlata a quella del sarangi.\nLa caratteristica pi\u00f9 importante dell'armonium, rispetto al contesto indiano, \u00e8 l'intonazione. Essendo uno strumento occidentale, \u00e8 accordato secondo il temperamento equabile, sviluppato in Occidente per le esigenze della musica armonico-tonale (quindi dell'armonia basata sugli accordi e la modulazione da una tonalit\u00e0 all'altra). Questo tipo di accordatura \u00e8 del tutto estraneo alla musica indiana, che \u00e8 modale e non contempla accordi n\u00e9 cambiamenti nella tonica in una esecuzione musicale, ed \u00e8 fondata su numerose e precise sfumature di intonazione dei suoni delle varie scale, che vengono usate (incompatibili con il nostro temperamento equabile).\nMa altre caratteristiche hanno fatto in modo che si inserisse ugualmente nel contesto della musica indiana (anche di quella \"classica\"). La principale \u00e8 che \u00e8 appunto capace di passare immediatamente da una \"tonalit\u00e0\" all'altra. La musica indiana \u00e8 fondata su una tonica immutabile, ma \u00e8 anche vero che ogni cantante ha la sua tonica personale, e questo rende l'armonium estremamente flessibile se usato per accompagnare cantanti diversi che usano toniche diverse. Inoltre la tecnica di questo strumento, applicata alla musica indiana, \u00e8 relativamente semplice.\nTradizionalmente l'accompagnamento dei/delle cantanti classici era affidato al sarangi, strumento ad arco molto importante in India, dalla voce estremamente caratteristica (grazie anche alle numerose corde di risonanza), ma che per una serie di motivi si trov\u00f2 a perdere in preminenza. Tra questi, la difficolt\u00e0 tecnica che richiede grande dedizione da parte del musicista, ed il fatto di avere cos\u00ec tante corde di risonanza (che non hanno un ruolo marginale, ma sono molto importanti per la sua sonorit\u00e0 e per la creazione del giusto \"sentimento\" musicale). Ogni pezzo musicale (raga), basato su una diversa scala, richiede che queste corde vengano riaccordate (cosa che richiede tempo e perizia); inoltre se un medesimo sarangista si trova a dover accompagnare diversi cantanti che usano toniche diverse, deve riaccordare completamente l'intero strumento (quando non sostituire addirittura le corde).\nIn pi\u00f9, i mutamenti sociali favoriti dalla dominazione coloniale britannica hanno contribuito a spingere nell'ombra i suonatori di sarangi, che si sono visti soppiantare dai nuovi suonatori di armonium: capaci di passare rapidamente da una tonica all'altra, in grado di accompagnare diversi cantanti in rapida sequenza, pi\u00f9 adatti al nuovo contesto rapido e \"tecnologico\" che si stava formando (ad esempio i concerti radiofonici di All India Radio). La gran parte dei cantanti si \u00e8 adattata a farsi accompagnare nelle loro esecuzioni dall'armonium, nonostante l'irrimediabile fatto di essere fuori intonazione. Fatto musicalmente accettabile se mantenuto in un ruolo marginale, che non si scontrasse con la voce (intonata correttamente) del/della cantante.\nSi venne cos\u00ec a creare un circolo vizioso in cui i sarangisti veramente esperti divennero pochi, ed i cantanti cominciarono a preferire i suonatori di armonium (stonati, ma sempre pi\u00f9 intonati di un cattivo sarangista)."}
{"id": "3", "revid": "83531", "url": "https://it.wikipedia.org/wiki?curid=3", "title": "Antropologia", "text": "Lantropologia (dal greco \u1f04\u03bd\u03b8\u03c1\u03c9\u03c0\u03bf\u03c2 \"\u00e0nthropos\" \u00abuomo\u00bb e \u03bb\u03cc\u03b3\u03bf\u03c2, \"l\u00f2gos\" \u00abdiscorso, dottrina\u00bb quindi letteralmente: \u00abstudio dell'uomo\u00bb) \u00e8 una branca scientifica sviluppatasi in particolar modo in epoca moderna che studia l'essere umano sotto diverse prospettive (sociale, culturale, morfologica, psicoevolutiva, sociologica, artistico-espressiva, filosofico-religiosa), indagando i suoi vari comportamenti all'interno della societ\u00e0; nata come disciplina interna alla biologia, ha acquisito in seguito anche un importante valore umanistico.\nStoria.\nGi\u00e0 gli antichi Egizi solevano distinguere le differenze tra i popoli, raffigurando i nemici catturati con un colore della pelle diverso, come ad esempio i Libici dalla pelle chiara, ed evidenziando inoltre usanze e tratti fisici differenti, come la barba lunga degli stessi uomini libici, ma bisogner\u00e0 attendere gli studi dello storico e geografo greco Erodoto di Alicarnasso, per poter leggere una descrizione dei caratteri di varie popolazioni antiche (Etiopi, Greci, Egizi, Sciti), nella quale l'autore distinse tra i caratteri fisici e quelli etnografici.\nUno dei primi precursori dell'antropologia, nell'antichit\u00e0 fu Aristotele, che si preoccup\u00f2 di classificare il mondo zoologico, comprendente l\"uomo animale ragionevole\". Le conoscenze dei tipi umani si approfondirono grazie agli studi dei medici Ippocrate e Galeno e ai racconti dei viaggiatori, da Marco Polo a Magellano.\nNel XVII secolo, in uno studio sulle Antille, il padre domenicano Jean-Baptiste Du Tertre (1610-1687) descrisse in chiave antropologico-razziale gli abitanti di quelle isole. Nel Settecento Linneo istitu\u00ec una catalogazione delle variet\u00e0 umane imperniata sia sui caratteri fisici sia su quelli morali o etnologici e l'antropologia ottocentesca ricevette un grande sviluppo grazie alle ricerche fornite, qualche anno prima, da Buffon (1707-1788), basate sul concetto di \"razza umana\" e dalla teoria dell'adattamento ai vari ambienti naturali. Seguirono Lamarck (1744-1829), Blumenbach (1752-1840), con le sue norme descrittive del cranio, Paul Broca (1824-1880) e la craniometria, L\u00e9once Manouvrier (1850-1927) con la focalizzazione dei rapporti tra morfologia e funzionalit\u00e0.\nIn Italia si misero in evidenza, oltre al caposcuola Giustiniano Nicolucci (1819-1904), che nel 1857 scrisse il primo trattato italiano di antropologia ed etnologia; Giuseppe Pitr\u00e8 (1841-1916) considerato il pi\u00f9 importante antropologo italiano, anche Paolo Mantegazza (1831-1910) ed Enrico Morselli (1852-1929).\nFondazione dell'antropologia: Morgan e Tylor.\nLa nuova scienza antropologica (basata sull'analisi delle strutture sociali dei popoli arcaici) ebbe un inizio promettente con Lewis Henry Morgan (1818-1881) ed Edward Burnett Tylor (1832-1917), i quali, nei loro studi sugli amerindi e su altre popolazioni primitive, rivelarono la comune struttura sociale di trib\u00f9 di diversi paesi: una struttura caratterizzata da un sistema complesso di rapporti, spesso matrilineari e dalla mancanza di propriet\u00e0 privata e di un apparato repressivo (prigioni, polizia, ecc. L.H. Morgan, \"Ancient society\", Londra, 1877; E.B. Tylor, \"Anahuac\", Londra, 1861). Questo fu per loro lo stato primitivo della nostra civilt\u00e0, corrispondente all'antica organizzazione sociale della Grecia antica e di Roma antica.\nMa questa traccia, che minacciava di minare alla sua stessa base la morale, la propriet\u00e0 privata e lo Stato borghese, era troppo pericolosa per gli antropologi accademici, i missionari, gli esploratori che avevano raccolto le prime informazioni dirette sulle civilt\u00e0 selvagge. Anche questo compito fu lasciato a Marx e a Engels. Da parte sua, la scienza borghese prefer\u00ec porsi sul terreno del comparativismo di James Frazer (1854-1941) e di Edvard Westermarck (1862-1939) e limitarsi alla raccolta di oggetti d'arte e folclore, alla ricerca delle origini razziali attraverso la misurazione dei crani. Col miglioramento delle comunicazioni e con l'intensificarsi dello sfruttamento coloniale che caratterizzarono gli ultimi decenni dell'Ottocento, i contatti con i popoli primitivi si moltiplicarono.\nE sebbene nella maggior parte dei casi questi contatti avvenissero unicamente in funzione dello sfruttamento e dello sterminio delle popolazioni indigene, resero anche possibile una maggiore conoscenza dei loro costumi e delle loro credenze. I primi studi antropologici sul posto furono quelli effettuati nel 1871 da Nikolaj Miklucho-Maklaj (1846-1888) nella Nuova Guinea e da una spedizione zoologica nello stretto di Torres e nella Nuova Guinea (1898-1899). Di questa fecero parte Alfred Cort Haddon (1855-1940) e William Rivers (1864-1922). Dal suo canto, Robert Henry Codrington studi\u00f2 su isole della Melanesia, scoprendo il mana. Ma neanche di queste osservazioni dirette, che valsero a confermare lo schema di organizzazione tribale fornito da Morgan e Tylor, si seppe dare altro che un'interpretazione psicologica, mentre gli aspetti economici seguitarono a essere trascurati.\nCon il grande contributo di studiosi come Bronis\u0142aw Malinowski ci si avvier\u00e0 verso una nuova stagione antropologica e si potr\u00e0 parlare di nuovi modelli di studio. L'antropologia si muove dalla vecchia prassi, essere antropologo ad inizio novecento significa andare verso le realt\u00e0 di cui si parla, verificare, riportare, immedesimarsi: nasce la cosiddetta osservazione partecipante, ovvero la capacit\u00e0 di calarsi a fondo in un ambiente sociale diverso dal proprio con il fine di riportare in maniera oggettiva e scientifica ci\u00f2 che si osserva. Malinowski fu anche tra i primi ad usare nuovi mezzi per ottenere informazioni, per esempio apparecchi di registrazione, strumenti per filmare e soprattutto la macchina fotografica. Oltre a ci\u00f2, il grande studioso tenne numerosi diari di appunti sulla popolazione delle Trobriand (il locus antropologico di Malinowski) che saranno pubblicati dopo la sua morte e che rivelarono la grande difficolt\u00e0 di immedesimarsi dell'antropologo in contesti lontani e molto diversi dal proprio, oltre al fatto dell'mpossibilit\u00e0 di riportare oggettivamente certe realt\u00e0.\nNegli anni sessanta e anche precedentemente, le discipline antropologiche subirono ulteriori cambiamenti, uno dei pi\u00f9 clamorosi fu l'unione con la linguistica (la linguistica strutturale di Saussure) operata da Claude Levi Strauss con la finalit\u00e0 di superare il pregiudizio etnocentrico occidentale e arrivare a riconoscere la presenza di strutture comuni a tutti gli uomini, idea criticata in modo diverso da tutti i post strutturalisti.\nStudio.\nNella contemporaneit\u00e0, dal punto di vista accademico, l'antropologia \u00e8 suddivisa, nella tradizione di studi italiana, in due aree principali:\nGeneralmente, quando viene utilizzato il termine \"antropologia\" senza specificazioni, ci si riferisce a questo secondo gruppo.\nLe definizioni \"antropologia culturale\", di derivazione statunitense, \"antropologia sociale\", di provenienza britannica, ed \"etnologia\", di scuola francese, vengono spesso utilizzate per riferirsi genericamente al campo di studi delle \"scienze antropologiche\" o \"etnoantropologiche\". L'utilizzo di queste etichette comporta diverse letture teoriche dell'antropologia, che possono essere in linea di massima messe in relazione con le diverse tradizioni di studi. Tuttavia vi \u00e8 ampio consenso nella contemporaneit\u00e0 nell'individuare un'unit\u00e0 epistemologica di fondo del campo disciplinare.\nIn Italia si tende quindi a preferire la dizione \"scienze (o discipline) etnoantropologiche\" per evitare le implicazioni teoriche della scelta tra etnologia e antropologia \"sociale\" e \"culturale\". In accordo con questa tendenza la voce enciclopedica di riferimento per tale campo di studi \u00e8 Scienze etnoantropologiche, e in essa viene trattata la storia della disciplina.\nConsiderazioni generali.\nData l'enorme variet\u00e0 di fenomeni che ricadono nel campo di interesse di questa disciplina e in seguito a evoluzioni storiche delle configurazioni e delle politiche accademiche, e non, relative ad essa, proliferano le direzioni di ricerca ed esiste, di conseguenza, una grande variet\u00e0 di sottodiscipline istituzionalizzate in corsi e specializzazioni nelle universit\u00e0 di tutto il mondo (per citarne solo alcune: antropologia visuale; antropologia dello stato; antropologia economica; antropologia amazzonica; antropologia dello sviluppo; antropologia delle organizzazioni, ecc.).\nLa grande quantit\u00e0 di sottodiscipline e campi di interesse che caratterizza l'antropologia culturale e sociale deve la sua esistenza principalmente alla crisi di due pilastri delle costruzioni teoriche di entrambe: gli stessi concetti di \"cultura\" e \"societ\u00e0\".\nD'altra parte va pur tenuto presente che una qualsiasi societ\u00e0 si esprime all'interno di una cultura e una cultura crea il proprio esoscheletro nella societ\u00e0. L'antropologia \u00e8 quindi \"un sapere di frontiera\", in quanto \u201cnasce sulla frontiera tra culture diverse\u201d.\nFondamenti filosofici.\nLe tradizioni di pensiero moderno che possono essere definite come costituenti una \"antropologia filosofica\", hanno i principali esponenti in Immanuel Kant, Friedrich Hegel, Johann Gottfried Herder, Ralph Waldo Emerson, Friedrich Nietzsche, Max Scheler, Arnold Gehlen e Helmuth Plessner.\nTematiche.\nSono inoltre strettamente collegate le discipline dell'etno-linguistica, che si occupa delle variazioni linguistiche delle diverse societ\u00e0 umane, e l'archeologia e la paletnologia, che indagano le societ\u00e0 del passato attraverso i resti materiali che esse hanno lasciato (\"cultura materiale\")."}
{"id": "5", "revid": "399", "url": "https://it.wikipedia.org/wiki?curid=5", "title": "Agricoltura", "text": "Lagricoltura (dal latino \"agricultura\", \"ager\" campi, e \"cultura\" coltivazione) \u00e8 l'attivit\u00e0 umana che consiste nella coltivazione di specie vegetali. Lo scopo basilare dell'agricoltura \u00e8 ottenere prodotti dalle piante, da utilizzare soprattutto a scopo alimentare. In economia, l'agricoltura rientra nel settore primario.\nTradizionalmente \u00e8 popolarmente riferita alla produzione di risorse vegetali a fini alimentari sia direttamente sia indirettamente tramite produzione animale nell'allevamento. A fini scientifici e giuridici, comunque, entrambe le materie sono comunemente riunite nella pi\u00f9 vasta accezione di agricoltura, che abbraccia la coltivazione delle piante (arboree ed erbacee), l'allevamento degli animali e lo sfruttamento delle foreste. La definizione a livello burocratico pu\u00f2 comprendere anche altre attivit\u00e0 derivate da altri settori produttivi a seconda delle politiche attuate nei diversi Paesi in vari periodi: a titolo di esempio parziale, in Italia, con il passare degli anni si sono aggiunte al settore agricolo la forestazione, la floricoltura, l'agriturismo, le fattorie didattiche e l'allevamento cinofilo.\nSeppur molto spesso legati a convenzioni ed usanze locali, i patroni universalmente riconosciuti per l'agricoltura nel mondo cattolico sono: San Martino di Tours (la cui ricorrenza cade l'11 novembre, giorno di inizio dell'annata agraria), Sant'Antonio Abate, Sant'Isidoro agricoltore, San Leonardo di Noblac Abate, San Biagio e San Benedetto da Norcia.\nStoria.\nLa storia e l'evoluzione dell'agricoltura vanno di pari passo con lo sviluppo tecnologico umano e lo sviluppo di conoscenze o tecniche di coltivazione. In generale nella storia dell'agricoltura si passa progressivamente, attraverso varie tappe, da un'agricoltura di sussistenza, ad un'agricoltura estensiva basata su latifondo e la rotazione delle colture fino ad un'agricoltura di tipo intensivo e specializzata, sempre pi\u00f9 meccanizzata, con uso di fertilizzanti e tecniche di ingegneria genetica e con finalit\u00e0 di commercializzazione sul relativo mercato agricolo, sebbene questi tipi di coltivazione continuino a coesistere in diverse parti del mondo, legati al livello di sviluppo economico del rispettivo paese di interesse.\nOrigini.\nNel Paleolitico gli uomini erano cacciatori-raccoglitori e si nutrivano con le risorse che la natura offriva loro spontaneamente e cacciando gli animali. Verso il a.C., alla fine dell\u2019ultima glaciazione, qualche gruppo umano inizi\u00f2 a produrre in forma stabile e continua il cibo che prima trovava o cacciava in abbondanza: nacque cos\u00ec l'agricoltura. Le prime ad essere coltivate furono le terre ricche d'acqua dei bacini fluviali, come il Nilo e la zona tra il fiume Tigri ed Eufrate, terre che venivano inondate periodicamente dalle piene dei grandi fiumi lasciando i terreni puliti, livellati, morbidi e fertilizzati dal limo, pronti quindi ad essere semplicemente seminati, in cui germogliavano cereali di vario tipo.\nDati ottenuti dalla ricerca molecolare e archeologica generati nel corso degli ultimi quindici anni indicano che l'agricoltura \u00e8 iniziata in modo indipendente in diverse aree del mondo e che comprende una vasta gamma di taxa. Almeno undici regioni del Vecchio e del Nuovo Mondo sono state coinvolte come centri indipendenti di origine, comprendenti regioni geograficamente isolate sulla maggior parte dei continenti, ma molti di pi\u00f9 sono stati suggeriti. Il primo sviluppo \u00e8 datato circa anni fa, separatamente nella Mezzaluna fertile e al Chogha Golan nel moderno Iran, dove orzo selvatico, grano e lenticchie sono stati coltivati e dove le forme domestiche di grano sono apparsi intorno al 9800 a.C.. \nL'agricoltura si sarebbe quindi evoluta circa anni fa attraverso la domesticazione.\nPur esistendo esempi di insediamenti stanziali anche notevoli precedenti all'avvio delle coltivazioni, fu l'introduzione dell'agricoltura a portare allo sviluppo di comunit\u00e0 sedentarie di sempre maggiori dimensioni, progressivamente strutturate in villaggi e citt\u00e0. L'economia dell'Egitto era basata sull'agricoltura e fu tra le prime popolazioni ad utilizzare l'aratro in legno e la zappa; soprattutto nel bacino del Medio Oriente e del Mediterraneo, l'uomo, abbandonata la vita nomade per insediarsi stabilmente in un unico territorio, cominci\u00f2 ad addomesticare gli animali. L'allevamento garantiva disponibilit\u00e0 di carne e latte, oltrech\u00e9 di materie prime come lana e pelli, e, fino all'invenzione dei motori a scoppio, fu la pi\u00f9 importante forza lavoro come aiuto nell'aratura e nella fertilizzazione del terreno.\nDalle analisi sui reperti scheletrici risulta che gli agricoltori, a differenza dei cacciatori-raccoglitori, soffrissero molto pi\u00f9 di salute, fossero anemici, con denti cariati, pi\u00f9 bassi di sei centimetri, dovessero lavorare di pi\u00f9 e avessero meno variet\u00e0 di cibi; in compenso avevano pi\u00f9 figli..\nIl rapporto tra propriet\u00e0 della terra e ruolo sociale divenne ben presto fondamentale. Nel mondo classico e latino, il sistema agrario si basava sulla divisione della terra in funzione all'esigenza della citt\u00e0 e sull\"ager publicus\", oltrech\u00e9 nella rotazione biennale, dove, in autunno, circa met\u00e0 della terra veniva seminata con cereali e l'altra met\u00e0 veniva lasciata a riposo (maggese). Il secondo anno si invertivano le due porzioni.\nAgricoltura nomade.\nOltre all'allevamento di tipo nomade praticato da millenni da intere popolazioni, vi \u00e8 anche una coltivazione di tipo nomade che persiste presso alcune popolazioni che vivono in ambiente tropicale che viene chiamata tecnica del taglia e brucia, consistente nel disboscamento di un'area boschiva e successivo abbruciamento e semina nel terreno bruciato, che, esaurita la fertilit\u00e0, viene cambiato di anno in anno. Un'antica consuetudine successivamente scomparsa di agricoltura nomade in ambienti continentali \u00e8 attestata in Russia, dove era denominata \"ob\u0161\u010dina\".\nNuove piante.\nDurante il Medioevo giunsero in Europa nuove piante portate dagli arabi: riso, cotone, carrubo, pistacchio, spinacio, agrumi. Dopo la scoperta dell'America giunsero il mais, la patata, la zucca, il fagiolo, l'arachide, il pomodoro, il peperone, la papaya e il girasole.\nLa prima rivoluzione agricola.\nL'agricoltura basata sulla rotazione triennale e sul maggese rimase predominante fino al XVII secolo.\nIn particolare, nelle Fiandre e nel Brabante il terreno era poco fertile, ma il notevole sviluppo del commercio marittimo fece aumentare notevolmente la domanda di prodotti quali il lino per le tele, i coloranti per il panno, l'orzo e il luppolo per la birra, la canapa per le funi, il tabacco, ecc. La densit\u00e0 della popolazione, inoltre, favoriva lo sviluppo dell'orticoltura e della frutticoltura. Si adottarono quindi nuove tecniche basate sulla rotazione pluriennale e sulla sostituzione del maggese con pascoli per il bestiame, anche per ottenerne concime naturale.\nTali innovazioni vennero studiate da esperti europei ed americani. L'inglese Richard Weston visit\u00f2 le province fiamminghe intorno al 1650 e descrisse in una sua famosa opera, \"A discourse of husbandrie used in Brabant and Flanders\", il loro metodo basato sulla rotazione delle colture (lino, rapa, avena, trifoglio). I nuovi metodi dettero origine al cosiddetto \"sistema di Norfolk\", generalmente considerato il prototipo di una nuova agricoltura che, grazie alla rotazione e ad altri aspetti (recinzioni, grandi aziende, lunghe affittanze, aratro in metallo tirato da cavalli, ecc.), consent\u00ec all'Inghilterra di esportare grandi quantit\u00e0 di grano e farine nel periodo 1700-1770. Secondo Paul Bairoch, il notevole sviluppo dell'agricoltura stimol\u00f2 la successiva rivoluzione industriale grazie alla domanda di aratri e altri attrezzi in metallo.\nAltri paesi seguirono l'esempio dell'Inghilterra. Ad esempio, in Francia, in cui le tecniche agricole medioevali dominarono fino al 1750, la scuola fisiocratica di Fran\u00e7ois Quesnay propose espressamente fin dal 1756 (data dell'articolo \"Fittavoli\" che Quesnay scrisse per l'Encyclop\u00e9die) l'adozione del modello inglese.\nLa seconda rivoluzione agricola.\nLa rivoluzione industriale chiam\u00f2 a s\u00e9 dalle campagne numerosi braccianti che si riversarono verso altri continenti e/o nelle grandi citt\u00e0. In Italia la migrazione fu dal sud verso il triangolo Piemonte/Veneto/Emilia e per contrastarla furono previsti dei piani governativi ossia piani di bonifica delle terre governative che venivano destinate all'agricoltura.\nNel corso del XIX secolo migliori strumenti aratori e sistemi di semina, acquisizione sul mercato di nuove sementi e di nuove piante con elevata produttivit\u00e0 (mais), la comparsa delle macchine agricole e dei concimi chimici, attuarono una profonda ristrutturazione rurale che stimol\u00f2 ancora la costruzione di nuove attrezzature e macchine per tutte le esigenze lavorative agrarie. L'attivit\u00e0 agricola divenne ben presto di tipo industriale nei Paesi economicamente avvantaggiati, mentre nell'Europa dell'Est, Sud America, Asia e Africa rimasero grandi terreni non coltivati, anche se coltivabili.\nAgricoltura moderna.\nNei secoli l'agricoltura ha avuto sempre primaria importanza per lo sviluppo dei popoli e degli Imperi; nel ventunesimo secolo \u00e8 spesso degnata di un'attenzione superficiale nelle economie moderne, mentre resta fonte primaria di sussistenza e perno dello sviluppo economico dei paesi pi\u00f9 poveri ed arretrati. L'importanza di questa pratica \u00e8 dimostrata dal fatto di essere a tutti gli effetti una scienza e di essere ormai al confine con numerose altre scienze come la genetica e la biologia sia animale che vegetale.\nI governi dei paesi industrializzati tra il 1960 e fine anni novanta hanno indotto la cosiddetta rivoluzione verde, ossia hanno investito in maniera consistente nella ricerca agricola, direttamente sui campi degli agricoltori, cercando altri sistemi per incrementare la produzione alimentare con lo sviluppo di prodotti pesticidi e fertilizzanti, incoraggiandoli ad utilizzare queste nuove tecnologie e rivoluzionando le pratiche agrarie, con l'abbandono di quelle tradizionali.\nL'agricoltura moderna si basa sempre pi\u00f9 sull'immissione di energia esterna al sistema sotto forma di fitofarmaci, meccanizzazione, fertilizzanti, ingegneria genetica, tecnologia; si parla quindi di agricoltura intensiva, in contrapposizione all'agricoltura estensiva.\nFerme restando le implicazioni negative di una pratica agricola intensiva troppo spinta, la continua crescita dei fabbisogni alimentari mondiali, la necessit\u00e0 di mantenere bassi i prezzi degli alimenti, la riduzione della superficie coltivabile, l'esigenza di coltivare anche in zone nettamente sfavorevoli (talvolta anche per inquinamento) e di poter ottenere prodotti di qualit\u00e0 nutrizionale elevata, pongono gli operatori davanti ad una limitata rosa di scelte.\nLe pratiche tradizionali usate prima della rivoluzione verde avevano il difetto di non essere in grado di fornire prodotti in larga quantit\u00e0 ed economici, attraenti per i consumatori, ma soprattutto coerenti con gli standard qualitativi e di sicurezza imposti dalla legge nonch\u00e9 adatti ai processi di trasformazione industriale. Una parte di questa agricoltura tradizionale prende il nome di agricoltura biologica, che costituisce comunque una nicchia di mercato di una certa rilevanza e presenta prezzi medio-alti.\nD'altra parte l'agricoltura intensiva presenta evidenti problemi di sostenibilit\u00e0 e per questo di anno in anno cresce l'esigenza di tecnologia di settore sempre pi\u00f9 attenta alle problematiche ambientali.\nTra le soluzioni tecnologiche, si \u00e8 avuto da un lato l'adozione di approcci di lotta integrata, dall'altro il miglioramento dei composti chimici (meno tossici e persistenti) e delle variet\u00e0 impiegate. In questa ottica si collocano anche gli O.G.M..\nSviluppo italiano.\nAnche se la meccanizzazione ha uno stampo anglosassone, le primissime macchine agricole del XVII secolo, sono il frutto dell'ingegno italiano:\nLa prima forza motrice di tipo meccanico fu la macchina a vapore, utilizzata per far funzionare le trebbiatrici per cereali e le presse per paglia e fieno.\nNegli Stati Uniti si costru\u00ec il primo trattore, la macchina motrice per eccellenza. Erano per\u00f2 macchine pesantissime e difficili da maneggiare. Dopo vent'anni di prove, le industrie Ford fornirono agli agricoltori americani trattori pi\u00f9 leggeri, facili da riparare, semplici nella manutenzione, a prezzi accessibili.\nDescrizione.\nAgricoltura, agronomia e raccolta.\nI fattori naturali della produzione vegetale sono i seguenti:\nA differenza della semplice raccolta dei prodotti naturali della terra, l'agricoltura \u00e8 una tecnica che interviene modificando i fattori naturali della produzione vegetale allo scopo di incrementare, in qualit\u00e0 e quantit\u00e0, il prodotto. La raccolta, infatti, sfrutta la produzione naturale del tutto subordinata alle esigenze specifiche delle piante e alle dinamiche dell'ecosistema senza alcun intervento dell'uomo. L'agricoltura prevede invece l'intervento dell'uomo nel correggere, a suo favore, le condizioni intrinseche ed estrinseche che determinano la produzione vegetale.\nGli interventi dell'uomo che concorrono a delineare un'attivit\u00e0 agricola, distinguendola da quella della semplice raccolta, sono ad esempio i seguenti:\nL'agronomia \u00e8 una scienza applicata che studia il ruolo dei singoli fattori della produzione vegetale e le interazioni reciproche, elabora le tecniche agricole con il coordinamento dei fattori a differenti livelli, al fine di ottimizzare la produzione ai fini economici. Per estensione agronomia e agricoltura sono talvolta usati come sinonimi, tuttavia, a rigore l'agronomia \u00e8 una scienza applicata collegata alle altre scienze (biologia, chimica, fisica, geologia, ecc.), il cui ambito principale d'applicazione \u00e8 l'agricoltura. L'agricoltura \u00e8 invece un insieme di tecniche che riassumono le conoscenze empiriche tramandate di generazione in generazione in una pratica millenaria e quelle tecniche fornite dalla ricerca scientifica in campo agronomico. Le varie forme di agricoltura derivano dal ruolo ponderale che hanno, da un lato, l'agronomia e, dall'altro, la tradizione.\nAnno internazionale dell'agricoltura familiare.\nDurante la 66\u00aa sessione dell'assemblea generale delle Nazioni Unite, il 2014 \u00e8 stato formalmente dichiarato \u201cAnno internazionale dell'agricoltura familiare\u201d (IYFF).\nLa FAO \u00e8 stata invitata a facilitarne la realizzazione, in collaborazione con i governi, le agenzie di sviluppo internazionale, le organizzazioni di agricoltori e altre organizzazioni attinenti al sistema delle Nazioni Unite; cos\u00ec come le organizzazioni non governative.\nL'obiettivo dell'anno internazionale \u00e8 quello di riposizionare l'agricoltura familiare al centro delle politiche agricole, ambientali e sociali delle agende nazionali per individuare le lacune e le opportunit\u00e0 esistenti e per promuovere uno sviluppo pi\u00f9 equo e bilanciato.\nL'anno internazionale dell'agricoltura familiare intende promuovere il dibattito e la cooperazione a livello nazionale, regionale e globale con lo scopo di identificare al meglio le sfide affrontate dagli agricoltori per poter efficacemente sostenere sia loro che le loro famiglie.\nAgricoltura in Italia.\nFonte: http://dati.istat.it/Index.aspx?DataSetCode=DCSP_COLTIVAZIONI\nAgricoltura e arte.\nMolti artisti, soprattutto nel XIX secolo in coincidenza con il trionfo dell'Impressionismo e della pittura \"en plein air\", hanno scelto la vita dei campi come oggetto delle loro opere.\nColui che sovrasta tutti gli altri per la capacit\u00e0 di raccontare la fatica della povera gente e di dare un senso umile e religioso a quella fatica \u00e8 Vincent van Gogh, il pittore visionario morto suicida quando aveva appena 37 anni. Ad Arles, nel sud della Francia, s'innamor\u00f2 dei colori della campagna provenzale. Usciva di casa all'alba, raggiungeva i campi, e dipingeva fino a sera, ne usc\u00ec il quadro \"La mietitura\". Aveva adottato gli stessi orari e si sottoponeva alla stessa fatica dei contadini ed alla fine della giornata ne coglieva i frutti: un quadro carico di colori incredibili e gioiosi. Nell'ultimo periodo della sua vita, i campi si trasformarono in oscuri presagi di sventura.\nAd Auvers-sur-Oise, nei dintorni di Parigi, dipinse immagini sempre pi\u00f9 cupe. Il suo ultimo soggetto fu un campo di grano sorvolato da uno stormo di corvi. In quel campo, pochi giorni dopo, si spar\u00f2 un colpo di rivoltella al fianco."}
{"id": "6", "revid": "508036", "url": "https://it.wikipedia.org/wiki?curid=6", "title": "Architettura", "text": "Larchitettura \u00e8 la disciplina che ha come scopo l'organizzazione dello spazio a qualsiasi scala, ma principalmente quella in cui vive l'essere umano. Semplificando si pu\u00f2 dire che essa attiene principalmente alla progettazione e costruzione di un immobile o dell'ambiente costruito. In essa concorrono aspetti tecnici ed artistici. Insieme alla scultura, fa parte delle cosiddette arti visive plastiche.\nDa quando l'uomo ha avuto capacit\u00e0 cognitive tali da potersi organizzare in civilt\u00e0, l'architettura \u00e8 sempre esistita. L'architettura \u00e8 nata anzitutto per soddisfare le necessit\u00e0 biologiche dell'uomo quali la protezione dagli agenti atmosferici, e proprio per questo \u00e8 tra le discipline maggiormente presenti in tutte le civilt\u00e0. Solo in un secondo momento, con lo sviluppo della divisione del lavoro nella societ\u00e0, alla funzione primaria vennero aggiunte funzioni secondarie in numero sempre crescente.\nCon la comparsa di caratteri estetici si ebbe la nascita dell'architettura anche come arte visiva, dotata per\u00f2 di proprie caratteristiche peculiari. Sarebbe riduttivo anche parlare di valori estetici in quanto una buona architettura \u00e8 spesso frutto di valori etici e di uno studio antropologico.\nDefinire l'architettura risulta difficile in quanto il fenomeno architettonico \u00e8 stato sempre presente nella cultura dell'uomo, acquistando caratteristiche, definizioni, funzioni, aspetti spaziali e costruttivi spesso differenti o addirittura contrastanti da civilt\u00e0 a civilt\u00e0 o da epoca ad epoca.&lt;ref name=\"http://www.sapere.it/enciclopedia/architettura.html\"&gt;architettura - Sapere.it&lt;/ref&gt;\nEtimologia.\n\"Architettura\" deriva da architetto, termine derivato nelle lingue occidentali dal latino \"architectus\", ma di origine greca: (pronuncia \"archit\u00e9kt\u014dn\"), parola composta dai termini \u1f00\u03c1\u03c7\u03ae (\u00e1rche) e \u03c4\u03ad\u03ba\u03c4\u03c9\u03bd (t\u00e9cton) che significa \"ingegnere\", \"capo costruttore\", \"primo artefice\" o proprio \"architetto\".\nIl primo termine, \u1f00\u03c1\u03c7\u03ae\u00a0\u2013 connesso con \u1f00\u03c1\u03c7\u03b5\u03b9\u03bd (\u00e1rchein), \u201cprincipiare\u201d, \u201ccomandare\u201d \u2013, esprime in greco antico il significato di \"impresa\", \"partenza\", \"origine\", \"fondazione\" o \"guida\". Introdotto da Anassimandro, \u1f00\u03c1\u03c7\u03ae trova nella \"Metafisica\" di Aristotele (V, 1, 1012b-1013a) la sua prima completa definizione, conservatasi fino alla modernit\u00e0. Aristotele distingue almeno sei accezioni del termine, riconducibili ai due significati principali di \u1f00\u03c1\u03c7\u03ae, ossia primo per importanza o primo in ordine temporale. Quando primato valoriale e primato temporale coincidono, \u1f00\u03c1\u03c7\u03ae esprime la divinit\u00e0: Dio come massimo valore e causa prima di tutte le cose.\nIl secondo termine, \u03c4\u03ad\u03ba\u03c4\u03c9\u03bd (t\u00e9cton), richiama diversi significati, tra i quali \"inventare\", \"creare\", \"plasmare\", \"costruire\": il fare tecnico ma anche l'arte, il fare manuale ma anche l'artigianato.\nL'unione dei due termini in \u1f00\u03c1\u03c7\u03b9\u03c4\u03ad\u03ba\u03c4\u03c9\u03bd la troviamo per la prima volta da Erodoto, \"Storie\" (III, 60, 4), e vuole indicare chi provveda a dar norma razionale alla costruzione di alcunch\u00e9. Il riferimento all'edilizia o all'abitazione non \u00e8 affatto esplicito; anzi, l'\u1f00\u03c1\u03c7\u03b9\u03c4\u03ad\u03ba\u03c4\u03c9\u03bd originariamente si occupa di quanto \u00e8 \"costruibile\" in generale. Questa interpretazione \u00e8 sancita da Vitruvio, il quale definisce l'architettura come attivit\u00e0 che \"nascitur ex fabrica et ratiocinatione\", cio\u00e8 dalla capacit\u00e0 fabbricativa congiunta alla consapevolezza teorica.\nAltro aspetto interessante \u00e8 costituito dalla permanenza fonetica e dalla somiglianza letterale e dalla somiglianza grafica che il termine ha conservato in molte lingue europee: \"architecture\" in francese, \"architecture\" in inglese, \"arquitectura\" in spagnolo, \"architektur\" in tedesco (che per\u00f2 gli aggiunge il termine \"baukunst\" che letteralmente significa \"arte del costruire\").\nStoria.\nAntichit\u00e0.\nIl primo vero trattato di architettura \u00e8 il \"De architectura\" di Vitruvio, in cui viene data una prima definizione della disciplina e si delinea la figura dell'architetto e delle sue conoscenze. Il \"De architectura\" influenzer\u00e0 in particolar modo l'architettura dal secolo XV al secolo XIX.\nMedioevo.\nNel Medioevo l'architettura \u00e8 assimilata alle \"artes mechanicae\"&lt;ref name=\"http://www.treccani.it/enciclopedia/architettura\"&gt;Architettura nell'Enciclopedia Treccani&lt;/ref&gt; da filosofi quali Scoto Eurigenia e Ugo di San Vittore. Durante il periodo romanico e quello gotico la figura pi\u00f9 simile a quella dell'architetto, era quella del capomastro, un \"magister operis\" che dopo anni di esperienza curava la progettazione dell'edificio e l'andamento del cantiere.\nRinascimento e Umanesimo.\nMentre nel resto dell'Europa il gotico rester\u00e0 lo stile predominante per lungo tempo, in Italia il Rinascimento pone l'architettura sotto una nuova luce. Uno dei trattati fondamentali fu il \"De re aedificatoria\" di Leon Battista Alberti che si rif\u00e0 alla triade Vitruviana (\"firmitas\", \"utilitas\", \"venustas\"). Nel secoli XV e XVI si svilupp\u00f2 il concetto di citt\u00e0 ideale, per la prima volta l'architettura si interessa alla citt\u00e0 e alla corretta disposizione dei suoi elementi. Fu durante l'umanesimo invece il passaggio dell'architetto da artista-artigiano a quello di artista scienziato universale. Particolarmente importante fu anche la figura del Vignola che contribu\u00ec a creare un lessico uniforme dell'architettura mediante la catalogazione degli ordini architettonici classici.\nIl Seicento.\nL'antropocentrismo rinascimentale viene sostituito da un'indagine volta alla sintesi della contrapposizione tra infinitezza e centralit\u00e0. Grazie anche alle scoperte tecniche e matematiche si generano concezioni architettoniche basate sulla riscoperta della natura come elemento scenografico, sul dinamismo e sul movimento. Gli schemi classici vengono modificati dall'inserimento di linee curve e si adottano soluzioni che aprono le porte alla modernit\u00e0.\nIl Settecento.\nNel corso del secolo XVIII vi \u00e8 la nascita del concetto di estetica e di una grande riflessione su questo termine da parte dei filosofi e storici del tempo (Giambattista Vico, Immanuel Kant). Carlo Lodoli e Giovanni Battista Piranesi teorizzarono per primi un'architettura priva di ornamenti, senza concessioni all'effimero piacere visivo e che tenesse in massima considerazione l'utilit\u00e0 e la finalit\u00e0 funzionale. Anche grazie alla Rivoluzione industriale, gli architetti vengono chiamati a progettare gli oggetti da realizzare in serie, \u00e8 il caso della manifattura Etruria di Josiah Wedgwood, primo caso di disegno industriale modernamente inteso.\nL'Ottocento.\n\u00c8 durante l'Ottocento che avviene la definitiva scissione della professione di ingegnere da quella dell'architetto; in pi\u00f9 mentre alcune facolt\u00e0 di ingegneria si andranno formando in Europa nelle universit\u00e0, l'architettura verr\u00e0 confinata nelle accademie di belle arti, rimanendo in alcuni casi un mero esercizio artistico, lontana da questioni di ordine pratico e funzionale. Negli Stati Uniti d'America si sviluppa invece la scuola di Chicago, in cui l'architettura si trover\u00e0 a confrontarsi con edifici molto alti e con un materiale nuovo: il calcestruzzo armato. In Francia, grazie al contributo di Viollet-Le-Duc, nasce il restauro e un intenso dibattito attorno a questa disciplina coinvolger\u00e0 anche l'Inghilterra prima (John Ruskin e William Morris) e l'Italia poi (Camillo Boito e Luca Beltrami).\nIl Novecento e il Razionalismo.\nUna serie di fattori, fra cui la teoria dell\"einfuhlung\" dell'Art Nouveau e quella della \"pura visibilit\u00e0\" di Konrad Fiedler, la questione delle abitazioni popolari nata dalla prima guerra mondiale, i conflitti fra le classi sociali, porteranno alla nascita in architettura di quel movimento progettuale e teorico chiamato razionalismo. \nL'architettura far\u00e0 propria tutta una serie di discipline per poter permettere all'architetto di arrivare a progettare dagli oggetti pi\u00f9 piccoli a quelli pi\u00f9 grandi; si tender\u00e0 ad eliminare qualsiasi velleit\u00e0 artistica dal concetto di architettura in favore di opere maggiormente improntate all'utilit\u00e0 e al servizio della gente. Tra i grandi teorici e fautori di questo movimento vi sono stati Le Corbusier, Walter Gropius, Ludwig Mies van der Rohe, Frank Lloyd Wright. Tra gli altri grandi maestri del Novecento si ricordano Alvar Aalto, Oscar Niemeyer e Kenz\u014d Tange.\nIn Italia grande importanza ha avuto l'esperienza futurista di Antonio Sant'Elia e Mario Chiattone. Sempre in Italia vale la pena ricordare Marcello Piacentini, Pier Luigi Nervi, Ludovico Quaroni, Michele Valori, Bruno Zevi, Aldo Loris Rossi.\nDescrizione.\nDefinizioni.\nData la vastit\u00e0 e la complessit\u00e0 della disciplina, \u00e8 pressoch\u00e9 impossibile dare una definizione univoca che descriva cosa sia l'architettura; di seguito ne vengono riportate alcune celebri e significative.\nI tre fattori dell'architettura.\nUna delle definizioni pi\u00f9 antiche risale a Marco Vitruvio Pollione, l'architettura \u00e8 un insieme di tre fattori o meglio tre categorie:\nIn altre parole nell'architettura si devono ritrovare qualit\u00e0:\nSenza stabilit\u00e0 l'architettura \u00e8 pericolosa ed effimera; senza utilit\u00e0 l'architettura fine a s\u00e9 stessa \u00e8 semplicemente una scultura in larga scala; senza bellezza (come sottolineano Ruskin, Le Corbusier e Pevsner) si parla solo di edilizia.\nIn ogni edificio questi tre aspetti sono di vitale importanza, anche se durante le epoche storiche non sempre ebbero il medesimo peso. Si pensi per esempio all'architettura del cosiddetto Movimento Moderno: il fattore estetico inteso come mera decorazione era volutamente trascurato nella progettazione, focalizzata solo sulla funzione degli edifici; dalla semplicit\u00e0 essenziale scatur\u00ec tuttavia una naturale valenza estetica.\nUn'evoluzione di questa prima definizione \u00e8 stata per esempio data nel 1624 da Sir Henry Wotton, che nel suo \"Elements of Architecture\" parlava di tre imperativi dell'opera architettonica: robustezza, funzionalit\u00e0 e piacere, ovvero solidit\u00e0 dei materiali e della costruzione (=stabilit\u00e0), adattamento razionale degli spazi alle loro finalit\u00e0 (=utilit\u00e0) e produzione di un piacere estetico (=bellezza).\nQuesti tre fattori possono essere messi in un'ipotetica scala gerarchica: un edificio ha innanzitutto bisogno di stare in piedi, poi pu\u00f2 ricoprire una funzione per la societ\u00e0, infine pu\u00f2 essere costruito secondo criteri estetici; ma l'attenzione alla bellezza non pu\u00f2 venire prima dell'attribuzione di una destinazione, n\u00e9 qualsiasi uso o decorazione possono essere messi in atto se manca la stabilit\u00e0 strutturale.\nArchitettura e stabilit\u00e0: la statica.\nPer garantire stabilit\u00e0 a un edificio si deve ricorrere alle nozioni della statica e della scienza delle costruzioni, cio\u00e8 a quei principi di fisica, chimica e meccanica che assicurano l'equilibrio della costruzione, cio\u00e8 lo \"stare in piedi\" e non crollare.\nLe forze che agiscono su una costruzione sono molteplici: innanzitutto il peso proprio della struttura, i carichi accidentali (persone, arredi, merci depositate...); poi vi sono le forze esterne, dovute agli agenti atmosferici (vento, peso della neve), ad eventi ordinari (oscillazioni del traffico stradale, spinta del corso dell'acqua su un ponte) o straordinari (sismi, bufere) o ad altro.\nNonostante i carichi possano essere numerosi e la struttura molto complessa, gli edifici vengono sollecitati da soli due tipi di azione: trazione e compressione.\nEssendo ogni forza compensata da un'altra di pari grandezza ma di direzione opposta, la condizione di equilibrio viene raggiunta quando la somma di tutte le forze e dei loro momenti \u00e8 zero.\nArchitettura e utilit\u00e0: opera architettonica o opera scultorea?\nSecondo il critico Bruno Zevi il criterio distintivo dell'architettura era lo spazio interno: la presenza o meno di un ambiente abitabile e usufruibile per l'uomo era la \"condicio sine qua non\" si poteva parlare di architettura; tutto il resto era in funzione di questo assunto. Le conseguenze di questa affermazione sono che edifici fatti senza spazio interno (o con uno spazio irrilevante) non sarebbero architettura: Zevi indicava come esempio lampante le Piramidi di Giza, enormi \"sculture\" all'aperto, ma non architetture; nemmeno il tempio greco era architettura, poich\u00e9 la sua limitata cella era destinata all'abitazione simbolica del dio e non all'uso degli individui, che svolgevano le cerimonie religiose all'esterno.\nWalter Gropius era sostanzialmente d'accordo con questa definizione, anche se la adatt\u00f2 in senso pi\u00f9 astratto: per lui l'architettura era l'arte di organizzare lo spazio e si esprime per mezzo della costruzione di edifici.\nLa definizione di Zevi \u00e8 logica, ma \u00e8 molto rigida ed esclude dal campo d'indagine dell'architettura molte opere tradizionalmente considerate \"architettoniche\".\nUn suo superamento si pu\u00f2 avere considerando anche la struttura e la costruzione di un'opera: quando un fabbricato viene murato secondo i criteri dell'edilizia, anche se non ha uno spazio interno, ecco che comunque si pu\u00f2 parlare di edificio, non di scultura. \u00c8 chiaro pertanto nel nostro modo di pensare che una scultura nasca dallo \"scolpire\" (ovvero dal \"togliere\") e un edificio dal \"murare\" (ovvero dal \"mettere\"): ecco che quindi il Monte Rushmore, per quanto colossale, \u00e8 considerato intuitivamente scultura e le Piramidi, anche se fossero prive di qualsiasi ambiente interno, architettura.\nUna via di mezzo tra le due concezioni \u00e8 guardare invece alla funzione delle strutture \"costruite\" che definiamo edifici: grazie all'utilit\u00e0 (sia accogliere la salma di un faraone, lo spirito di un dio o una comunit\u00e0 in preghiera) possiamo parlare di architettura, altrimenti si parla semplicemente di scultura in grande scala. Cos\u00ec vengono ricomprese nell'architettura anche strutture \"aperte\" come i ponti o gli anfiteatri.\nArchitettura e bellezza: opera architettonica o opera edilizia?\nL'edilizia in genere pu\u00f2 essere definita come la costruzione di edifici per fini pratici (difendersi dagli agenti atmosferici): non \u00e8 necessariamente contemplata la componente estetica, cio\u00e8 non \u00e8 detto che vengano dati all'edificio connotati di \"bellezza\".\nFino ad alcuni secoli fa la discriminante era la presenza o meno di un progetto teorico a monte, di un disegno. Nel ventunesimo secolo questa distinzione si \u00e8 un po' complicata perch\u00e9 nel mondo moderno sono scomparse quelle forme di edilizia \"spontanea\" priva di progetto e l'uso del disegno \u00e8 necessario anche in opere di semplice edilizia. Si pu\u00f2 dire che per parlare di \"estetica\" di un'opera architettonica ci deve essere un'idea, un concetto formale, che si aggiunga alle considerazioni strutturali e funzionali, e si espliciti nella forma dell'opera architettonica (in questo senso pu\u00f2 esistere anche un'architettura spontanea). In altre parole serve che ci sia un elemento di \"gratuit\u00e0\" intesa nel senso greco del termine (di bellezza, grazia, e di gratuit\u00e0 come la intendiamo noi), cio\u00e8 una ricerca del bello senza condizionamenti. Si esprime cos\u00ec la volont\u00e0 di espressione dell'architetto determinata dal suo sentire estetico e artistico. \nEsiste anche infatti una separazione tra colui che si occupa prevalentemente (ma non solo) di aspetti tecnici strutturali, l'ingegnere, e colui che si dedica pi\u00f9 in generale ad aspetti estetici, l'architetto (anche se nel ventunesimo secolo i due campi hanno confini ormai molto labili).\nTra i tre elementi basilari dell'architettura quello visivo, in senso spaziale e monumentale, \u00e8 quello che ci impressiona maggiormente. Le qualit\u00e0 strutturali (cio\u00e8 come l'edificio faccia a stare in piedi) sono infatti spesso nascoste o pienamente comprensibili solo dagli esperti del settore; le qualit\u00e0 funzionali sono invece spesso date per scontate od ovvie e sebbene ci possano impressionare positivamente non riescono a colpirci profondamente come la monumentalit\u00e0. Ad esempio si pu\u00f2 restare colpiti dalla comodit\u00e0 di una stazione ferroviaria o dall'accoglienza di una chiesa, ma \u00e8 pi\u00f9 facile che ci resti scolpita nella memoria la sensazione di bellezza e di imponenza degli edifici stessi.\nLo stesso Pevsner individua tre elementi che contribuiscono al raggiungimento di un effetto estetico:\nL'architettura si configura quindi come un'arte spaziale, capace di modellare le superfici ed i volumi con gli stessi criteri di percezione e comunicazione visiva dei pittori e degli scultori, che non si riduce alla sola componente visiva, ma che \u00e8 anche legata alle sensazioni che vivere uno spazio (oltre che vederlo) riesce a trasmettere.\nArchitettura e volume.\nTra i fattori costitutivi dell'architettura c'\u00e8 la valutazione del \"volume costruito\", cio\u00e8 del modo di disporsi e rapportarsi degli edifici nello spazio. Si hanno cos\u00ec due estremi, tra i quali esiste una vasta gamma di possibilit\u00e0:\nCon spazio si intende uno spazio \"artificiale\" creato dalla costruzione, che sia finito, ordinato e protetto, a differenza dello spazio naturale aperto.\nUn esempio di architettura di solo volume \u00e8 una forma pura come quella delle Piramidi, la cui struttura \u00e8 dettata dal raggiungimento di una forma esterna e si disinteressa quasi completamente dello spazio interno. Un caso opposto di architettura eretta a partire dello spazio pu\u00f2 essere quello di una basilica cristiana, nella quale la costruzione esterna pu\u00f2 essere vista come un semplice involucro determinato dallo spazio interno. Un esempio di compenetrazione intermedia pu\u00f2 essere quello del tempio greco, dove spazi vuoti e pieni sono determinati da precisi rapporti, con alcuni elementi di volume indipendente, come le colonne, e altri che invece perderebbero di significato se isolati dal contesto dell'edificio al quale appartengono.\nLo studio della storia dell'architettura non \u00e8 solo un mero esercizio di individuazione degli stili e delle tecniche e della loro evoluzione nel tempo. \u00c8 importante capire anche quali sono i fini che una societ\u00e0 rispetto a un edificio, le conoscenze tecniche e i materiali disponibili che hanno determinato la costruzione. Per esempio si possono elencare le differenze oggettive tra: un tempio greco dell'antichit\u00e0 e una chiesa. Nell'antichit\u00e0 le funzioni religiose avvenivano all'esterno dell'edificio: la cella era riservata alla simbolica residenza del dio, qui accedevano solo pochissimi sacerdoti, mentre nella chiesa la comunit\u00e0 dei fedeli si riuniva al suo interno, quindi \u00e8 chiaro che l'edificio diventava luogo chiuso dove praticare le ritualit\u00e0 religiose.\nNella realizzazione di un'opera architettonica hanno da sempre concorso sia le richieste di una committenza sia l'estro e la fantasia degli artisti. La mancanza di fatto di edifici fini a s\u00e9 stessi (quando si costruisce c'\u00e8 sempre almeno uno scopo pratico per il quale la costruzione \u00e8 destinata) fa s\u00ec che l'aspetto della convergenza degli interessi di artisti e committenti sia rimasto un concetto chiave, rispetto ad altre forme di attivit\u00e0 artistica dove l'artefice si \u00e8 ormai affrancato dalla domanda.\nI primi esempi di \"architettura\" come unione di stabilit\u00e0, funzionalit\u00e0 e bellezza non sono quindi da ricercare nell'edilizia di tipo abitativo (in antico dettata solo da basilari esigenze di sussistenza), ma negli edifici collettivi (religiosi o civili) di quelle prime civilt\u00e0 come quella mesopotamica o egizia: in tali opere confluivano infatti tutti gli sforzi di una comunit\u00e0, compresa l'esigenza di abbellimento quale specchio del suo prestigio e della sua ricchezza.\nUn'architettura istintivamente votata alla bellezza si rintraccia gi\u00e0 all'origine della civilt\u00e0, ma \u00e8 comunque con il tempio greco che la maggior parte degli studiosi concordano nello stabilire almeno un punto fermo nell'evoluzione dell'arte del costruire: un primo traguardo inequivocabile di struttura architettonica completa di valenze progettuali, estetiche e funzionali, corroborata dalla teorizzazione degli ordini architettonici. I tre tipi di ordine (dorico, ionico e corinzio) infatti sono relativi a questioni puramente estetiche e la loro nascita indica come ormai non si guardasse pi\u00f9 all'edificio solo secondo un punto di vista funzionale.\nNegli edifici infine sono confluiti nel tempo tutta una serie di valori, con diversi gradi di intensit\u00e0, che ne hanno influenzato la storia e la forma:\nL'effetto estetico non scaturisce quindi da un mero impatto visivo: ad esempio, nelle architetture riconducibili al Movimento Moderno, lo spazio viene modellato sulla base di precise esigenze funzionali e quindi il raggiungimento di un risultato estetico deriva dal perfetto adempimento di una funzione.\nIn definitiva l'architettura, pi\u00f9 che espressione del singolo individuo (l'architetto) \u00e8 quella di un ambiente, di un'epoca, di una societ\u00e0: tutt'al pi\u00f9, proprio valutando il maggiore o minore apporto personale dell'architetto rispetto al contesto generale, emerger\u00e0 con pi\u00f9 o meno forza il suo \"genio\".\nNell'architettura high-tech, che vede nel Centre Pompidou di Renzo Piano una delle opere paradigmatiche, sono gli aspetti tecnici e strutturali che delineano i canoni di una nuova estetica, pi\u00f9 aperta alle innovazioni tecnologiche e che porta di fatto ad un superamento della costante e dannosa dicotomia tra architetti ed ingegneri.\nLo \"sguardo architettonico\".\nL'architettura, a differenza di altre forme artistiche quali per esempio la pittura e la scultura, non si presenta in maniera \"completa\" allo spettatore: per esempio un dipinto \u00e8 fatto per essere visto standogli di fronte, una scultura pu\u00f2 richiedere di girarci intorno, ma di un'architettura si possono avere solo delle impressioni parziali dell'insieme: ad esempio solo la facciata dell'edificio, solo una stanza per volta, solo una veduta in pianta. Soltanto con uno sforzo intellettivo possiamo quindi valutare l'insieme reale di un complesso architettonico.\nSu questo aspetto di esperienza \"parziale\" dell'osservatore a volte alcuni architetti ed artisti hanno anche giocato: si pensi solo all'esempio della \"galleria prospettica\" di Palazzo Spada a Roma, dove Francesco Borromini deform\u00f2 gli elementi architettonici per dare l'idea di una grande profondit\u00e0 che in realt\u00e0 non esiste.\nWitelo, un matematico e fisico del XIII secolo originario della Slesia, scriveva che \u00abL'occhio non pu\u00f2 comprendere la forma vera delle cose con il semplice sguardo (\"aspectus\"), ma s\u00ec con l'intuizione diligente (\"obtudus\")\u00bb. L\"obtudus\" \u00e8 quindi un sguardo penetrante, raziocinate, mentre l\"aspectus\" \u00e8 la semplice visione esteriore: va da s\u00e9 che solo con l'uso del primo si pu\u00f2 comprendere un'opera architettonica, mentre l\"aspectus\" \u00e8 sufficiente per la pittura e gran parte della scultura.\nLa percezione dello spazio \u00e8 un aspetto complesso dell'esperienza umana e non \u00e8 riducibile al senso della vista. Ammirare la foto di un edificio in una rivista e visitare lo stesso edificio inserito nell'ambiente costituiscono esperienze diverse, incomparabili. Ancora, pi\u00f9 visite allo stesso edificio possono dare sensazioni molto diverse, ad esempio a seconda dell'ora del giorno e della stagione. Per cogliere la ricchezza dell'architettura \u00e8 necessario farne esperienza diretta.\nUn altro elemento di difficolt\u00e0 \u00e8 rappresentato dalla costante evoluzione nei secoli delle forme degli edifici, in relazione al mutare delle necessit\u00e0 della societ\u00e0. I grandi edifici antichi non venivano considerati come opere \"finite\", al pari di una quadro o di una statua, ma venivano periodicamente modificati e aggiornati, acquisendo una sorta di \"vita\" evolutiva: alcuni parlano in questo caso di \"formativit\u00e0\", intesa come il processo dinamico a pi\u00f9 riprese di invenzione e produzione. Per questo davanti ad un'opera del passato, in maniera pi\u00f9 frequente davanti ad un'opera architettonica, dobbiamo immaginare di sfogliare strati a \"cipolla\" di aggiunte, manomissioni e sottrazioni di epoche diverse.\nQuesta difficolt\u00e0 di percezione ha come conseguenza che sia difficile avere un'esperienza \"univoca\" dell'architettura e il concetto stesso di quest'arte \u00e8 difficilmente inquadrabile in termini assoluti, come testimoniano anche la grande variet\u00e0 di definizioni che si sono succedute nei secoli.\nUna corretta percezione di una costruzione d\u00e0 luogo alla comprensione della \"forma architettonica\". La forma architettonica \u00e8 la summa di tre fattori sostanziali, combinati organicamente e non in gerarchia:\nUna perfetta fusione di questi tre fattori d\u00e0 un'opera architettonica quale \"opera d'arte\". Un esempio possono essere i pilastri gotici di una basilica come Saint Denis presso Parigi: la \"struttura\" \u00e8 composta dai conci di pietra appositamente scolpiti e sovrapposti; questa struttura d\u00e0 vita a uno spazio pieno, cio\u00e8 al volume stesso del pilastro, che si estende nello spazio vuoto della navata; questo volume ha un disegno tridimensionale, che per\u00f2 non \u00e8 dovuto solo a motivi decorativi, ma ciascuna semicolonnina che vi si affaccia si prolunga in precisi elementi architettonici (degli archi, del cleristorio, fino ai costoloni delle volte), per cui si pu\u00f2 dire che i tre fattori sono inestricabilmente collegati.\nDiscipline.\nL'architettura, la cui vastit\u00e0 deriva anche dai vari campi cui essa pu\u00f2 essere applicata, si suddivide in diverse branche; al di l\u00e0 della progettazione del singolo edificio, vi sono infatti una serie di interventi propri dell'architettura che definiscono le varie discipline in cui essa si articola.\nProgettazione architettonica ed urbana.\nLa progettazione architettonica \u00e8 una delle discipline principali su cui si fonda l'architettura. Il progetto \u00e8 l'elaborazione teorica che precede la realizzazione dell'oggetto architettonico, espresso in un certo numero di grafici (sezioni, piante, prospetti, render, ecc.) ed elaborati (computo metrico, analisi strutturale, VIA, ecc.). Esso si basa sulle indicazioni fornite dalla committenza e su una serie di indagini e studi effettuati dallo stesso architetto anche in concertazione con altre figure professionali; tali studi possono essere estremamente variegati ed abbracciare molteplici discipline.\nIl progetto architettonico pu\u00f2 essere esemplificato in tre fasi principali:\nArchitettura d'interni.\nDisciplina che si occupa della progettazione degli interni di edifici residenziali e non. \nScienza e tecnica delle costruzioni.\nSi occupa della teoria, pratica e applicazione della meccanica delle strutture (statica e dinamica). Questa branca \u00e8 relativa alla progettazione esecutiva-strutturale di qualsiasi manufatto e/o costruzione, particolarmente riguardo al dimensionamento, la verifica, le tipologie costruttive e i materiali costituenti (che possono essere ad esempio calcestruzzo armato, acciaio, legno e muratura) degli elementi strutturali portanti.\nUrbanistica.\nSi tratta di interventi relativi alla costruzione, l'ampliamento o il miglioramento di zone urbane.\nRestauro.\nIl restauro \u00e8 quella disciplina che si occupa degli interventi diretti sui beni culturali volti alla conservazione dell'oggetto architettonico al fine di valorizzarlo, proteggendone i suoi valori storici e culturali, e consentirne il riuso.\nRistrutturazione.\nLa ristrutturazione \u00e8 quella disciplina che si occupa degli interventi diretti sugli immobili volti alla conservazione dello stesso al fine di valorizzarlo, proteggerlo, e consentirne il riuso.\nArchitettura del paesaggio.\nSi occupa della progettazione di ampi spazi, siano essi urbani o rurali, basandosi su caratteristiche culturali, ambientali, storiche e sociali del territorio.\nTecnologia dell'architettura.\nSi occupa delle problematiche esecutive, dello studio del processo di progettazione e di esecuzione, della qualit\u00e0 della costruzione, del controllo della sostenibilit\u00e0 e della programmazione della manutenzione, riparazione e demolizione.\nDisegno industriale.\n\u00c8 quella branca dell'architettura che si occupa della progettazione di oggetti riproducibili in serie, tenendo conto degli aspetti tecnici, funzionali ed estetici del prodotto finale."}
{"id": "9", "revid": "2194416", "url": "https://it.wikipedia.org/wiki?curid=9", "title": "Astronomia", "text": "Lastronomia \u00e8 la scienza che si occupa dell'osservazione e della spiegazione degli eventi celesti. Studia le origini e l'evoluzione, le propriet\u00e0 fisiche, chimiche e temporali degli oggetti che formano l'universo e che possono essere osservati sulla sfera celeste.\n\u00c8 una delle scienze pi\u00f9 antiche e molte civilt\u00e0 arcaiche in tutto il mondo hanno studiato in modo pi\u00f9 o meno sistematico il cielo e gli eventi astronomici: egizi e greci nell'area mediterranea, babilonesi, indiani e cinesi nell'Oriente e infine i maya e gli incas nelle Americhe. Questi antichi studi astronomici erano orientati verso lo studio delle posizioni degli astri (astrometria), la periodicit\u00e0 degli eventi e la cosmologia e quindi, in particolare per questo ultimo aspetto, l'astronomia antica \u00e8 quasi sempre fortemente collegata con aspetti religiosi. Nel ventunesimo secolo, invece, la ricerca astronomica moderna \u00e8 praticamente sinonimo di astrofisica.\nL'astronomia non va confusa con l'astrologia, una pseudoscienza che sostiene che i moti apparenti del Sole e dei pianeti nello zodiaco influenzino in qualche modo gli eventi umani, personali e collettivi. Anche se le due discipline hanno un'origine comune, esse sono totalmente differenti: gli astronomi hanno abbracciato il metodo scientifico sin dai tempi di Galileo, a differenza degli astrologi.\nL'astronomia \u00e8 una delle poche scienze in cui il lavoro di ricerca del dilettante e dell'amatore (l'astrofilo) pu\u00f2 giocare un ruolo rilevante, fornendo dati sulle stelle variabili o scoprendo comete, nove, supernove, asteroidi o altri oggetti.\nEtimologia.\nEtimologicamente, la parola \"astronomia\" proviene dal latino \"astronom\u012da\", che a sua volta proviene dal greco \"\u1f00\u03c3\u03c4\u03c1\u03bf\u03bd\u03bf\u03bc\u03af\u03b1\" ('astronomia' composta da \"\u1f04\u03c3\u03c4\u03c1\u03bf\u03bd\" 'astron' \u00abstella\u00bb e da \"\u03bd\u03cc\u03bc\u03bf\u03c2\" 'nomos' \u00ablegge, norma\u00bb). La maggior parte delle scienze utilizzano il suffisso greco \"\u03bb\u03bf\u03b3\u03af\u03b1\" ('logia' \u00abtrattato, studio\u00bb), come per esempio cosmologia e biologia. Di fatto, \"astronomia\" avrebbe potuto prendere il nome di \"astrologia\", ma questa denominazione venne attribuita a quella che \u00e8 ritenuta una pseudoscienza, ma che nelle credenze di molti popoli aveva lo scopo di prevedere il futuro attraverso lo studio del cielo. Anche se entrambe condividono una origine comune, esse sono molto differenti: mentre l'astronomia \u00e8 una scienza che applica il metodo scientifico, l'astrologia moderna \u00e8 una pseudoscienza che segue un sistema di credenze non comprovate.\nUso dei termini \"astronomia\" e \"astrofisica\".\nGeneralmente, i termini \"astronomia\" o \"astrofisica\" possono essere usati per riferirsi allo stesso soggetto. In base alle definizioni del dizionario, il termine \"astronomia\" viene riferito allo \"studio della materia e di oggetti fuori dall'atmosfera terrestre e delle loro propriet\u00e0 fisiche e chimiche\" mentre l'\"astrofisica\" si riferisce alla branca dell'astronomia che tratta \"il comportamento, le propriet\u00e0 fisiche e i processi dinamici degli oggetti celesti e altri fenomeni\". In alcuni casi, come nell'introduzione al trattato \"L'Universo Fisico\" (\"The Physical Universe\") di Frank Shu, viene detto che l'\"astronomia\" pu\u00f2 essere utilizzata per descrivere lo studio qualitativo del soggetto, laddove l'\"astrofisica\" \u00e8 usata per descriverne la versione orientata verso la fisica. Comunque, poich\u00e9 la pi\u00f9 moderna ricerca astronomica tratta soggetti relativi alla fisica, la moderna astronomia potrebbe essere chiamata astrofisica. Vari dipartimenti che fanno ricerche su questo soggetto possono usare \"astronomia\" e \"astrofisica\" a seconda se il dipartimento sia storicamente associato ad un dipartimento di fisica, e molti astronomi professionisti sono laureati in fisica. Una delle principali riviste scientifiche nel campo \u00e8 denominata \"Astronomy and Astrophysics\".\nStoria.\nAll'inizio della sua storia, l'astronomia si occup\u00f2 unicamente dell'osservazione e della previsione dei movimenti degli oggetti celesti che potevano essere osservati ad occhio nudo dall'uomo e sulla loro origine. In alcuni luoghi, le prime civilt\u00e0 costruirono enormi manufatti che avevano probabilmente scopi astronomici, oltre che essere usati a fini cerimoniali. Questi osservatori potrebbero essere stati utilizzati per determinare le stagioni, un fattore indispensabile per l'organizzazione della vita sociale ed agricola, nonch\u00e9 per la comprensione della lunghezza dell'anno.\nPrima dell'invenzione del telescopio i primi studi sulle stelle furono condotti a occhio nudo, come fecero in particolare le civilt\u00e0 che vivevano in Mesopotamia, in Grecia, in Persia, in India, in Cina, in Egitto e in America centrale, che costruirono osservatori astronomici iniziando a esplorare la natura dell'universo. In realt\u00e0 l'astronomia di quei tempi consisteva principalmente nel mappare la posizione di stelle e pianeti, scienza che viene chiamata astrometria. Da queste osservazioni si formarono le prime teorie sui movimenti dei pianeti e sulla natura del Sole, della Luna e della Terra, che inizialmente si pensava fosse al centro dell'universo. Questa concezione dell'universo era nota come sistema geocentrico, o sistema tolemaico, dal nome dall'astronomo greco Claudio Tolomeo.\nDi particolare importanza fu l'applicazione all'astronomia della matematica, che ebbe inizio con i Babilonesi, che fondarono le basi per tradizioni riprese successivamente da altre civilt\u00e0, scoprendo tra l'altro che le eclissi lunari ricorrevano secondo un ciclo ripetitivo conosciuto come saros, mentre all'astronomia egizia si deve il perfezionamento del calendario.\nDopo i Babilonesi, significativi progressi astronomici avvennero in Grecia e nel mondo ellenistico, con l'astronomia greca volta alla ricerca di una spiegazione fisica razionale per i fenomeni celesti. Nel III secolo a.C., Aristarco di Samo stim\u00f2 le dimensioni e la distanza di Luna e Sole, e fu il primo a proporre un modello eliocentrico del sistema solare, mentre nel II secolo a.C., Ipparco scopr\u00ec la precessione degli equinozi, calcol\u00f2 le dimensioni e la distanza della Luna e invent\u00f2 uno dei primi strumenti astronomici, l'astrolabio. Ipparco cre\u00f2 anche un catalogo completo di 1020 stelle, e la maggior parte delle costellazioni dell'emisfero boreale furono definite dall'astronomia greca. La macchina di Anticitera (c. 150-80 a.C.) era un calcolatore meccanico progettato per conoscere la posizione del Sole, della Luna e dei pianeti a una determinata data. Manufatti di tale complessit\u00e0 non si rivedranno che nel XIV secolo, quando apparvero gli orologi astronomici meccanici in Europa.\nL'astronomia, per lo pi\u00f9 stagnante nell'Europa medievale, fior\u00ec nel mondo islamico e in altri luoghi, portando alla nascita dei primi osservatori astronomici tra i popoli musulmani, ad iniziare dal IX secolo.\nNel 964, l'astronomo persiano Azophi descrisse per primo la Galassia di Andromeda, la pi\u00f9 grande galassia del Gruppo Locale, nel suo \"Libro delle stelle fisse\". La supernova SN 1006, l'oggetto stellare pi\u00f9 luminoso della storia, fu studiata dall'astronomo arabo egiziano Ali ibn Ridwan e da astronomi cinesi nel 1006. Alcuni astronomi islamici che diedero un contributo significativo all'astronomia furono Al-Battani, Thebit, Azophi, Albumasar, Biruni, Arzachel, Al-Birjandi, e gli astronomi degli osservatori di Maragheh e Samarcanda. Gli astronomi di quel periodo diedero molti nomi arabi tradizionali alle stelle, ancora in uso; si ritiene che le rovine di Great Zimbabwe e Timbuct\u00f9 possano aver ospitato un osservatorio astronomico. Fino a poco tempo fa invece in Europa si pensava che non ci fosse stata nessuna osservazione astronomica nell'epoca precoloniale nell'Africa subsahariana.\nLa Chiesa cattolica romana diede un sostegno finanziario e sociale per lo studio dell'astronomia per oltre sei secoli, con la principale motivazione di trovare la data della Pasqua.\nRivoluzione astronomica.\nDurante il Rinascimento ebbe inizio la svolta conosciuta come rivoluzione astronomica, a cominciare dal lavoro di Niccol\u00f2 Copernico, sostenitore del sistema eliocentrico, sebbene egli non fosse il primo a proporre un modello con al centro il Sole, ma di certo il primo ad argomentare in maniera scientifica la sua teoria. Il suo lavoro fu difeso, sviluppato e corretto da Galileo Galilei e Keplero. Quest'ultimo fu il primo astronomo a fornire leggi che descrivessero correttamente i dettagli del movimento dei pianeti intorno al Sole, anche se non comprese le cause fisiche delle sue scoperte, chiarite poi in seguito da Newton che elabor\u00f2 i principi della meccanica celeste e la legge di gravitazione universale, eliminando completamente la distinzione tra i fenomeni terrestri e celesti. Tra le altre cose Newton invent\u00f2 anche il telescopio riflettore.\nL'astronomo britannico John Flamsteed catalog\u00f2 oltre 3000 stelle, mentre con i miglioramenti della qualit\u00e0 dei telescopi si susseguivano ulteriori scoperte. Cataloghi stellari pi\u00f9 estesi furono compilati da Lacaille e da William Herschel, il quale compil\u00f2 un catalogo dettagliato di nebulose e ammassi, prima di scoprire, nel 1781, il pianeta Urano. La prima stima della distanza di una stella avvenne nel 1838, quando Friedrich Bessel misur\u00f2 la parallasse di 61 Cygni.\nNel corso del XVIII e XIX secolo, lo studio del problema dei tre corpi di Euler, Clairaut e D'Alembert port\u00f2 a ottenere previsioni pi\u00f9 precise sui movimenti di Luna e pianeti, e tale studio fu successivamente perfezionato da Lagrange e Laplace, permettendo di ottenere le masse dei pianeti e della Luna dalle perturbazioni che essi esercitavano.\nProgressi significativi in astronomia avvennero con l'introduzione di nuove tecnologie, come la spettroscopia e l'astrofotografia. Si scopr\u00ec che le stelle sono oggetti molto lontani e fu provato che esse erano simili al Sole, ma differenti quanto a massa, temperatura e dimensioni. Con l'avvento della spettroscopia fu infatti possibile studiare la natura fisica degli astri, che port\u00f2 all'astrofisica, ovvero alla fisica applicata allo studio dei corpi celesti. Fraunhofer scopr\u00ec circa 600 linee nello spettro del Sole nel 1814-1815, riconducibili a diversi elementi chimici, come pi\u00f9 tardi, nel 1859, descrisse il fisico tedesco Kirchhoff.\nL'esistenza della nostra galassia, la Via Lattea, e la comprensione che essa fosse un ammasso isolato di stelle rispetto al resto dell'Universo, fu provata solamente nel XX secolo, assieme alla scoperta dell'esistenza di altre galassie. Molto presto, grazie all'utilizzo della spettroscopia, ci si accorse che molti oggetti presentavano redshift, ossia uno spostamento dello spettro verso il rosso rispetto a quanto ci si attendeva. Questo era spiegabile solo con l'effetto Doppler, che fu interpretato come una differenza di moto negativa, ovvero di allontanamento rispetto al nostro pianeta. Venne formulata allora la teoria dell'espansione dell'Universo. L'astronomia teorica port\u00f2 a speculazioni sull'esistenza di oggetti come i buchi neri e le stelle di neutroni, che furono usati per spiegare alcuni fenomeni osservati, come quasar, pulsar, blazar e radiogalassie.\nLa cosmologia, una disciplina che ha larghi settori in comune con l'astronomia, ha fatto enormi passi in avanti nel XX secolo, con il modello del Big Bang, supportato da prove sperimentali fornite dall'astronomia e dalla fisica, come l'esistenza e le propriet\u00e0 della radiazione cosmica di fondo, la Legge di Hubble e lo studio dell'abbondanza cosmologica degli elementi chimici. I telescopi spaziali hanno permesso di osservare parti dello spettro elettromagnetico normalmente bloccate o schermate in parte dall'atmosfera terrestre.\nAstronomia osservativa.\nIn astronomia, il metodo principale per ottenere informazioni richiede la rilevazione e l'analisi di radiazioni elettromagnetiche. Una tradizionale divisione dell'astronomia \u00e8 data seguendo le differenti regioni dello spettro elettromagnetico che vengono osservate. Alcune parti dello spettro possono essere osservate dalla superficie terrestre, mentre altre parti sono osservabili solo ad alta quota o al di fuori dell'atmosfera terrestre, in quanto l'analisi da Terra di diversi tipi di radiazione (infrarosse, raggi X, raggi gamma, ecc.) risulta penalizzata dall'assorbimento atmosferico. Tuttavia anche nel vuoto \u00e8 difficoltoso separare il segnale dal \"rumore di fondo\", ossia, dall'enorme emissione infrarossa prodotta dalla Terra o dagli stessi strumenti. Qualsiasi oggetto che si trova sopra lo zero assoluto (0\u00a0K, -273,15\u00a0\u00b0C) emette segnali elettromagnetici e, per questo, tutto quello che circonda gli strumenti produce radiazione di fondo. Realizzare una termografia di un corpo celeste senza conoscere la temperatura alla quale si trova lo strumento risulta molto difficile: oltre ad utilizzare pellicole fotografiche speciali, gli strumenti sono continuamente refrigerati criogenicamente con elio e idrogeno liquidi.\nAstrometria e meccanica celeste.\nUno dei rami pi\u00f9 antichi dell'astronomia, e di tutta la scienza, \u00e8 la misura delle posizioni in cielo degli oggetti celesti. Storicamente, la conoscenza precisa delle posizioni di Sole, Luna, pianeti e stelle \u00e8 stata essenziale nella navigazione astronomica (l'uso di oggetti celesti come guida per la navigazione) e nella realizzazione di calendari.\nLa misura accurata delle posizioni dei pianeti ha portato ad una notevole comprensione delle perturbazioni gravitazionali e la capacit\u00e0 di determinare le posizioni passate e future dei pianeti con grande precisione ha portato alla nascita della branca nota come meccanica celeste. Negli ultimi decenni il monitoraggio degli oggetti vicini alla Terra ha consentito di prevedere sempre pi\u00f9 meticolosamente incontri ravvicinati o possibili collisioni con oggetti come asteroidi o comete.\nLa misura della parallasse stellare di stelle vicine fornisce una base fondamentale per definire la scala delle distanze cosmiche e viene utilizzata per misurare la scala dell'intero Universo. Lo studio di stelle vicine fornisce anche una base di studio per le propriet\u00e0 fisiche di stelle lontane, rendendo possibili le comparazioni tra oggetti molto distanti tra loro. Le misurazioni della velocit\u00e0 radiale e del moto proprio delle stelle permette agli astronomi di tracciare il movimento di questi sistemi attraverso la Via Lattea. I dati astrometrici servono anche per calcolare la distribuzione della materia oscura che si pensa esista nella Galassia.\nNegli anni 1990, l'uso della spettroscopia Doppler per misurare la velocit\u00e0 radiale di stelle vicine \u00e8 stata usata per rilevare grandi pianeti extrasolari orbitanti attorno ad alcune di esse.\nAstronomia ottica.\nIl telescopio fu il primo strumento per l'osservazione del cielo. Anche se la sua invenzione la si attribuisce a Hans Lippershey, il primo ad utilizzarlo per uso astronomico fu Galileo Galilei, che decise di costruirne uno lui stesso. Da allora, i progressi tecnologici di questo strumento sono stati continui, grazie soprattutto al miglioramento delle ottiche e dei sistemi di puntamento.\nIl pi\u00f9 grande \u00e8 quello costituito da quattro specchi del diametro di 8,2 metri presso l'European Southern Observatory (ESO), che insieme compongono il Very Large Telescope (VLT)\nRadioastronomia.\nLa radioastronomia si basa sull'osservazione degli oggetti celesti tramite i radiotelescopi, antenne paraboloidi che raccolgono e registrano le onde radio alla lunghezza d'onda superiore a 1\u00a0millimetro.\nLa radioastronomia ha permesso un importante incremento delle conoscenze astronomiche, con la scoperta di molte classi di nuovi oggetti, includendo le pulsar, i quasar, le galassie attive, le radiogalassie e i blazar. Ci\u00f2 \u00e8 dovuto al fatto che la radiazione elettromagnetica permette di \"vedere\" oggetti che non \u00e8 possibile rilevare con l'astronomia ottica. Questi oggetti costituiscono alcuni dei processi fisici pi\u00f9 estremi ed energetici dell'universo.\nQuesto metodo di osservazione \u00e8 in costante sviluppo e con potenzialit\u00e0 ancora inesplorate.\nAstronomia all'infrarosso.\nGrande parte della radiazione proveniente dallo spazio (situata tra 1 e 1000\u00a0\u03bcm) \u00e8 assorbita dall'atmosfera terrestre; a tale scopo gli odierni telescopi all'infrarosso sono costruiti su montagne molto elevate, o posizionati su aerei speciali ed anche su satelliti lanciati in orbita attorno alla Terra. La rilevazione e lo studio della radiazione infrarossa \u00e8 particolarmente utile per oggetti troppo freddi per irradiare luce visibile, come i pianeti, i dischi circumstellari o le nebulose la cui luce \u00e8 bloccata da polveri scure. Alle lunghezze d'onda dell'infrarosso \u00e8 possibile rilevare protostelle all'interno di nubi molecolari o di nuclei galattici. Alcune molecole irradiano fortemente nell'infrarosso e possono essere rilevate con lo studio in questa banda, come ad esempio l'acqua nelle comete.\nAstronomia ultravioletta.\nL'astronomia ultravioletta basa la sua attivit\u00e0 nella rilevazione e studio della radiazione ultravioletta nella lunghezza d'onda compresa tra 10 e 320 nm. Questo campo di studi copre tutti i campi dell'astronomia; le osservazioni realizzate mediante questo metodo sono molto precise e hanno consentito progressi significativi riguardo alla scoperta della composizione del mezzo interstellare e intergalattico, dei dintorni delle stelle, dell'evoluzione e delle interazioni in sistemi di stelle doppie e delle propriet\u00e0 fisiche dei quasar e di altri sistemi stellari attivi. Nelle osservazioni realizzate con il satellite artificiale International Ultraviolet Explorer, gli scienziati scoprirono che la Via Lattea \u00e8 avvolta da un'aura di gas a elevata temperatura. Con questo sistema si misur\u00f2 anche lo spettro ultravioletto di una supernova che nacque nella Grande Nube di Magellano nel 1987. Questa banda dello spettro elettromagnetico viene normalmente usata per lo studio delle calde stelle blu, di tipo O e B, per nebulose planetarie e resti di supernova.\nAstronomia a raggi X.\nSi pensa che le emissioni di raggi X provengano da sorgenti che contengono materia a temperature molto elevate; spesso le sorgenti sperimentano emissioni di gas con temperature nell'ordine dei 10 milioni di kelvin. La scoperta nel 1962 della prima sorgente a raggi X proveniente dallo spazio si tramut\u00f2 in una sorpresa. Questa fonte denominata \"Scorpio X-1\" \u00e8 situata nella costellazione dello Scorpione in direzione del centro della Via Lattea. Per questa scoperta Riccardo Giacconi ottenne il Premio Nobel di Fisica nel 2002. Sorgenti a raggi X possono essere binarie X, pulsar, resti di supernova, galassie attive, galassie ellittiche e ammassi di galassie.\nAstronomia a raggi gamma.\nI raggi gamma sono radiazioni emesse da oggetti celesti coinvolti in processi energetici estremamente violenti. Alcuni astri emettono lampi gamma, considerati i fenomeni fisici pi\u00f9 luminosi dell'universo producendo una enorme quantit\u00e0 di energia in tempi relativamente brevi, che possono durare da qualche millisecondo a poche ore. Quelli di lunga durata, superiore ai due secondi, sono spesso causati da esplosioni di supernove, da stelle di neutroni, da buchi neri e galassie attive; lo studio in questa lunghezza d'onda \u00e8 usato per il rilevamento della radiazione cosmica di fondo e per chiarire l'origine del Big Bang.\nAltri campi di studio.\nTutte le discipline sopra menzionate sono basate sulla rilevazione di fotoni, ma \u00e8 possibile ottenere informazioni anche rilevando i raggi cosmici e i neutrini.\nNell'astronomia dei neutrini, vengono usate strutture sotterranee schermate per il rilevamento dei neutrini. La maggior parte di queste particelle che sono state rilevate proviene dal Sole, tuttavia ne sono stati rilevati alcuni anche provenienti dal resto di supernova della SN 1987a, nella Grande Nube di Magellano. I raggi cosmici, che consistono in particelle ad alta energia, possono decadere o essere assorbiti quando entrano nell'atmosfera terrestre, dando luogo a una cascata di particelle secondarie che possono essere rilevate dagli osservatori. Alcuni rilevatori di neutrini futuri potrebbero essere sensibili alle particelle prodotte nel momento in cui i raggi cosmici colpiscono l'atmosfera terrestre.\nL'astronomia delle onde gravitazionali \u00e8 un settore emergente dell'astronomia che impiega rilevatori di onde gravitazionali per raccogliere dati su oggetti massicci e lontani. Sono stati costruiti alcuni osservatori specifici, come il LIGO (Laser Interferometer Gravitational Observatory), che il 14 settembre 2015 ha osservato le onde gravitazionali provenienti da un buco nero binario. Successive onde gravitazionali sono state rilevate il 26 dicembre 2015 ed il 4 gennaio 2017 e ci si attende di rilevarne altre in futuro, nonostante l'estremit\u00e0 sensibilit\u00e0 richiesta agli strumenti per questo tipo di osservazioni.\nSottodiscipline.\nConsiderando la diversit\u00e0 degli oggetti celesti e dei fenomeni presenti nell'universo, gli astronomi professionisti sono specializzati nello studio di specifiche discipline astronomiche, e difficilmente un astronomo pu\u00f2 occuparsi di pi\u00f9 di una di queste sottodiscipline.\nAstronomia solare.\nLa stella pi\u00f9 frequentemente studiata \u00e8 il Sole, stella madre del sistema solare, posto ad una distanza di appena 8 minuti luce. Il Sole \u00e8 una tipica stella di sequenza principale di classe G2 V (chiamate anche nane gialle), di circa 4,6 miliardi di anni di et\u00e0. Pur non essendo considerata una stella variabile, anch'esso subisce variazioni periodiche della propria attivit\u00e0: si tratta del ciclo undecennale dell'attivit\u00e0 solare, durante il quale le macchie solari, regioni con temperature inferiori alla media e associate all'attivit\u00e0 magnetica, variano in numero.\nLa luminosit\u00e0 del Sole \u00e8 in costante aumento; da quando divenne una stella di sequenza principale la sua luminosit\u00e0 \u00e8 aumentata del 40%, e nel corso della sua storia ha subito variazioni periodiche di luminosit\u00e0 che possono aver avuto un impatto significativo sulla Terra. Il minimo di Maunder, per esempio, si pensa che abbia causato il fenomeno della piccola era glaciale durante il Medioevo.\nLa superficie esterna visibile del Sole \u00e8 chiamata fotosfera, sopra alla quale \u00e8 presente una sottile regione nota come cromosfera, la quale \u00e8 circondata da una regione di transizione caratterizzata da un rapido aumento delle temperature, fino ad arrivare alla caldissima corona. Al centro del Sole si trova il nucleo, nel quale temperatura e pressione sono sufficientemente alte per consentire la fusione nucleare. Al di sopra del nucleo vi \u00e8 la zona radiativa, dove il plasma convoglia il flusso di energia tramite l'irraggiamento, e sopra ad esso vi \u00e8 la zona convettiva, dove l'energia viene invece espulsa verso l'esterno con lo spostamento fisico della materia. Si ritiene che sia il movimento della materia all'interno della zona di convezione a creare l'attivit\u00e0 magnetica che genera le macchie solari.\nIl vento solare, costituito da flussi di particelle di plasma, viene irradiato costantemente verso l'esterno del sistema solare, fino a quando, al limite pi\u00f9 esterno, raggiunge l'eliopausa. Quando il vento solare arriva nei pressi della Terra, interagisce con il campo magnetico terrestre e ne viene deviato, tuttavia alcune particelle vengono intrappolate creando le fasce di Van Allen che avvolgono la Terra. Le aurore polari si generano quando le particelle del vento solare sono spinte dal flusso magnetico verso i poli magnetici terrestri, dove interagiscono con la ionosfera.\nScienza planetaria.\nLa scienza planetaria, o planetologia, \u00e8 lo studio delle propriet\u00e0 fisiche di pianeti, satelliti, pianeti nani, comete, asteroidi e altri corpi in orbita attorno al Sole, cos\u00ec come dei pianeti extrasolari. Il sistema solare \u00e8 stato relativamente ben studiato, inizialmente tramite i telescopi e successivamente dai veicoli spaziali. Questo ha fornito una buona comprensione della formazione e dell'evoluzione del sistema solare, anche se avvengono continuamente nuove scoperte.\nIl sistema solare \u00e8 suddiviso in pianeti interni, la fascia degli asteroidi e pianeti esterni. I pianeti terrestri interni sono Mercurio, Venere, la Terra e Marte, mentre i pianeti esterni giganti gassosi sono Giove, Saturno, Urano e Nettuno. Al di l\u00e0 di Nettuno si trova la fascia di Kuiper, e infine, la nube di Oort, che pu\u00f2 estendersi fino a un anno luce. I pianeti si sono formati 4,6 miliardi di anni fa nel disco protoplanetario che circondava il neonato Sole, attraverso un processo che ha portato, col tempo, alla nascita dei protopianeti. Solo i pianeti con massa sufficiente hanno mantenuto la loro atmosfera gassosa.\nUna volta che un pianeta raggiunge una massa sufficiente, i materiali di diversa densit\u00e0 vengono segregati all'interno, durante il processo che porta alla differenziazione planetaria, e che pu\u00f2 formare un nucleo roccioso o metallico, circondato da un mantello e una crosta esterna. Il nucleo pu\u00f2 includere regioni di materia solida e liquida, e alcuni nuclei planetari possono essere in grado generare il proprio campo magnetico, in grado di proteggere le loro atmosfere dal vento solare, come avvenuto per la Terra.\nIl calore interno di un corpo planetario viene prodotto dalle collisioni che lo hanno creato, oppure dal decadimento di materiali radioattivi (ad esempio uranio), o dal riscaldamento mareale causato da interazioni con altri corpi. Alcuni pianeti e satelliti accumulano sufficiente calore per generare processi geologici come il vulcanismo e la tettonica a placche. Quelli che mantengono un'atmosfera possono anche subire l'erosione della superficie causata da vento o acqua. I corpi pi\u00f9 piccoli, senza riscaldamento mareale, si raffreddano pi\u00f9 velocemente; e la loro attivit\u00e0 geologica cessa completamente, con l'eccezione della craterizzazione causata da impatti.\nAstronomia stellare.\nLo studio delle stelle e della loro evoluzione \u00e8 fondamentale per la nostra comprensione dell'Universo. L'astrofisica delle stelle \u00e8 stata determinata attraverso osservazioni e simulazioni teoriche. La formazione stellare si verifica nelle regioni dense di polvere e gas, note come nubi molecolari giganti, che quando vengono destabilizzate possono collassare per gravit\u00e0 formando delle protostelle, all'interno delle quali, se i nuclei sono sufficientemente densi e caldi, si attiver\u00e0 la fusione nucleare, creando cos\u00ec una stella di sequenza principale.\nQuasi tutti gli elementi pi\u00f9 pesanti dell'idrogeno e dell'elio sono stati creati all'interno dei nuclei delle stelle.\nLe caratteristiche della stella risultante dipendono principalmente dalla sua massa iniziale: pi\u00f9 massiccia \u00e8 la stella, maggiore sar\u00e0 la sua luminosit\u00e0, e pi\u00f9 rapidamente terminer\u00e0 la riserva di idrogeno interno da trasformare in elio. Nel corso del tempo, quando l'idrogeno si \u00e8 completamente trasformato in elio, la stella inizia ad evolversi, poich\u00e9 la fusione dell'elio richiede una temperatura interna superiore. Una stella con una temperatura interna sufficientemente alta spinger\u00e0 verso la superficie i suoi strati esterni, aumentando la densit\u00e0 del nucleo. La gigante rossa risultante formata dagli strati esterni in espansione avr\u00e0 vita breve, prima che anche l'elio venga totalmente consumato. Le stelle molto massicce possono avere diverse fasi evolutive, fondendo via via elementi sempre pi\u00f9 pesanti.\nIl destino finale della stella dipende dalla sua massa; nelle stelle di massa superiore a circa otto volte il Sole avviene il collasso del nucleo che porta all'esplosione della stella morente in supernova, mentre le stelle pi\u00f9 piccole espellono i loro strati esterni lasciando come residuo una inerte e densa nana bianca, con gli strati espulsi che formano una nebulosa planetaria. I resti delle supernove sono invece le stelle di neutroni, ancora pi\u00f9 dense delle nane bianche, oppure, in caso di stelle particolarmente massicce, dei buchi neri. Stelle di sistemi binari possono seguire percorsi evolutivi pi\u00f9 complessi, come il trasferimento di massa verso compagne nane bianche che possono portare anch'essi all'esplosione in supernove. Le nebulose planetarie e le supernove arricchiscono il mezzo interstellare dei \"metalli\" prodotti dalla stella durante la sua esistenza; senza di esse, tutte le nuove stelle (e i loro sistemi planetari) sarebbero formate solo da idrogeno ed elio. Per questo motivo le vecchie stelle che si sono formate agli albori dell'universo sono solitamente povere di metalli, al contrario di stelle formatesi in tempi successivi.\nAstronomia galattica.\nIl nostro sistema solare orbita all'interno della Via Lattea, una galassia a spirale barrata importante membro del Gruppo Locale di galassie. Si tratta di una massa rotante di gas, polvere, stelle e altri oggetti, tenuta assieme dalla reciproca attrazione gravitazionale. Ampie porzioni della Via Lattea che sono oscurate alla vista, e la stessa Terra si trovano in uno dei bracci densi di polvere che la costituiscono.\nNel centro della Via Lattea vi \u00e8 il nucleo, un rigonfiamento a forma di barra nel quale si trova il buco nero supermassiccio Sagittarius A*. Il nucleo \u00e8 circondato da quattro bracci a spirale principali, regioni ad alta formazione stellare e di conseguenza ricca di giovani stelle di popolazione I. Il disco galattico \u00e8 circondato da un alone popolato da stelle pi\u00f9 vecchie e da dense concentrazioni di stelle conosciute come ammassi globulari.\nTra le stelle si trova il mezzo interstellare e nelle regioni pi\u00f9 dense, nubi molecolari di idrogeno e altri elementi creano regioni di intensa formazione stellare; quando si formano stelle massicce, trasformano la nube in una regione H II (idrogeno ionizzato) illuminando il gas e il plasma presenti. I venti stellari e le esplosioni di supernove di queste stelle possono causare la dispersione della nube, formando uno o pi\u00f9 giovani ammassi aperti di stelle.\nStudi cinematici sulla Via Lattea e altre galassie hanno dimostrato che vi \u00e8 una considerevole quantit\u00e0 di materia oscura che predomina sulla materia visibile e i cui effetti gravitazionali sono evidenti, anche se la natura di questa materia resta ancora poco conosciuta.\nAstronomia extragalattica.\nLo studio degli oggetti al di fuori della nostra galassia \u00e8 una branca dell'astronomia che si occupa della formazione ed evoluzione delle galassie, della loro morfologia e classificazione, dell'osservazione delle galassie attive, e dei gruppi e ammassi di galassie; inoltre \u00e8 importante per la comprensione della struttura su larga scala del cosmo.\nLa maggior parte delle galassie sono classificate secondo la loro forma in tre classi distinte: a spirale, ellittiche e irregolari, a loro volta divise in sottoclassi. Come suggerisce il nome, una galassia ellittica ha la forma di un'ellisse e le stelle al suo interno si muovono lungo orbite casuali senza una direzione preferenziale. Queste galassie contengono poca polvere interstellare e poche regioni di formazione stellare, e sono quindi composte da stelle relativamente vecchie. Si trovano generalmente al centro di ammassi di galassie, e si pensa che si siano formate da fusioni di grandi galassie.\nUna galassia a spirale ha la forma di un disco rotante, solitamente rigonfio al centro, con bracci luminosi a spirale che si snodano verso l'esterno. Le braccia sono generalmente regioni di formazione stellare dove giovani e calde stelle massicce contribuiscono a dare ai bracci un colore azzurrognolo. In genere sono circondati da un alone di stelle pi\u00f9 vecchie. Sia la Via Lattea che una delle nostre pi\u00f9 importanti vicine, la Galassia di Andromeda, sono galassie a spirale.\nLe galassie irregolari sono in apparenza caotiche, senza nessuna somiglianza con quelle ellittiche o a spirale. Sono circa un quarto di tutte le galassie presenti nell'universo e quelle di forma peculiare sono probabilmente il risultato di qualche interazione gravitazionale.\nUna galassia attiva \u00e8 una galassia che emette, soprattutto dal suo nucleo, una notevole quantit\u00e0 di energia non generata da stelle, polveri e gas, ma probabilmente da materiale in caduta verso un buco nero supermassiccio posto nel centro.\nUna radiogalassia \u00e8 una galassia molto luminosa nella banda dello spettro delle onde radio, che spesso emette grandi pennacchi e lobi di gas. Le galassie attive che emettono radiazioni ad alta energia a frequenze pi\u00f9 brevi sono le galassie di Seyfert, i quasar, e i blazar. I quasar sono ritenuti essere gli oggetti pi\u00f9 luminosi dell'universo conosciuto. Su pi\u00f9 larga scala gruppi e ammassi di galassie costituiscono i superammassi, che a loro volta costituiscono dei complessi di superammassi, legati tra loro da filamenti, che connettono queste strutture separate tra loro da grandi spazi vuoti.\nCosmologia.\nLa cosmologia \u00e8 la scienza che studia l'Universo nel suo complesso. Le osservazioni della struttura su larga scala dell'Universo, un ramo noto come cosmologia fisica, hanno fornito una profonda comprensione della formazione ed evoluzione del cosmo. Fondamentale per la cosmologia moderna \u00e8 la teoria ben accettata del Big Bang, che prevede che il nostro Universo si sia formato da un'unica singolarit\u00e0 gravitazionale nel tempo e nello spazio, e si sia espanso nel corso dei successivi 13,8 miliardi di anni, arrivando alle condizioni attuali. Il concetto del Big Bang nacque quando si scopr\u00ec la radiazione di fondo nel 1965.\nNel corso di questa espansione, l'Universo ha subito diverse fasi evolutive. Si pensa che nei primissimi momenti l'Universo abbia subito un processo di inflazione cosmica molto rapida, che omogeneizz\u00f2 le condizioni di partenza e che successivamente la nucleosintesi abbia prodotto l'abbondanza degli elementi primordiali. Quando i primi atomi stabili si formarono, lo spazio divenne trasparente alla radiazione, rilasciando l'energia vista come radiazione di fondo a microonde. L'Universo in espansione pass\u00f2 poi per un'et\u00e0 oscura a causa della mancanza di fonti energetiche stellari.\nDa piccole variazioni (o increspature) nella densit\u00e0 della materia nello spazio iniziarono a formarsi le prime strutture: la materia accumulata nelle regioni pi\u00f9 dense form\u00f2 nubi di gas e nacquero le prime stelle, la popolazione III. Queste stelle massicce innescarono il processo di reionizzazione creando molti degli elementi pesanti nell'universo primordiale, che, attraverso il decadimento nucleare, crearono elementi pi\u00f9 leggeri, permettendo alla nucleosintesi di continuare pi\u00f9 a lungo.\nPoco a poco, le strutture di gas e polveri si fusero per formare le prime galassie, e nel corso del tempo, queste si raggrupparono in ammassi di galassie, e poi in superammassi. Fondamentale per la struttura dell'Universo \u00e8 l'esistenza della materia oscura e dell'energia oscura, che si pensa siano i componenti dominanti dell'universo, formando il 96% della massa totale. Per questo motivo, numerosi sforzi sono stati fatti nel tentativo di comprendere la fisica di questi componenti.\nStudi interdisciplinari.\nVi sono altre discipline, inoltre, che, sebbene non possano essere considerate branche dell'astronomia, si interessano di argomenti fortemente correlati con essa. Queste sono:\nAstronomia amatoriale.\nL'astronomia \u00e8 una di quelle scienze alla quale i dilettanti possono contribuire maggiormente. Gli astrofili osservano una variet\u00e0 di oggetti celesti e fenomeni con apparecchiature talvolta costruite da loro stessi. Obiettivi comuni per gli astrofili sono la Luna, i pianeti, le stelle, le comete, gli sciami meteorici, e una variet\u00e0 di oggetti del cielo profondo, come ammassi stellari, galassie e nebulose.\nAssociazioni e circoli astronomici si trovano in tutto il mondo e i loro membri svolgono solitamente programmi di osservazione di diversi oggetti celesti, come quelli del Catalogo di Messier (110 oggetti) o del catalogo Herschel 400 o altre categorie particolari di oggetti. Un ramo dell'astronomia amatoriale \u00e8 l'astrofotografia amatoriale, che prevede l'acquisizione di foto del cielo notturno. Molti dilettanti si specializzano nell'osservazione di una certa categoria di oggetti o eventi che pi\u00f9 gli interessano.\nLa maggior parte dilettanti lavora nelle lunghezze d'onda visibili, tuttavia una piccola parte si dedica anche ad osservazioni al di fuori dello spettro visibile, ad esempio mediante l'uso di filtri infrarossi su telescopi convenzionali, e talvolta anche con l'uso di radiotelescopi, come il pioniere della radioastronomia amatoriale, Karl Jansky, che inizi\u00f2 a osservare il cielo alle lunghezze delle onde radio nel 1930. Un certo numero di astrofili utilizza telescopi fatti in casa oppure radiotelescopi originariamente costruiti per la ricerca astronomica, ma che sono in seguito divenuti disponibili per i dilettanti (come l'One-Mile Telescope).\nGli astrofili continuano a dare contributi scientifici significativi in campo astronomico: in caso di occultazioni stellari da parte di pianeti minori possono effettuare misurazioni che possono aiutare ad affinare le orbite degli stessi pianetini. Gli astrofili possono scoprire nuove comete e supernove, asteroidi e altri corpi minori del sistema solare, effettuare osservazioni regolari di stelle variabili per meglio definirne i picchi di luce alla massima e minima luminosit\u00e0. I miglioramenti della tecnologia digitale hanno permesso ai dilettanti di fare notevoli progressi nel campo dell'astrofotografia, inoltre, tramite il programma Planet Hunters che ha reso pubblici i dati del telescopio spaziale Kepler, nel 2012 \u00e8 stato scoperto Kepler-64 b, il primo esopianeta scoperto da parte di astronomi dilettanti."}
{"id": "12", "revid": "73843", "url": "https://it.wikipedia.org/wiki?curid=12", "title": "Archeologia subacquea", "text": "Larcheologia subacquea \u00e8 una branca dell'archeologia. A causa delle sue specificit\u00e0, richiede particolari tecniche di indagine, e a seconda del campo di interesse (acque interne, relitti, fondali...), si divide in diverse discipline.\nOltre al recupero di antichi oggetti sommersi, si occupa di ricostruire e contestualizzare storicamente i ritrovamenti, con l'obiettivo di tutelare, conservare e valorizzare il patrimonio culturale.\nStoria.\nUna delle prime tecniche per l'archeologia subacquea \u00e8 legata all'uso delle campane subacquee, usate sin dal XVI secolo.\nL'archeologia subacquea moderna si \u00e8 sviluppata a partire dagli anni '30 del 1900, con l'investigazione del relitto della nave Elefanten, in Svezia.\nUn picco di interesse alla materia si \u00e8 verificato come conseguenza dei due conflitti mondiali, e dei relitti prodotti da questi. In particolare, Jacques Cousteau racconta alcune esperienze collegate all'esplorazione di relitti nel suo libro \"Il mondo silenzioso\".\nUno dei pi\u00f9 famosi ritrovamenti di archeologia subacquea in Italia \u00e8 quello dei cosiddetti Bronzi di Riace, avvenuto nel 1972.\nAncora pi\u00f9 recenti sono le ricerche in corso sul relitto di Anticitera, relitto di un naufragio avvenuto nel I secolo a.C. in prossimit\u00e0 dell'isola di Anticitra, ritrovato per caso nel 1900 da un equipaggio di pescatori di spugne.\nDiscipline.\nTra le diverse discipline dell'archeologia subacquea, si possono includere:\nMetodologie.\nPur ispirata dalle medesime regole che operano in quella terrestre, l'archeologia subacquea necessita di accorgimenti particolari legati all'ambiente di operazione. L'operazione sott'acqua, infatti, comporta alcune difficolt\u00e0 specifiche, cos\u00ec come nella subacquea in generale.\nIl pi\u00f9 evidente tra questi problemi \u00e8 legato alla profondit\u00e0 dei reperti che, ad esempio nel caso dei relitti, pu\u00f2 essere talmente alta da causare problemi fisiologici per gli operatori, e richiedere l'uso di attrezzature specifiche quali rebreather o diverse miscele per l'immersione (Nitrox, Trimix). Molti dei relitti presenti in Italia, infatti, sono situati oltre i 40 metri di profondit\u00e0, il limite per la subacquea ricreativa.\nLa disciplina si \u00e8 evoluta con l'utilizzo di tecnologie quali batiscafi, droni, veicoli subacquei filoguidati e lo sviluppo di dispositivi di supporto ai restauratori subacquei per la conservazione in situ dei reperti. Queste tecnologie, in parallelo con un affinamento delle conoscenze collegate alla fisiologia della subacquea, stanno permettendo di esplorare relitti e resti a quote sempre pi\u00f9 profonde."}
{"id": "15", "revid": "125171045", "url": "https://it.wikipedia.org/wiki?curid=15", "title": "Analisi delle frequenze", "text": "Nella crittoanalisi, lanalisi delle frequenze \u00e8 lo studio della frequenza di utilizzo delle lettere o gruppi di lettere in un testo cifrato. Questo metodo \u00e8 utilizzato per violare i cifrari classici. Le indagini quantitative sui testi si servono spesso di qualche forma di analisi delle frequenze.\nPossono essere interessanti le analisi delle frequenze di caratteri, di parole, di gruppi di parole che si possono assegnare a lemmi o significati definiti; queste analisi possono riguardare un singolo testo (da un frammento epigrafico, a un'opera come la Divina Commedia), un intero \"corpus\" letterario o un opportuno campione di un linguaggio specialistico o di un'intera lingua.\nIn particolare un primo metodo che si adotta in attivit\u00e0 di crittanalisi si basa sul fatto che in ogni lingua la frequenza di uso di ogni lettera \u00e8 piuttosto determinata; questo \u00e8 vero in modo rigoroso solo per testi lunghi, ma spesso testi anche corti hanno frequenze non molto diverse da quelle previste.\nVediamo come riferimento le frequenze percentuali delle lettere pi\u00f9 comuni di due lingue:\nSi pu\u00f2 notare quanto le prime lettere di queste lingue siano presenti in quantit\u00e0 molto maggiore delle altre, ad esempio da un testo in cui un certo simbolo appare oltre il 12% delle volte si pu\u00f2 facilmente intuire che quel simbolo corrisponde alla lettera E (in inglese la distanza della E dalle altre lettere \u00e8 ancora pi\u00f9 marcata).\nIn particolare le varie lettere si trovano nelle frasi in Italiano con la frequenza"}
{"id": "18", "revid": "6923", "url": "https://it.wikipedia.org/wiki?curid=18", "title": "Aerofoni", "text": "Gli strumenti aerofoni (classificazione Hornbostel-Sachs: cat. 4) sono strumenti musicali nei quali l'aria stessa \u00e8 il mezzo primario che viene messo in vibrazione producendo suono. Nella classificazione di Hornbostel-Sachs, gli strumenti aerofoni sono divisi in due classi, a seconda che l'aria che vibra sia contenuta in una cavit\u00e0 dello strumento (aerofoni risonanti o strumenti a fiato veri e propri), oppure no (aerofoni liberi).\nAerofoni liberi.\nLa prima classe comprende gli \"aerofoni liberi\", nei quali lo strumento genera direttamente un'onda sonora nell'aria circostante, senza produrre un'onda stazionaria in un volume d'aria racchiuso dallo strumento. Questa classe comprende gli strumenti ad ancia libera come l'armonica a bocca e l'organo a bocca di origine orientale e anche altri strumenti come la sirena e l'armonica o gli aerofoni a vortice come il cosiddetto Rombo, la rotula della zampa di suino (o il bottone) che vengono fatti roteare su s\u00e9 stessi.\nNegli aerofoni liberi (41), quindi, l'aria vibrante non \u00e8 contenuta dallo strumento, ma si trova al di fuori, lo circonda.\nNegli \"aerofoni liberi a deviazione\" (411) (ad esempio frusta, lama della sciabola che emette il caratteristico sibilo, ecc.) l'aria colpisce un corpo affilato, oppure un corpo affilato viene mosso attraverso l'aria.\nNegli \"aerofoni liberi ad interruzione\" (412) il passaggio dell'aria viene interrotto in maniera periodica generando una frequenza udibile.\nGli \"aerofoni ad interruzione ad ancia\" (412.1) presentano un'ancia sulla quale viene indirizzato e forzato un flusso d'aria che la mette in vibrazione, originando un'interruzione periodica del flusso stesso, tenere conto del fatto che negli aerofoni di questo tipo, se sono presenti dei tubi, l'aria non vibra in modo primario, ma secondario, cio\u00e8 arricchendo il suono timbricamente (canne ad ancia dell'organo).\nAncora, negli aerofoni liberi ad interruzione ad ancia troviamo:\nNegli \"aerofoni liberi ad interruzione a spostamento\" (412.21) (come ad esempio nella sirena a disco forato) \u00e8 il dispositivo di interruzione che si muove senza l'intervento di un flusso d'aria.\nNegli \"aerofoni liberi ad interruzione a vortice\" (412.22) (come, ad esempio, il rombo, il frullo, ma anche il ventilatore a pale che emette il caratteristico suono), il dispositivo interruttivo ruota attorno al suo stesso asse.\nNegli \"aerofoni ad esplosione\" (\"413\"), l'aria viene colpita da un solo impulso di compressione (il palloncino che scoppia, il sacchetto pieno d'aria fatto scoppiare, il tubofono, lo schioppetto come giocattolo infantile d'altri tempi).\nStrumenti a fiato (o aerofoni risonanti).\nLa seconda grande classe di aerofoni \u00e8 quella degli strumenti a fiato veri e propri. (H.F.: 42).\nA questa (con tutte le possibili varianti catalogate dalla classificazione Hornbostel-Sachs) appartengono i tipi:\nIl serbatoio d'aria.\nPer quanto riguarda la riserva d'aria, gli aerofoni possono ricevere il flusso d'aria dai polmoni dell'esecutore o da altre fonti, attingendo ad un serbatoio d'aria. In pratica l'aria non viene insufflata direttamente nello strumento a fiato, ma viene accumulata in serbatoi (zampogne, cornamuse) o caricata con mantici (organi a canne, fisarmoniche, organetti diatonici, eccetera) \u00e8 anche possibile utilizzare la bocca dell'esecutore come serbatoio d'aria (launeddas, respirazione continua con trombe, sax, clarinetti nelle performance jazz, eccetera).\nDenominazioni storiche nella cultura occidentale.\nNella cultura occidentale gli strumenti a fiato (detti anche brevemente \"fiati\") vengono spesso ancora indicati e classificati con le denominazioni storiche di ottoni e legni, basate appunto sui materiali di costruzione in tempi passati, e non pi\u00f9 adeguate. Nell'uso comune troviamo fra gli ottoni: trombe e cornette, tromboni, tuba, bassotuba e flicorni, corno francese. Mentre fra i legni si annoverano: flauto e ottavino, clarinetto e clarinetto basso, sassofoni, oboe e corno inglese, fagotto e controfagotto."}
{"id": "19", "revid": "1745361", "url": "https://it.wikipedia.org/wiki?curid=19", "title": "Arte", "text": "L'arte \u00e8 il significato e la creazione, nascoste dietro una bellezza e comprende ogni attivit\u00e0 umana portata a forme di creativit\u00e0 e di espressione estetica, poggiando su accorgimenti tecnici, abilit\u00e0 innate o acquisite e norme comportamentali derivanti dallo studio e dall'esperienza. Pertanto l'arte \u00e8 un linguaggio, ossia la capacit\u00e0 di trasmettere emozioni e messaggi. Tuttavia non esiste un unico linguaggio artistico e neppure un unico codice inequivocabile di interpretazione.\nNel suo significato pi\u00f9 sublime l'arte \u00e8 l'espressione estetica dell'interiorit\u00e0 e dell'animo umano. Rispecchia le opinioni, i sentimenti e i pensieri dell'artista nell'ambito sociale, morale, culturale, etico o religioso del suo periodo storico. \nAlcuni filosofi e studiosi di semantica, invece, sostengono che esista un linguaggio oggettivo che, a prescindere dalle epoche e dagli stili, dovrebbe essere codificato per poter essere compreso da tutti, tuttavia gli sforzi per dimostrare questa affermazione sono stati infruttuosi.\nL'arte pu\u00f2 essere considerata anche una professione di antica tradizione svolta nell'osservanza di alcuni canoni codificati nel tempo. In questo senso le professioni artigianali \u2013 quelle cio\u00e8 che afferiscono all'artigianato \u2013 discendono spesso dal Medioevo, quando si svilupparono attivit\u00e0 specializzate e gli esercenti arti e mestieri vennero riuniti nelle corporazioni. Ogni \"arte\" aveva una propria tradizione, i cui concetti fondamentali venivano racchiusi nella \"regola dell'arte\", cui ogni \"artiere\" doveva conformarsi.\nEvoluzione storica del concetto di arte.\nAnalizzando la storia del concetto di arte vediamo che nel corso del tempo esso subisce una trasformazione graduale ma radicale.\nAntichit\u00e0: Sanscrito \"Are\" (ordinare) Latino: \"Ars\", Greco: \"\u03a4\u03ad\u03c7\u03bd\u03b7\" stava quindi a significare la capacit\u00e0 di fare qualche oggetto. La capacit\u00e0 consisteva nella conoscenza delle regole, mediante le quali era possibile produrre un oggetto. L'arte quindi includeva quello che chiameremmo artigianato, pi\u00f9 una parte delle scienze (Astronomia, Storia). Inoltre, gli antichi Greci non si servivano di termini quali Musica, Architettura o Arti Visive per indicare una disciplina artistica: questi termini non esistevano oppure avevano un significato diverso da quello moderno. Si servivano invece di concetti di minore estensione, come ad es: \"mimica\", \"commedia\", \"tragedia\", concetti che sono inclusi nell'ambito del Teatro. Dall'idea di arte rimaneva fuori la Poesia in quanto, anche se era compresa nel campo del sapere, era priva delle caratteristiche tipiche dell'arte: anzitutto, dal momento che era per lo pi\u00f9 recitata e cantata, non era una produzione materiale, quindi non si basava su regole specifiche ma sull'invenzione individuale; in secondo luogo la poesia era vista come irrazionale, capace di incantare, affascinare e sedurre le menti. La Poesia era quindi considerata una pratica a s\u00e9 stante: la si credeva ispirata dalle Muse, e per questo era considerata superiore.\nNel periodo ellenistico iniziarono le prime classificazioni e le arti vennero divise in \"comuni\" e \"liberali\", a seconda che richiedessero uno sforzo fisico o uno sforzo intellettuale.\nNel Medioevo si cominciano a rivalutare le arti \"comuni\", che verranno chiamate \"meccaniche\", ma continueranno ad avere un ruolo subalterno rispetto alle \"arti liberali\". Dalle arti \"meccaniche\" vennero escluse diverse di quelle che noi chiamiamo \"belle arti\", come la pittura e la scultura; le arti liberali e meccaniche erano state ridotte al numero di sette, e tra quelle che richiedevano lo sforzo fisico, si annoveravano soltanto le arti che miglioravano la vita dell'uomo, che lo nutrivano, lo riparavano dalle intemperie, ovvero quelle arti il cui punto peculiare era l'utilit\u00e0 quanto la piacevolezza. Si conoscono, di queste arti meccaniche medievali, due elenchi di riferimento: quelli di Ugo di San Vittore e Rodolfo di Longo Campo.\nLa poesia non rientra ancora nell'ambito concettuale dell'arte indicato in epoca moderna, in quanto il \"poeta\" era considerato un vate che componeva i versi ispirato dal Dio, o dalle Muse nell'Antica Grecia. Non esisteva la regola nelle composizioni poetiche, almeno per quanto riguarda il contenuto. A fornire il contributo essenziale affinch\u00e9 la poesia venisse considerata un'arte fu Bernardo Segni che nel 1549 tradusse in volgare la \"Poetica\" di Aristotele, opera in cui lo Stagirita gi\u00e0 annoverava la poesia tra le altre arti.\nLa condizione sociale degli artisti, che miglior\u00f2 notevolmente nel corso del Rinascimento, contribu\u00ec a separarli dagli scienziati e dagli artigiani.\nNel 1735 Baumgarten conia il termine estetica utilizzandolo per la prima volta nella propria tesi di laurea| Nel 1750 pubblicher\u00e0 un saggio intitolato \"\u00c6sthetica\".\nCharles Batteux nel 1746 definisce, nel suo libro \"Le belle arti ridotte ad un unico principio\", il sistema delle \"belle arti\", indicando cinque arti in senso proprio - la pittura, la scultura, la poesia, la musica, la danza - a cui associava due arti connesse - l'eloquenza e l'architettura - il cui carattere comune risiedeva nell'imitazione della realt\u00e0 per il fine di creare oggetti belli.\nDalla fine del Settecento cominciarono le prime crisi del concetto di \"bello\" e di arte.\nStavano nascendo nuove forme di espressione come la fotografia, l'architettura industriale, l'oggettistica per la casa, e bisognava farle rientrare nel concetto di arte.\nPer tale motivo nel Novecento si \u00e8 abbandonata l'idea di una definizione onnicomprensiva di arte e di \"opera d'arte\". Il termine arte diventa un \"concetto aperto\", in cui tutte le possibili definizioni dell'arte confluiscono.\nIl Novecento si fa portavoce della crescita intimista portata avanti dai pensatori del secolo precedente, ma rinnova le necessit\u00e0 interiori dell'artista e si fa portavoce dell'innovazione tecnica, di cui i nuovi materiali (il ferro e gli elementi prefabbricati) sono gli elementi fondamentali.\nLa nuova architettura deve essere il segno del rinnovamento culturale e sociale, per questo si procede ad una omogeneit\u00e0 dei caratteri della nuova costruzione architettonica, si stabilisce un carattere nuovo, uno \"stile moderno\".\nAll'interno del \u201cModernismo\u201d si riassumono ed interagiscono le correnti artistiche che nei precedenti due decenni interpretano ed affiancano lo sforzo progressivo della civilt\u00e0 industriale.\nQuando all'entusiasmo per il progresso industriale segue la consapevolezza della trasformazione che opera nelle strutture della vita e della societ\u00e0, attorno al 1910, all'interno del \u201cModernismo\u201d, si formano le \u201cavanguardie\u201d artistiche con l'obiettivo di mutare le modalit\u00e0 e le finalit\u00e0 dell'arte.\nDiscipline artistiche.\nLe principali forme di arte, da cui emanano o a cui si ricollegano tutte le altre - dette arti minori - sono:\nEsse possono essere raggruppate in arti visive, che non richiedono un'esecuzione perch\u00e9 l'opera si presenta al fruitore gi\u00e0 perfettamente definita, e arti performative, che invece richiedono all'artista non solo di essere prodotte, ma anche eseguite:\nUn'altra possibile suddivisione delle arti, basata sui sensi umani, \u00e8 la seguente:\nUn'ultima suddivisione delle arti, sebbene non le includa tutte, \u00e8 quella delle \"nove arti\". Stilata originariamente nel 1923 dal poeta italiano Ricciotto Canudo, fu ampliata con le ultime due voci dal critico francese Claude Beylie nel 1964:\n\u00c8 stata infine pi\u00f9 recentemente proposta l'inclusione dei videogiochi come \"decima arte\"."}
{"id": "20", "revid": "74801", "url": "https://it.wikipedia.org/wiki?curid=20", "title": "Abbie Hoffman", "text": "Biografia.\nDi origini ebraiche, dotato di una personalit\u00e0 sardonica e vulcanica, di orientamento anarco-comunista, Abbie Hoffman organizz\u00f2 e diresse molte manifestazioni di protesta contro l'establishment. Le sue esperienze nei primi anni cinquanta come studente della Brandeis University, nel Massachusetts, dove studi\u00f2 sotto Herbert Marcuse, impressero in lui lo spirito della ribellione. Successivamente ottenne la specializzazione all'Universit\u00e0 di Berkeley. Sotto la tutela del famoso psicologo e filantropo Abraham Maslow, Hoffman concep\u00ec la protesta politica come un processo positivo e di immediata necessit\u00e0.\nNei primi anni sessanta, torn\u00f2 a Worcester a lavorare come psicologo in un ospedale statale. Inizi\u00f2 la sua carriera politica occupandosi di attivismo per i diritti umani nello Stato del Mississippi, come organizzatore del Comitato di Coordinamento degli Studenti Non Violenti (\"Student Non-Violent Co-ordinating Committee\"). Nel distretto di Haight-Ashbury, a San Francisco, Hoffman si associ\u00f2 ai Diggers (degli attori diventati attivisti sociali), distribuendo cibo gratis e organizzando alloggi.\nMolte delle azioni dimostrative di cui fu protagonista ebbero risonanza tra l'opinione pubblica per la loro teatralit\u00e0. Una tra le sue azioni di protesta pi\u00f9 famose avvenne il 24 agosto 1967, quando condusse un gruppo di oppositori al capitalismo e alla guerra nel Vietnam nella galleria alla borsa di New York e gett\u00f2 biglietti da un dollaro sugli scambisti, che cominciarono a raccoglierli freneticamente. Ovviamente, Hoffman puntava a mettere in risalto quello che metaforicamente gli scambisti dell'NYSE secondo lui stavano gi\u00e0 facendo. Successivamente alla borsa di New York furono installate delle barriere per prevenire proteste dello stesso tipo. Attraverso il suo coinvolgimento nelle proteste contro la guerra nel Vietnam, Hoffman divenne un'icona della controcultura e il volto del dissidio radicale americano.\nHoffman si un\u00ec a molti dei principali contestatori dello stato delle cose negli anni Sessanta, come John Lennon e Y\u014dko Ono, Tom Hayden, Timothy Leary e G. Gordon Liddy, e si distinse per il suo modo di fondere la creativit\u00e0 e il suo tipico umorismo selvaggio nelle azioni di protesta. Fu pioniere in molte tattiche nella guerriglia della sopravvivenza e dell'autonomia personale. Durante la guerra del Vietnam, condusse persone in manifestazione attorno al Pentagono nel tentativo di fare levitare in aria l'edificio per mezzo dell'energia psichica della folla.\nHoffman fu arrestato durante la convention democratica a Chicago nel 1968, in cui il partito Yippie stava cercando di candidare alla presidenza un maiale di nome Pigasus, come componente del gruppo di persone che fu soprannominato \"i sette di Chicago\" (the Chicago Seven). Assieme a lui furono arrestati anche Jerry Rubin, il futuro senatore della California Tom Hayden e l'attivista delle Pantere Nere Bobby Seale. Durante il processo le trovate teatrali di Abbie Hoffman conquistarono spesso i titoli dei giornali, come per esempio quando, invitato a deporre, prest\u00f2 giuramento alzando il dito medio invece dell'intera mano. Il giorno della sentenza (le accuse vennero infine ribaltate dalla corte d'appello) Hoffman invit\u00f2 il giudice a provare l'LSD.\nAl Festival di Woodstock, svoltosi a Bethel nel 1969, Hoffman interruppe la prestazione degli Who per fare un discorso di protesta contro l'imprigionamento di John Sinclair del Partito delle Pantere Bianche (White Panther Party). Il chitarrista degli Who Pete Townshend non prese bene l'interruzione dell'esibizione del suo gruppo e lo colp\u00ec con la sua chitarra cacciandolo dal palco. Pete Townshend afferm\u00f2 successivamente di essere d'accordo con Hoffman riguardo l'imprigionamento di John Sinclair. Nel suo ultimo libro, \"Ho deriso il potere\", Abbie Hoffman nega che Townshend l'abbia colpito con la sua chitarra e relega l'episodio a mera leggenda metropolitana.\nTrascinatosi in uno stile di vita fuori legge, Hoffman fu coinvolto nel 1973 in una vendita di cocaina e catturato da agenti in borghese. Dandosi alla fuga e ricorrendo a vari stratagemmi per non essere riconosciuto (tra cui la plastica facciale), Hoffman visse in clandestinit\u00e0 per sei anni, continuando a fare l'attivista sotto il falso nome di Barry Freed. L'F.B.I. compil\u00f2 pagine di documentazione su di lui e assunse due psicologi per analizzare la sua personalit\u00e0. Fu bandito dalla circolazione in undici stati. Nel 1980 Hoffman usc\u00ec dalla clandestinit\u00e0 e dovette scontare una breve condanna alla prigione, prima di tornare all'attivismo sociale.\nHoffman si batt\u00e9 su molti fronti, ma le sue passioni erano ormai largamente personali, in un ambiente che era drasticamente cambiato sin dalla morte delle controculture degli anni Sessanta e Settanta. La psicosi, l'abuso di sostanze stupefacenti e la rottura di relazioni resero la sua vita personale molto disordinata; i media misero in risalto le contraddizioni e le pecche nel suo modo di agire. Nonostante questo continu\u00f2 ininterrottamente a praticare il suo attivismo e a cercare di mobilitare gli studenti nei campus universitari. Nel 1987 fu arrestato per la quarantaduesima volta, mentre protestava, assieme a una trentina di persone, contro il reclutamento della C.I.A. all'Universit\u00e0 del Massachusetts.\nA una riunione dei Sette di Chicago nel 1988, Hoffman si descrisse come \"un dissidente americano. Non credo che i miei obbiettivi siano cambiati sin da quando avevo 4 anni e combattevo con i bulletti a scuola.\" Sofferente di disturbo bipolare, fu trovato morto il 12 aprile 1989 e ufficialmente la sua morte fu registrata come suicidio causato dall'ingestione di una grande dose di barbiturici. Non visse abbastanza a lungo per vedere la resurrezione del movimento antagonista e della dissidenza radicale negli anni novanta da parte di una notevole variet\u00e0 di fondazioni progressiste (movimenti contro la globalizzazione economica)."}
{"id": "23", "revid": "367445", "url": "https://it.wikipedia.org/wiki?curid=23", "title": "Adige", "text": "L'Adige (: ; anticamente anche \"Adice\", ; \"Etsch\" in tedesco e in dialetto sudtirolese, \"Adesc\" in ladino, \"Ades\" in trentino, \"\u00c0dexe\" in veneto, \"Athesis\" in latino, \u0386\u03b8\u03b5\u03c3\u03b7\u03c2, \"Atheses\" in greco antico) \u00e8 un fiume dell'Italia nordorientale, per lunghezza\u00a0\u2013 circa 410\u00a0km\u00a0\u2013 il secondo fiume italiano dopo il Po, il terzo per ampiezza di bacino dopo Po e Tevere, il quarto per volume d'acque dopo Po, Ticino e Tevere, con 235\u00a0m\u00b3/s di portata media annua presso la foce. \nNasce presso il passo Resia (\"Reschenpass\") nell'Alta Val Venosta (\"Obervinschgau\") in Alto Adige e sfocia nel mare Adriatico presso i comuni di Chioggia e Rosolina. Nelle rispettive frazioni di Ca'lino di Chioggia e di Rosolina Mare, dopo aver attraversato le citt\u00e0 di Trento, Rovereto, Verona, Legnago, Cavarzere, lambendo Merano, Bolzano e Rovigo, passando interamente per le regioni Trentino-Alto Adige e Veneto. La valle in cui scorre assume vari nomi: val Venosta tra la sorgente e Merano, valle dell'Adige tra Merano e Trento, Vallagarina tra Trento e Verona, e quindi val Padana tra Verona e la foce, con un'ampia area destra del fiume vicino alla foce che fa anche parte del Parco Delta del Po MAB UNESCO (Riserva della biosfera).\nIl bacino idrografico.\nComplessivamente il suo bacino idrografico \u00e8 di \u00a0km\u00b2 (che lo rendono il terzo in Italia per ampiezza dopo il Po e il Tevere): di questi ben 7.200 sono in provincia di Bolzano, nel cui territorio scorre per 140\u00a0km (oltre 1/3 del suo percorso complessivo), mentre i restanti sono suddivisi tra le province di Trento, di Verona, di Padova, di Rovigo e di Venezia.\nI suoi principali affluenti sono:\nNel suo tratto iniziale, il rio Ram (\"Rambach\") scorre nella val Monastero, politicamente appartenente alla Svizzera (Cantone dei Grigioni).\nAmbiente.\nIl fiume Adige percorre il percorso e nel suo cammino puoi trovare sopra tutto zone pianeggianti o montuose, con climi alpini, continentali e miti in estate o primavera. Sulle sue sponde \u00e8 quasi sempre presente una striscia di vegetazione, incluse piante di latifoglie e arbusti, di un verde acceso, donatogli appunto dalle acque del fiume.\nStoria.\nIl fiume \u00e8 stato protagonista di alcune devastanti alluvioni. Gi\u00e0 in epoca romana la sua idrografia sub\u00ec una variazione: Plinio il Vecchio non cita pi\u00f9 il Po di Adria perch\u00e9 l'Adige aveva subito una rotta ed era confluito nella Filistina e in altri due canali, chiamati il Fossone e la Carbonaria (Po di Goro).Successivamente la rotta della Cucca, la catastrofica alluvione del VI secolo (589), secondo le cronache di Paolo Diacono, provoc\u00f2 morte e distruzione a Verona e nelle campagne. Vi \u00e8 la notizia di altri fenomeni di questo tipo in passato: tra i pi\u00f9 gravi sono da ricordare le inondazioni del 1882, del 1966 e del 1981.\nIl 9 novembre 1046 il corso del fiume venne sbarrato per oltre dieci giorni a seguito di una frana causata da un violento terremoto nella media valle dell'Adige.\nNel 1474, vicino a Castel Firmiano presso Bolzano, l'Adige in piena - chiamato nel documento \"\u00abwasszer Etsch\u00bb\" - aveva inondato e distrutto le vie di passaggio, al che i duchi d'Austria misero in atto misure di ripristino delle comunicazioni viarie.\nNel 1858 il corso del fiume fu deviato dal centro della citt\u00e0 di Trento con uno spostamento del corso verso ovest: si tratt\u00f2 di rettificare il percorso che invece in origine faceva un'ansa verso est, fin quasi sotto alle mura del castello del Buonconsiglio. Tale operazione, che nei progetti doveva servire ad evitare inondazioni e piene nel centro della citt\u00e0, di fatto trasform\u00f2 profondamente la zona del tracciato originale.\nNel settembre 1882 il fiume ruppe gli argini in nove punti a Bolzano e a San Michele all'Adige, e inond\u00f2 la parte nord della citt\u00e0 di Trento; la piena provoc\u00f2 anche un'alluvione a Verona e un'alluvione in Polesine. Proprio per salvare la citt\u00e0 di Verona da possibili inondazioni, nella prima met\u00e0 del XX secolo fu progettato, costruito e completato nel 1959 un tunnel scolmatore (Galleria Adige-Garda) che congiunge l'Adige in localit\u00e0 Mori con il lago di Garda in localit\u00e0 Nago-Torbole e che \u00e8 in grado di convogliare le acque in eccesso dal fiume al lago. A causa della notevole differenza di temperatura e qualit\u00e0 delle acque, si fece ricorso al travaso delle acque molto raramente, soltanto quando strettamente necessario. Il tunnel venne usato infatti soltanto 11 volte tra il 1960 e il 2018: nel 1960, 1965, 1966 (due volte) 1976, 1980, 1981, 1983, 2000, 2002 e il 30 ottobre 2018. L'utilizzo dello scolmatore deve essere coordinato con il livello del lago di Garda e del fiume Mincio per evitare problemi.\nNel novembre 1966 la citt\u00e0 di Trento conobbe la pi\u00f9 grande alluvione della sua storia: buona parte della citt\u00e0 e circa 5.000 ettari di campagna furono sommersi da circa due metri d'acqua. In seguito all'alluvione, gli argini vennero alzati di circa un metro. Nell'agosto del 1981 gli argini cedettero nei pressi di Salorno che fu sommersa assieme alle campagne circostanti.\nNel 2019 la portata massima che pu\u00f2 transitare nel fiume era pari a 2.500 metri cubi al secondo ed era corrispondente a un tempo di ritorno di 200 anni.\nInformazioni e curiosit\u00e0.\nLungo le rive del fiume, sfruttando le strade degli argini, si sviluppa la ciclopista della valle dell'Adige, una delle pi\u00f9 lunghe presenti in Italia, che unisce la provincia di Verona con quella di Bolzano.\nOgni anno nel mese di ottobre nel tratto compreso tra Borghetto (TN) e Pescantina (VR) si svolge l\"'Adige marathon\", una gara canoistica sia a livello agonistico che amatoriale.\nFilmografia.\nMauro Vittorio Quattrina \"L'Adige di carta\". Docufilm narrato in \"prima persona\" da Berto Barbarani interpretato da Stefano Paiusco - 2019 - "}
{"id": "24", "revid": "71155", "url": "https://it.wikipedia.org/wiki?curid=24", "title": "Alto Adige", "text": ""}
{"id": "28", "revid": "481349", "url": "https://it.wikipedia.org/wiki?curid=28", "title": "Accordo De Gasperi-Gruber", "text": "L'accordo De Gasperi-Gruber (conosciuto anche come accordo di Parigi, \"Gruber-De-Gasperi-Abkommen\" in tedesco), cos\u00ec chiamato dai nomi degli allora ministri degli Esteri italiano (Alcide De Gasperi) e austriaco (Karl Gruber), fu firmato il 5 settembre 1946 a Parigi a margine dei lavori della Conferenza di pace, per definire la questione della tutela della minoranza linguistica tedesca del Trentino-Alto Adige.\nContesto storico.\nDopo la prima guerra mondiale il Trattato di Saint-Germain aveva assegnato all'Italia il Trentino-Alto Adige che, seppur geograficamente incardinato nella penisola italiana, era popolato in prevalenza da abitanti di lingua tedesca (ci\u00f2 riguarda soprattutto l'Alto Adige, sebbene anche in Trentino vi fossero e vi siano tuttora piccole comunit\u00e0 germanofone). Il governo fascista adott\u00f2 una serie di misure volte alla snazionalizzazione della popolazione. L'uso della lingua tedesca in pubblico e il suo insegnamento vennero vietati. Ulteriori provvedimenti come l'obbligo all'italianizzazione dei cognomi, miravano all'oppressione dell'identit\u00e0 etnica e culturale tedesca. Furono inoltre adottate speciali misure di natura militare (edificazione del Vallo alpino in Alto Adige). Fu anche portata avanti una massiccia industrializzazione. A ci\u00f2 si aggiunse la politica demografica del fascismo (vedi italianizzazione), culminata nelle opzioni in Alto Adige (e in parte in Trentino), che videro l'adesione massiccia della popolazione di lingua tedesca al trasferimento nel Reich nazista.\nDurante la seconda guerra mondiale il Trentino e l'Alto Adige vennero occupati dalle truppe tedesche, accolte come liberatrici da molti abitanti di lingua tedesca e non solo, la cui Resistenza fu piuttosto limitata (vedi Josef Mayr-Nusser). Durante l'occupazione nazista si verificarono gravi crimini che colpirono tutti i gruppi linguistici (vedi Lager di Bolzano). Molti altoatesini e trentini si arruolarono o furono arruolati in due reparti al servizio della Wehrmacht: \"SS-Polizeiregiment \"Bozen\"\" e \"Corpo di Sicurezza trentino\".\nIl trattato.\nLa questione altoatesina venne affrontata nel 1946, dopo la fine della guerra. Con il benestare degli Alleati (e nonostante le resistenze dell'Unione Sovietica, che stava attuando l'espulsione dei tedeschi dall'Europa orientale), si giunse a un accordo fra l'Italia e l'Austria. Il testo dell'accordo venne accluso al trattato di pace italiano del 10 febbraio 1947. \nIl trattato venne implementato dall'Italia, che ripristin\u00f2 l'uso ufficiale del tedesco e il suo insegnamento, reintrodusse i toponimi tedeschi e permise il ritorno degli optanti, anche di quelli compromessi con il nazismo. La stragrande maggioranza delle controversie sull'applicazione del trattato si risolsero compiutamente all'ingresso dell'Austria nell'Unione Europea, nel 1995.\nSe da una parte ovviamente il trattato vide chiaramente contrapposti interessi italiani e austriaci, la posizione personale e biografica dei contraenti era pi\u00f9 sfumata. De Gasperi era stato cittadino dell'Impero austro-ungarico e nella sua attivit\u00e0 politica aveva sviluppato un'intima convinzione dell'autonomia come mezzo per affrontare i problemi delle minoranze; Gruber d'altra parte era pi\u00f9 dubbioso sulle intenzioni degli altoatesini:Conosco i miei conterranei, essi sono l\u2019elemento pi\u00f9 duro e pi\u00f9 tenace della terra. Quanto maggiore sar\u00e0 la libert\u00e0 che loro concederete, tanto pi\u00f9 essi ne useranno a ne abuseranno, se volete, per chiedere ed insistere di ritornare a far parte dell\u2019Austria. Tutte le autonomie che voi italiani accorderete loro, con tutta la buona volont\u00e0 di creare una collaborazione con loro, saranno altrettante armi che essi rivolgeranno contro voi stessi.Nonostante il parto e l'implementazione travagliata, l'Accordo De Gasperi-Gruber funzion\u00f2 ed \u00e8 a oggi considerato un modello per i territori multiculturali in Europa e nel mondo. \nIl testo del trattato.\nTraduzione dal testo inglese:\n\"Firmato da: Gruber e Degasperi\"\n\"5 settembre 1946\"."}
{"id": "37", "revid": "125853832", "url": "https://it.wikipedia.org/wiki?curid=37", "title": "Anni 1950", "text": ""}
{"id": "38", "revid": "287204", "url": "https://it.wikipedia.org/wiki?curid=38", "title": "Anni 1960", "text": "Cinema.\nIl cinema statunitense inizia a prevalere in tutto il mondo e il film che ha avuto pi\u00f9 importanza e successo in questo decennio \u00e8 stato \"Tutti insieme appassionatamente\", uscito nel 1965; ma proprio nello stesso periodo, in buona parte del decennio fin verso la sua fine, subir\u00e0 un momento di crisi per motivi di varia natura, soprattutto di pubblico, da cui si svilupper\u00e0 la cosiddetta Nuova Hollywood, inaugurata nel 1967 con film come \"Il laureato\" e \"Easy Rider\", di due anni dopo.\nNel 1960 \"Ben Hur\" consegue 11 premi Oscar, mentre nel 1962 il musical \"West Side Story\" ne vince 10. Nello stesso anno debutta sul grande schermo la serie dell'agente 007. Altri film che hanno avuto grande successo negli anni sessanta sono stati:\nInaugurazione dello spaghetti-western con \"Per un pugno di dollari\" di Sergio Leone.\nPolitica.\nNel mondo della politica in questo decennio spiccano il presidente John Fitzgerald Kennedy, assassinato il 22 novembre 1963. Martin Luther King, sostenitore dei Diritti civili, anch'egli assassinato, e Lyndon B. Johnson, 36\u00ba presidente degli U.S.A.\nScienza.\nLa Corsa allo spazio tra gli Stati Uniti d'America e l'Unione Sovietica ha dominato nei primi anni sessanta. Il primo uomo nello spazio, Yuri Gagarin, viene lanciato il 12 aprile 1961 sulla Vostok 1. Il giorno 20 luglio del 1969 avviene il primo allunaggio dell'essere umano. La prima missione fu l'Apollo 11 comandata dal celebre Neil Armstrong.\nNel 1962 Watson, Crick e Wilkins vincono il premio Nobel per la medicina per la loro scoperta della struttura a doppia elica del DNA.\nIl 25 luglio 1967 in Sudafrica viene effettuato da Christian Barnard il primo trapianto di cuore.\nSempre nel 1967, gli scienziati Morgan e McKenzie elaborano la teoria della tettonica a placche.\nQuesto decennio \u00e8 ricco di innovazioni come per esempio il primo videogioco per computer inventato nel 1962 che si chiama \"Spacewar!\" (vedi Videogiochi negli anni sessanta), il Dual-tone multi-frequency per i telefoni, Sketchpad uno dei primi programmi utilizzati di grafica per computer, il mouse, il primo Floppy disk nel 1967, i primi registratori a cassette (la prima audiocassetta venne presentata dalla Philips alla fine del 1962) e videoregistratori, i primi sportelli automatici per il prelievo di contanti nelle banche, l'introduzione del linguaggio di programmazione Basic nel 1966 e molto altro.\nNel 1960 la rete radiofonica americana KDKA-FM esegue le prime trasmissioni in modulazione di frequenza. Nello stesso anno viene costruito il primo laser.\nNel 1968 la Honda produce la CB 750, la prima Superbike.\nNel 1969 viene costituita ARPANET, la rete del dipartimento della difesa degli Stati Uniti embrione di Internet."}
{"id": "39", "revid": "1872303", "url": "https://it.wikipedia.org/wiki?curid=39", "title": "Anni 1970", "text": "Televisione.\nIl decennio degli anni settanta ha visto cambiamenti significativi nella programmazione televisiva sia nel Regno Unito che negli Stati Uniti. Iniziano ad essere trasmesse le famose sit-com familiari e programmi televisivi orientati a spettacoli contemporanei e socialmente pi\u00f9 giovanili, alla moda e urbani, in particolare negli Stati Uniti. In Italia nascono le prime reti televisive locali e private e dal 1977 le trasmissioni iniziano ad essere trasmesse a colori, mentre nell'anno 1979 nasce il terzo canale italiano chiamato Rai 3.\nMusica.\nI primi anni 1970 hanno visto la nascita di numerosi generi derivati del rock (soft rock, pop rock, hard rock), con artisti di fama internazionale, come The Who, Queen, Genesis, Scorpions, Bruce Springsteen, Fleetwood Mac, The Carpenters, Elton John, David Bowie, Carly Simon, Carole King, James Taylor, John Denver, Rod Stewart, Eagles, America, Chicago, The Doobie Brothers, Paul McCartney e Steely Dan e la nascita del genere heavy metal rappresentato prevalentemente da band quali Deep Purple, Black Sabbath e Led Zeppelin, cos\u00ec come l'ulteriore crescita del genere rhythm and blues (R&amp;B) di artisti come il polistrumentista Stevie Wonder e il quintetto popolare The Jackson 5. La seconda met\u00e0 degli anni 1970 ha visto anche la nascita della disco music e delle Discoteche, che ha dominato durante la seconda met\u00e0 del decennio con gruppi come i Bee Gees, ABBA, Village People, Donna Summer. Iniziano ad utilizzare nella musica strumenti elettronici con effetti speciali. Nascono i primi generi electro, Synth, Pop, Dance e Punk. Elvis Presley raggiunge il picco del suo successo di questo decennio: \u00e8 suo il primo concerto mandato in diretta in mondovisione. \nMolti sono i cantanti in Italia di maggiore successo del decennio (molti dei quali gi\u00e0 affermati negli anni '60), tra i tanti si ricordano Fabrizio De Andr\u00e9, Lucio Battisti, Lucio Dalla, Renato Zero, Mina, Edoardo Bennato, Mia Martini, Francesco De Gregori, Francesco Guccini, Gianni Morandi, Patty Pravo, Adriano Celentano, Antonello Venditti, Riccardo Cocciante, Raffaella Carr\u00e0, Loredana Bert\u00e8, Claudio Baglioni, Fred Bongusto, Rino Gaetano, Mino Reitano, Vasco Rossi, Peppino Di Capri, Franco Battiato, Pino Daniele, Marcella Bella, Al Bano, Mango e molti altri. Tra i gruppi i Matia Bazar, Nomadi, Banco del Mutuo Soccorso, Premiata Forneria Marconi, Delirium, i Cugini di campagna e altri.\nCinema.\nNel corso degli anni settanta \u00e8 proseguita la rivoluzione della Nuova Hollywood con giovani cineasti. I primi film al Top sono stati \"Lo squalo\" (1975) che ha inaugurato l'era del Campione d'incassi del cinema (assieme alla definizione del termine \"blockbuster\"), anche se \u00e8 stato eclissato due anni dopo dal film di fantascienza \"Guerre stellari\" nel 1977. \"La febbre del sabato sera\" (1977) scaten\u00f2 la mania della discoteca negli Stati Uniti.\" Il padrino\" nel 1972 \u00e8 stato uno dei pi\u00f9 grandi successi del decennio, come anche il suo primo seguito, \"Il padrino - Parte II\", del 1974. I film di questo decennio, iniziano ad essere sempre di pi\u00f9 di genere fantastico, azione, horror ed iniziano le prime saghe o sequel. I film che hanno avuto sempre pi\u00f9 successo ed impatto sociale, con dei Premi Oscar sono stati:\nNel cinema di Hong Kong il prepotente successo in tutto il mondo dei film di Bruce Lee fa da apripista, anche dopo la sua scomparsa, al sempre pi\u00f9 crescente riscontro di pubblico dei film di Kung-fu (di cui verso la fine del decennio si affermer\u00e0 un sottogenere di commedia, che lancia altri nuovi divi come Jackie Chan)\nIl cinema italiano vede l'affermazione e la prevalenza dei film cosiddetti \"Poliziotteschi\" mentre, nel genere commedia, del filone della commedia sexy, i cui attori simbolo sono Lino Banfi ed Edwige Fenech. Sempre nella commedia debutta il personaggio pi\u00f9 famoso di Paolo Villaggio, Fantozzi. Commistioni con la commedia si hanno anche nel poliziottesco, come nella serie di Piedone, interpretata da Bud Spencer, all'epoca gi\u00e0 famoso per i film in coppia con Terence Hill, o in quella di Nico Giraldi, interpretata da Tomas Milian.\nScienza.\nIn seguito all'allunaggio (avvenuto il 20 luglio 1969) e ai progressi della scienza e tecnologia del Novecento, si accendono e si rafforzano le speranze (gi\u00e0 nate nei decenni precedenti) che l'uomo avrebbe di l\u00ec a poco cominciato a viaggiare e conquistato lo spazio. Era molto frequente in quel periodo un generale ottimismo e una visione del futuro caratterizzata da progressi tecnologici tesi alla colonizzazione e al viaggio nello spazio, tanto che la gente era solita fantasticare sulla possibilit\u00e0 di compiere in un futuro molto vicino un viaggio nello spazio. Tali aspettative erano considerate da molti alquanto realistiche e sarebbero continuate anche negli anni ottanta del XX secolo, per poi affievolirsi gradualmente a partire dagli anni novanta. La visione del futuro degli anni settanta e, in generale, del XX secolo aveva previsto i viaggi nello spazio, ma non era riuscita a prevedere singolarmente e in modo compiuto l'avvento di Internet, della telefonia mobile e della Rivoluzione digitale.\nTra i progressi degni di nota si ricordano:"}
{"id": "40", "revid": "260676", "url": "https://it.wikipedia.org/wiki?curid=40", "title": "Anni 1980", "text": "Costume.\nDopo gli anni di piombo che lo avevano preceduto, anche a causa di una partecipazione meno sentita rispetto alle battaglie sociali e ideologiche percepite come ormai perdute, con il nuovo decennio si va via via affermando sempre pi\u00f9 uno stile di vita percepito come pi\u00f9 frivolo, che ha come obiettivo la felicit\u00e0 individuale e persegue l'affermazione personale. Giudicato il decennio dell'edonismo reaganiano e del pensiero positivo, vede affermarsi la subcultura giovanile dei paninari, il rock-barock nei disco-club e le giacche con le spalline imbottite.\nLa serie di giocattoli Masters of the Universe, \"action figure\" della Mattel, sono estremamente popolari durante tutto il decennio, diventandone un'icona nonostante il contemporaneo imporsi dell'intrattenimento elettronico. Da essi verranno ricavati negli anni fumetti, serie animate, film e videogiochi.\nPolitica.\nDue statisti simbolo di questi anni sono il Presidente repubblicano Ronald Reagan e la tory Margaret Thatcher, che governano rispettivamente gli USA e il Regno Unito per quasi l'intero decennio. La Francia \u00e8 tutta compresa nel doppio settennato di Mitterrand, mentre l'Unione Sovietica registra nella seconda met\u00e0 del decennio l'esperimento di Michail Gorba\u010d\u00ebv."}
{"id": "41", "revid": "633110", "url": "https://it.wikipedia.org/wiki?curid=41", "title": "Anni 1990", "text": ""}
{"id": "42", "revid": "1482985", "url": "https://it.wikipedia.org/wiki?curid=42", "title": "Anni 2000", "text": "A cavallo tra il secondo e il terzo millennio, ovvero primo decennio del XXI secolo, \u00e8 stato definito il \"decennio breve\" per la velocit\u00e0 delle innovazioni in tutti i settori e per la durata virtualmente limitata tra il 2001, con il crollo delle Torri Gemelle, e il 2008, con l'inizio della crisi economico-politica del decennio successivo.\nEconomia.\nGli sviluppi economici della prima met\u00e0 del decennio sono stati concentrati sull'Asia e il Sud America e sul loro impatto sul mercato mondiale. L'economia dell'India si \u00e8 integrata grazie alla tecnologia con le nazioni pi\u00f9 industrializzate. La Cina ha avuto un'immensa crescita economica, ed ha ottenuto lo status di potenza mondiale. Molte economie asiatiche fiorite rapidamente hanno avuto crescente domanda di combustibili fossili, le quali insieme ad un calo delle scoperte di giacimenti petroliferi, grossi costi di estrazione e un'agitazione politica mondiale hanno portato a una salita del prezzo del petrolio e una spinta da parte dei governi e del commercio al fine di promuovere lo sviluppo di energie rinnovabili. Comunque, un effetto collaterale della spinta da parte di qualche nazione industrializzata al fine di naturalizzare e utilizzare biocarburanti ha portato a un calo dei rifornimenti di cibo e una conseguente salita del prezzo dello stesso. Questo ha minacciato le nazioni del terzo mondo colpite dall'insufficienza di cibo. L'economia della fine del decennio \u00e8 stata dominata da una crisi economica, iniziata con la crisi dei subprime negli Stati Uniti d'America nel tardo 2007 che ha guidato alla crisi finanziaria dell'Islanda nel 2008-2009 e del Regno Unito nel settembre 2007 e una generale recessione globale. Nel 2009 nasce Bitcoin, la prima Criptovaluta."}
{"id": "43", "revid": "122917643", "url": "https://it.wikipedia.org/wiki?curid=43", "title": "Anni 1940", "text": ""}
{"id": "44", "revid": "104485", "url": "https://it.wikipedia.org/wiki?curid=44", "title": "Anni 1930", "text": "Gli anni 1930, comunemente chiamati anni trenta, sono il decennio che comprende gli anni dal 1930 al 1939 inclusi."}
{"id": "45", "revid": "123655822", "url": "https://it.wikipedia.org/wiki?curid=45", "title": "Anni 1920", "text": "Eventi, invenzioni e scoperte.\n1920.\nIn Italia Giovanni Verga viene nominato senatore a vita\n1926.\nInventano la prima televisione"}
{"id": "46", "revid": "466539", "url": "https://it.wikipedia.org/wiki?curid=46", "title": "Anni 1910", "text": ""}
{"id": "47", "revid": "1652635", "url": "https://it.wikipedia.org/wiki?curid=47", "title": "Anni 1900", "text": "Altri progetti.\nFilippo Tommaso Marinetti che pubblica nel \"Le Figaro\" un quotidiano francese il primo manifesto del futurismo"}
{"id": "48", "revid": "125238227", "url": "https://it.wikipedia.org/wiki?curid=48", "title": "Anni 1890", "text": ""}
{"id": "49", "revid": "174925", "url": "https://it.wikipedia.org/wiki?curid=49", "title": "Anni 1880", "text": ""}
{"id": "50", "revid": "287204", "url": "https://it.wikipedia.org/wiki?curid=50", "title": "Anni 1870", "text": ""}
{"id": "51", "revid": "287204", "url": "https://it.wikipedia.org/wiki?curid=51", "title": "Anni 1860", "text": "Eventi, invenzioni e scoperte.\n1861: L'unificazione d'Italia"}
{"id": "52", "revid": "287204", "url": "https://it.wikipedia.org/wiki?curid=52", "title": "Anni 1850", "text": ""}
{"id": "53", "revid": "287204", "url": "https://it.wikipedia.org/wiki?curid=53", "title": "Anni 1840", "text": ""}
{"id": "54", "revid": "287204", "url": "https://it.wikipedia.org/wiki?curid=54", "title": "Anni 1830", "text": ""}
{"id": "55", "revid": "116983713", "url": "https://it.wikipedia.org/wiki?curid=55", "title": "Anni 1820", "text": ""}
{"id": "56", "revid": "287204", "url": "https://it.wikipedia.org/wiki?curid=56", "title": "Anni 1810", "text": ""}
{"id": "57", "revid": "287204", "url": "https://it.wikipedia.org/wiki?curid=57", "title": "Anni 1800", "text": ""}
{"id": "58", "revid": "92723", "url": "https://it.wikipedia.org/wiki?curid=58", "title": "Lista di astronauti e cosmonauti", "text": "Di seguito la lista, divisa per stato di appartenenza, degli astronauti e cosmonauti. Per la lista in ordine cronologico di selezione degli astronauti vedi Lista degli astronauti per anno di selezione. La lista contiene 581 persone ed \u00e8 aggiornata al 20 dicembre 2021 (atterraggio Sojuz MS-20). In \"corsivo\" sono indicate le missioni suborbitali mentre in celeste le persone nello spazio.\nIn questa lista sono stati inseriti solo gli astronauti definiti tali dalla FAI (cio\u00e8 quelli che hanno raggiunto i 100\u00a0km di altitudine) e non fanno quindi parte di questa lista i seguenti astronauti:"}
{"id": "60", "revid": "287204", "url": "https://it.wikipedia.org/wiki?curid=60", "title": "Anni 1790", "text": ""}
{"id": "61", "revid": "466539", "url": "https://it.wikipedia.org/wiki?curid=61", "title": "Anni 1780", "text": ""}
{"id": "62", "revid": "119363264", "url": "https://it.wikipedia.org/wiki?curid=62", "title": "Anni 1770", "text": ""}
{"id": "63", "revid": "287204", "url": "https://it.wikipedia.org/wiki?curid=63", "title": "Anni 1760", "text": ""}
{"id": "64", "revid": "287204", "url": "https://it.wikipedia.org/wiki?curid=64", "title": "Anni 1260", "text": ""}
{"id": "65", "revid": "838137", "url": "https://it.wikipedia.org/wiki?curid=65", "title": "Anni 1300", "text": ""}
{"id": "66", "revid": "1429175", "url": "https://it.wikipedia.org/wiki?curid=66", "title": "Anni 1310", "text": ""}
{"id": "67", "revid": "70217", "url": "https://it.wikipedia.org/wiki?curid=67", "title": "Anni 1320", "text": ""}
{"id": "68", "revid": "70217", "url": "https://it.wikipedia.org/wiki?curid=68", "title": "Anni 1330", "text": ""}
{"id": "69", "revid": "287204", "url": "https://it.wikipedia.org/wiki?curid=69", "title": "Anni 1340", "text": ""}
{"id": "70", "revid": "70217", "url": "https://it.wikipedia.org/wiki?curid=70", "title": "Anni 1350", "text": ""}
{"id": "71", "revid": "70217", "url": "https://it.wikipedia.org/wiki?curid=71", "title": "Anni 1360", "text": ""}
{"id": "72", "revid": "287204", "url": "https://it.wikipedia.org/wiki?curid=72", "title": "Anni 1370", "text": ""}
{"id": "73", "revid": "287204", "url": "https://it.wikipedia.org/wiki?curid=73", "title": "Anni 1380", "text": ""}
{"id": "76", "revid": "119363275", "url": "https://it.wikipedia.org/wiki?curid=76", "title": "Anni 1750", "text": ""}
{"id": "77", "revid": "70217", "url": "https://it.wikipedia.org/wiki?curid=77", "title": "Anni 1740", "text": ""}
{"id": "78", "revid": "119363260", "url": "https://it.wikipedia.org/wiki?curid=78", "title": "Anni 1730", "text": ""}
{"id": "79", "revid": "287204", "url": "https://it.wikipedia.org/wiki?curid=79", "title": "Anni 1720", "text": ""}
{"id": "80", "revid": "70217", "url": "https://it.wikipedia.org/wiki?curid=80", "title": "Anni 1710", "text": ""}
{"id": "81", "revid": "287204", "url": "https://it.wikipedia.org/wiki?curid=81", "title": "Anni 1700", "text": ""}
{"id": "82", "revid": "240491", "url": "https://it.wikipedia.org/wiki?curid=82", "title": "Alfred Nobel", "text": "\u00c8 noto per essere stato l'inventore della dinamite e l'ideatore e fondatore del premio Nobel.\nBiografia.\nOrigini e formazione.\nLontano discendente dello scienziato e scrittore svedese del XVII secolo Olof Rudbeck e membro della famiglia Nobel (una eminente dinastia di industriali svedesi), nacque da Immanuel Nobel detto \"il Giovane\", a sua volta inventore e ingegnere, e da Karolina Ahlsell. Il padre, dopo una bancarotta, si trasfer\u00ec con moglie e figli a San Pietroburgo, in Russia, nel 1838, dove riusc\u00ec a risollevare le economie di famiglia, entrando nell'industria degli armamenti russi.\nAlfred venne qui istruito privatamente, eccellendo soprattutto in lingue straniere e in chimica (ebbe come insegnante privato lo scienziato Zinin). All'epoca, l'industria degli esplosivi era ferma alla polvere da sparo; tuttavia erano gi\u00e0 in atto promettenti esperimenti chimici sui nitrati come, ad esempio, il nitrobenzene, la nitronaftalina e l'acido picrico. Nel 1850 giunse a Parigi, dove frequent\u00f2 i laboratori dello scienziato Th\u00e9ophile-Jules Pelouze e incontr\u00f2 il professor Ascanio Sobrero, che pochi anni prima, nel 1847, aveva inventato la nitroglicerina. Due anni dopo (1852) si stabil\u00ec negli Stati Uniti, dove perfezion\u00f2 gli studi chimici, collaborando con l'ingegnere minerario Ericsson e brevettando qui anche il primo contatore a gas; nel frattempo, in Russia, l'azienda del padre si accingeva a costruire gli armamenti per la guerra di Crimea. Di estrema importanza furono gli investimenti della famiglia Nobel presso Baku, nell\u2019 attuale Azerbaijan.\nL\u2019estrazione della Nafta, e la conseguente raffinazione rese i Nobel tra i primi magnati dell industria petrolifera.\nL'invenzione della dinamite.\nTornato in Europa, nel 1856, Nobel brevett\u00f2 una serie di perfezionamenti per le bombe. Invent\u00f2 un primo detonatore relativamente sicuro nel 1863, mentre due anni dopo invent\u00f2 il primo tappo di sabbiatura. Purtroppo, il 3 settembre 1864, Emil, il suo fratello pi\u00f9 giovane, perse la vita durante una grave esplosione nel capannone-laboratorio. Altri incidenti meno gravi con la nitroglicerina accaddero nei mesi successivi, finch\u00e9 Alfred, in uno stabilimento di Geesthacht, in Germania, riusc\u00ec a perfezionare l'uso della stessa, attraverso una polvere inerte composta da farina fossile e, in seguito, anche della semplice segatura compressa, rendendo quindi l'esplosivo pi\u00f9 maneggevole, solido e stabile. Nacque cos\u00ec la dinamite, il cui brevetto per\u00f2 venne depositato soltanto agli inizi del 1867. L'invenzione gli consent\u00ec, in breve tempo, di aprire societ\u00e0 e laboratori in una ventina di paesi esteri, fra cui uno dei pi\u00f9 grandi stabilimenti proprio in Italia, presso la localit\u00e0 Valloja di Avigliana, nelle vicinanze di Torino. Socio francese di Nobel e suo rappresentante in Francia fu l'abile imprenditore e politico francese Paul Barbe, assai pi\u00f9 spregiudicato dell'inventore.\nAssommando la disponibilit\u00e0 dei suoi allora 360 brevetti industriali, Nobel divent\u00f2 quindi un ricco imprenditore, acquistando anche la Bofors, una grande industria svedese, e riconoscendo una parte di paternit\u00e0 dell'invenzione della dinamite anche al collega chimico piemontese Sobrero, intestandogli un vitalizio. Dopo la morte del padre, Nobel continu\u00f2 sia i suoi affari che i suoi esperimenti: nel 1875 invent\u00f2 la \"gelignite\", esplosivo gelatinoso ancor pi\u00f9 stabile e potente della dinamite, e nel 1887 brevett\u00f2 la balistite, base della futura cordite.\nL'istituzione del Premio Nobel.\nUna consigliera critica sull'utilizzo della dinamite a scopo bellico fu la sua segretaria pacifista Bertha von Suttner.\nNel 1888, il fratello di Alfred, Ludvig, mor\u00ec mentre si trovava a Cannes. Per errore un giornale francese pubblic\u00f2 il necrologio della morte di Alfred, condannandolo aspramente per l'invenzione della dinamite. Il titolo del necrologio recitava \"Il mercante di morte \u00e8 morto\" (\"Le marchand de la mort est mort\"), continuando poi: \"Alfred Nobel, che divenne ricco trovando il modo di uccidere il maggior numero di persone nel modo pi\u00f9 veloce possibile, \u00e8 morto ieri\".\nA seguito di questo episodio, Nobel avrebbe iniziato a preoccuparsi di come sarebbe stato ricordato dopo la sua morte e sarebbe quindi maturata la volont\u00e0 di lasciare un'eredit\u00e0 migliore. Perci\u00f2 il 27 novembre del 1895 sottoscrisse il suo famoso testamento, con il quale istitu\u00ec quei riconoscimenti che sono diventati noti come premi Nobel.\nGli ultimi anni e la morte.\nFilantropo nella pi\u00f9 classica delle accezioni, negli ultimi anni Alfred Nobel fu sinceramente tormentato in coscienza dalle possibili applicazioni belliche e distruttive delle sue scoperte. In tale contesto contraddittorio istitu\u00ec quindi il premio Nobel, che rese immortale il suo nome, per stimolare con la premiazione la ricerca nei campi che illuminano e aiutano l'essere umano a vivere degnamente. Ebbe anche delle velleit\u00e0 letterarie: scrisse infatti un certo numero di poesie e drammi e pens\u00f2 anche di dedicarsi esclusivamente a questa attivit\u00e0. Non si spos\u00f2 mai; tuttavia, dal 1876 circa, il suo grande amore fu l'austriaca Sofie Hess.\nNel 1896 Nobel mor\u00ec per un'emorragia cerebrale in Italia, nella sua villa sulla Riviera ligure, precisamente a Sanremo, nota in seguito come Villa Nobel. Il suo corpo venne quindi restituito alla Svezia, dove riposa al \"Norra begravningsplatsen\", cimitero di Stoccolma."}
{"id": "83", "revid": "131145", "url": "https://it.wikipedia.org/wiki?curid=83", "title": "Sport individuale", "text": "Lo sport individuale \u00e8 una categoria agonistica, amatoriale o professionistica, in cui l'atleta gareggia per conto proprio.\nDefinizione.\nIn una disciplina individuale l'atleta compete singolarmente, coi risultati ottenuti ascrivibili al ruolino personale anzich\u00e9 collettivo: vi sono anche varianti \u00abdi coppia\u00bb, quali per esempio il \"doppio\" nel tennis e badminton. Una pluralit\u00e0 di atleti pu\u00f2 inoltre gareggiare unitamente, formando una squadra come avviene (tra gli altri) nel ciclismo. Esempi di sport in solitario comprendono discipline con racchetta, lotta, corsa (podistica e motoristica), atletica, nuoto e ginnastica: ricadono inoltre sotto la definizione alcune delle cosiddette attivit\u00e0 estreme, quali l'arrampicata e le specialit\u00e0 acquatiche, nonch\u00e9 pratiche riconducibili all'aspetto ludico tra cui freccette, bowling e bocce.\nPur competendo da solo in campo, l'atleta pu\u00f2 seguire una preparazione condotta dall'allenatore.\nLista.\nGli sport olimpici sono contrassegnati dal simbolo :"}
{"id": "84", "revid": "287204", "url": "https://it.wikipedia.org/wiki?curid=84", "title": "Anni 1290", "text": ""}
{"id": "85", "revid": "767487", "url": "https://it.wikipedia.org/wiki?curid=85", "title": "Anni 1280", "text": ""}
{"id": "86", "revid": "70217", "url": "https://it.wikipedia.org/wiki?curid=86", "title": "Anni 1270", "text": ""}
{"id": "87", "revid": "70217", "url": "https://it.wikipedia.org/wiki?curid=87", "title": "Anni 1250", "text": ""}
{"id": "88", "revid": "465169", "url": "https://it.wikipedia.org/wiki?curid=88", "title": "Anni 1240", "text": ""}
{"id": "89", "revid": "287204", "url": "https://it.wikipedia.org/wiki?curid=89", "title": "Anni 1230", "text": ""}
{"id": "90", "revid": "287204", "url": "https://it.wikipedia.org/wiki?curid=90", "title": "Anni 1220", "text": ""}
{"id": "91", "revid": "287204", "url": "https://it.wikipedia.org/wiki?curid=91", "title": "Anni 1210", "text": ""}
{"id": "92", "revid": "287204", "url": "https://it.wikipedia.org/wiki?curid=92", "title": "Anni 1200", "text": ""}
{"id": "93", "revid": "287204", "url": "https://it.wikipedia.org/wiki?curid=93", "title": "Anni 1410", "text": ""}
{"id": "94", "revid": "1718925", "url": "https://it.wikipedia.org/wiki?curid=94", "title": "Anni 1420", "text": ""}
{"id": "95", "revid": "70217", "url": "https://it.wikipedia.org/wiki?curid=95", "title": "Anni 1430", "text": ""}
{"id": "96", "revid": "287204", "url": "https://it.wikipedia.org/wiki?curid=96", "title": "Anni 1440", "text": ""}
{"id": "97", "revid": "70217", "url": "https://it.wikipedia.org/wiki?curid=97", "title": "Anni 1450", "text": ""}
{"id": "98", "revid": "287204", "url": "https://it.wikipedia.org/wiki?curid=98", "title": "Anni 1460", "text": ""}
{"id": "99", "revid": "287204", "url": "https://it.wikipedia.org/wiki?curid=99", "title": "Anni 1470", "text": ""}
{"id": "100", "revid": "916580", "url": "https://it.wikipedia.org/wiki?curid=100", "title": "Anni 1480", "text": ""}
{"id": "101", "revid": "56620", "url": "https://it.wikipedia.org/wiki?curid=101", "title": "Anni 1490", "text": ""}
{"id": "102", "revid": "968255", "url": "https://it.wikipedia.org/wiki?curid=102", "title": "Anni 1500", "text": ""}
{"id": "104", "revid": "287204", "url": "https://it.wikipedia.org/wiki?curid=104", "title": "Anni 60", "text": ""}
{"id": "105", "revid": "697352", "url": "https://it.wikipedia.org/wiki?curid=105", "title": "Anni 90", "text": ""}
{"id": "112", "revid": "154893", "url": "https://it.wikipedia.org/wiki?curid=112", "title": "Anni 970", "text": ""}
{"id": "113", "revid": "287204", "url": "https://it.wikipedia.org/wiki?curid=113", "title": "Anni 980", "text": ""}
{"id": "114", "revid": "1737353", "url": "https://it.wikipedia.org/wiki?curid=114", "title": "Anni 990", "text": "Personaggi.\nNel 996 muore il re di Francia Ugo Capeto, capostipite della dinastia dei Capetingi. Il suo successore fu Roberto II"}
{"id": "115", "revid": "224923", "url": "https://it.wikipedia.org/wiki?curid=115", "title": "Anni 1000", "text": ""}
{"id": "116", "revid": "116497898", "url": "https://it.wikipedia.org/wiki?curid=116", "title": "Anni 1010", "text": ""}
{"id": "117", "revid": "70217", "url": "https://it.wikipedia.org/wiki?curid=117", "title": "Anni 1020", "text": ""}
{"id": "118", "revid": "79674071", "url": "https://it.wikipedia.org/wiki?curid=118", "title": "Anni 1030", "text": ""}
{"id": "119", "revid": "767487", "url": "https://it.wikipedia.org/wiki?curid=119", "title": "Anni 1040", "text": ""}
{"id": "120", "revid": "849818", "url": "https://it.wikipedia.org/wiki?curid=120", "title": "Anni 1050", "text": ""}
{"id": "121", "revid": "70217", "url": "https://it.wikipedia.org/wiki?curid=121", "title": "Anni 1190", "text": ""}
{"id": "122", "revid": "113557944", "url": "https://it.wikipedia.org/wiki?curid=122", "title": "Anni 1180", "text": ""}
{"id": "123", "revid": "113558005", "url": "https://it.wikipedia.org/wiki?curid=123", "title": "Anni 1170", "text": ""}
{"id": "124", "revid": "113558140", "url": "https://it.wikipedia.org/wiki?curid=124", "title": "Anni 1160", "text": ""}
{"id": "125", "revid": "670021", "url": "https://it.wikipedia.org/wiki?curid=125", "title": "Anni 1150", "text": ""}
{"id": "126", "revid": "109443570", "url": "https://it.wikipedia.org/wiki?curid=126", "title": "Anni 1140", "text": ""}
{"id": "127", "revid": "767487", "url": "https://it.wikipedia.org/wiki?curid=127", "title": "Anni 1130", "text": ""}
{"id": "128", "revid": "767487", "url": "https://it.wikipedia.org/wiki?curid=128", "title": "Anni 1120", "text": ""}
{"id": "129", "revid": "70217", "url": "https://it.wikipedia.org/wiki?curid=129", "title": "Anni 1110", "text": ""}
{"id": "130", "revid": "70217", "url": "https://it.wikipedia.org/wiki?curid=130", "title": "Anni 1100", "text": ""}
{"id": "131", "revid": "79674166", "url": "https://it.wikipedia.org/wiki?curid=131", "title": "Anni 1090", "text": ""}
{"id": "132", "revid": "79674133", "url": "https://it.wikipedia.org/wiki?curid=132", "title": "Anni 1080", "text": ""}
{"id": "133", "revid": "70217", "url": "https://it.wikipedia.org/wiki?curid=133", "title": "Anni 1070", "text": ""}
{"id": "134", "revid": "79674169", "url": "https://it.wikipedia.org/wiki?curid=134", "title": "Anni 1060", "text": ""}
{"id": "140", "revid": "11959", "url": "https://it.wikipedia.org/wiki?curid=140", "title": "Austria", "text": "LAustria (in tedesco: \"\u00d6sterreich\", ; in austro-bavarese: \"\u00c9sterreich\"), ufficialmente Repubblica d'Austria (in tedesco: \"Republik \u00d6sterreich\"; ), \u00e8 una repubblica federale composta da nove L\u00e4nder, membro dell'Unione europea, situato nell'Europa centrale. Confina con Svizzera (Cantone dei Grigioni, Canton San Gallo) e Liechtenstein a ovest, Slovenia e Italia (Friuli-Venezia Giulia, Trentino-Alto Adige, Veneto) a sud, Ungheria a est, Slovacchia a nord-est, Germania (Baviera) e Repubblica Ceca a nord.\nStato senza sbocco sul mare, con capitale la citt\u00e0 di Vienna posta sulle rive del fiume Danubio, le sue origini moderne risalgono al IX secolo, quando il territorio dell'Alta e della Bassa Austria divenne sempre pi\u00f9 popolato. Il nome \"Ostarrichi\" \u00e8 attestato per la prima volta in un documento ufficiale dal 996 di Ottone I. Da allora questa parola si evolse in \"\u00d6sterreich\".\n\u00c8 una democrazia rappresentativa parlamentare (sebbene il presidente sia eletto direttamente dai cittadini) ed \u00e8 uno dei sei paesi europei che hanno dichiarato la neutralit\u00e0 permanente, nonch\u00e9 tra i pochi paesi al mondo che include il concetto di neutralit\u00e0 eterna nella sua costituzione. \u00c8 membro delle Nazioni Unite dal 1955 mentre l'ingresso nell'Unione europea \u00e8 avvenuto il 1\u00ba gennaio 1995.\nEtimologia.\nLa prima menzione scritta del nome \"Austria\" si trova nell'opera \"Historia Langobardorum\" e risale al 796. Il nome \"\u00d6sterreich\" \u00e8 derivato dal vecchio tedesco \"Ostarr\u00eechi\" (territorio orientale). Il nome fu latinizzato come \"Austria\" (nel significato di \"territorio orientale\", cos\u00ec come l'Austria longobarda, e non meridionale come ad esempio il termine australe) e \"Reich\" che potrebbe anche significare \"impero\", almeno nel contesto dell'Impero austro-ungarico o del Sacro Romano Impero, anche se non nel contesto della moderna Repubblica d\"\u00d6sterreich\". Il termine probabilmente trae origine da una traduzione volgare del nome latino medievale della regione: \"Marchia orientalis\", che si traduce anche come \u201cmarca orientale\u201d o \"confine orientale\", in quanto situata sul margine orientale del Sacro Romano Impero, che \u00e8 stato anche rispecchiato nel nome \"Ostmark\".\nTuttavia, Friedrich Heer, uno dei pi\u00f9 importanti storici austriaci nel XX secolo, ha dichiarato nel suo libro \"Der Kampf um die \u00f6sterreichische Identit\u00e4t \"(la lotta sull'identit\u00e0 austriaca), che la forma germanica \"Ostarr\u00eechi\" non \u00e8 stata una traduzione della parola latina, ma entrambe il risultato di un termine molto pi\u00f9 antico risalente alle lingue celtiche della regione: pi\u00f9 di anni fa, la maggior parte del paese veniva chiamato \"Norig\" dalla popolazione celtica (cultura di Hallstatt); \"No-\" o \"Nor-\" significava Est o Orientale, mentre \"Rig\" \u00e8 stato correlato al moderno \"Reich\" tedesco: regno (tra le altre cose). Di conseguenza \"Norig\" significherebbe \"Ostarr\u00eechi\" e \"\u00d6sterreich\", cos\u00ec come Austria: il nome celtico sarebbe stato in seguito latinizzato in Noricum, all'epoca della conquista romana della regione.\nLa denominazione ufficiale \u00e8 \"Repubblica d'Austria\" (\"Republik \u00d6sterreich\"). Dopo la caduta dell'Impero austro-ungarico nel 1918 venne originariamente conosciuta come \"Republik Deutsch\u00f6sterreich\" (\"Repubblica dell'Austria Tedesca\"), ma fu costretta a cambiare la sua denominazione in \"Repubblica d'Austria\" nel 1919 con il Trattato di Saint-Germain. Il nome venne cambiato di nuovo nel corso del regime austro-fascista (1934-1938) in \"Stato Federale d'Austria\" (\"Bundesstaat \u00d6sterreich\"), seguito dall\"Ostmark\" della Germania nazista post-Anschluss; ma restaurato alla versione precedente dopo aver riacquistato l'indipendenza e la nascita della \"Seconda Repubblica\" (\"Zweite Republik\", 1955 - presente).\nStoria.\nAnticamente abitata dai Celti e dagli Illiri nella parte orientale; l'avanzata dei Celti ridusse sensibilmente la presenza degli Illiri che ripararono principalmente sulle coste adriatiche.\nFu conquistata da Romani e per secoli fece parte dell'Impero Romano. Longobardi, Ostrogoti, Bavari, Alemanni e Franchi ne occuparono il territorio che fu germanizzato. L'Austria fin\u00ec sotto il dominio dei Babenberg dal X al XIII secolo. I Babenberg vennero quindi scalzati dagli Asburgo, la cui linea continu\u00f2 a governare l'Austria fino al XX secolo.\nPoco prima dello scioglimento del Sacro Romano Impero germanico nel 1806, venne fondato l'Impero austriaco (1804), che fu trasformato nel 1867 nella doppia monarchia dell'Austria-Ungheria. Dopo la sconfitta delle Potenze Centrali nella prima guerra mondiale, l'impero fu diviso in diversi Stati indipendenti, mentre altri estesi territori furono ceduti ad altre potenze vincitrici del conflitto, portando cos\u00ec l'Austria a ottenere la forma odierna. Nel 1918 l'Austria divenne una repubblica, con il nome di \"Repubblica dell'Austria Tedesca\" (\"Republik Deutsch\u00f6sterreich\"), sebbene le fosse imposto il cambio di nome a \"Repubblica d'Austria\". L'Austria mantenne istituzioni democratico-rappresentative fino al 1934, quando il Cancelliere federale Engelbert Dollfu\u00df dopo un breve governo autoritario (sciolse il parlamento nel 1933, seguendo l'esempio fascista) venne ucciso in un attentato nazista finalizzato all'annessione dell'Austria alla Germania nazista.\nL'Austria fu infine annessa al Terzo Reich nel 1938 (il cosiddetto \"Anschluss\"), anche se una parte degli austriaci non ne fu entusiasta, a quanto scrive un testimone come il fascista Manlio Morgagni. Alla fine della seconda guerra mondiale, dopo la sconfitta nazista, l'Austria venne occupata dagli Alleati fino al 1955, quando lo Stato divenne nuovamente indipendente, a condizione che rimanesse neutrale. Nonostante ci\u00f2, dopo il collasso del comunismo, in Europa Orientale, l'Austria venne sempre pi\u00f9 coinvolta nelle questioni europee: nel 1995 entr\u00f2 a far parte dell'Unione europea e nel 1999 della zona dell'Euro.\nGeografia.\nDati generali.\nL'Austria \u00e8 uno Stato situato nell'Europa centrale sul versante settentrionale della parte orientale dell'arco alpino, in particolare comprende parte delle Alpi Retiche e tutto il gruppo delle Alpi Orientali (Alpi Austriache, Tauri, Alpi Noriche e Carniche). Tre quinti del Paese sono occupati da territorio alpino. Muovendosi verso oriente l'altitudine dei rilievi delle Alpi Orientali cala progressivamente in direzione dei Carpazi e della pianura ungherese.\nIl punto pi\u00f9 occidentale del paese si trova a , in corrispondenza del fiume Reno nei pressi del comune di Bangs nello Stato Federato del Vorarlberg. \u00c8 da notare per\u00f2 che non vi \u00e8 un accordo preciso che definisca i confini internazionali tra Austria, Svizzera e Germania all'interno dello specchio del Lago di Costanza. Il punto pi\u00f9 orientale del Paese \u00e8 a \u00e8 nel territorio del Comune di Deutsch Jahrndorf nello Stato Federato del Burgenland.\nIl punto pi\u00f9 settentrionale del Paese \u00e8 il torrente Neum\u00fchlbach () nei pressi di Rottal, Alta Austria, anche se il centro abitato pi\u00f9 settentrionale \u00e8 il comune di Haugschlag, Alta Austria, () mentre il punto pi\u00f9 meridionale () \u00e8 situato nelle Alpi di Kamnik e della Savinja, in Carinzia.\nL'Austria confina a nord con la Repubblica Ceca (), a nord-ovest con la Germania (), a est con la Slovacchia () e l'Ungheria, a sud-ovest con l'Italia e a sud-est con la Slovenia, a ovest con la Svizzera e il Liechtenstein. La Kleinwalsertal e il paese di Jungholz sono raggiungibili solo dalla Germania. Il paese di Samnaun (Svizzera) fino a era raggiungibile unicamente dall'Austria. Il territorio austriaco si estende per in direzione est-ovest e per in direzione nord-sud. La superficie complessiva del paese \u00e8 pari a e senza contare la superficie acquatica, il paese non ha sbocchi sul mare.\nMorfologia.\nIl territorio \u00e8 in gran parte ricoperto di catene montuose. Le principali catene sono: Alpi Venoste, e a nord Alpi Noriche, Alti Tauri con la vetta pi\u00f9 alta del paese: il Gro\u00dfglockner, e le Alpi Salisburghesi. Altre cime importanti sono il Palla Bianca, il Wildspitze e il Gro\u00dfvenediger.\nIdrografia.\nGran parte del territorio del paese () \u00e8 compreso nel bacino del fiume Danubio e quindi del Mar Nero. Fanno eccezione il Vorarlberg () che \u00e8 compreso nel bacino del Reno e quindi del Mare del Nord e una piccola parte del Massiccio Boemo () che \u00e8 tributario dell'Elba tramite il fiume Moldava.\nFiumi.\nL'Austria \u00e8 attraversata dal Danubio che scorre nel Paese per circa in direzione est. Il Danubio entra nel territorio austriaco in corrispondenza della citt\u00e0 bavarese di Passavia (Passau) subito dopo la confluenza con i fiumi Eno (Inn) e Ilz, e ne esce, dopo averne attraversato la Capitale, e aver segnato per un breve tratto il confine fra Austria e Slovacchia, a ovest di Bratislava. Sono affluenti del Danubio (elencati da ovest a est):\nClima e ambiente.\nIl clima nelle regioni montuose \u00e8 prevalentemente di tipo alpino, essendo il territorio prevalentemente montuoso, con estati per lo pi\u00f9 fresche e ventilate e inverni freddi e rigidi. La vegetazione \u00e8 molto rigogliosa con boschi di conifere e latifoglie. A est, nella pianura pannonica e lungo la valle del Danubio, il clima mostra caratteristiche continentali con temperature pi\u00f9 calde e meno pioggia che nelle zone alpine. A sud invece la regione \u00e8 caratterizzata da un vento caldo, chiamato \"f\u00f6hn\", che favorisce la coltura della vite e della frutta.\nEffetti del riscaldamento globale.\nLa crisi climatica colpisce l'Austria in vari modi. La relazione di valutazione austriaca sui cambiamenti climatici 2014 (\u00d6sterreichischer Sachstandsbericht Klimawandel 2014) fornisce i seguenti risultati: In Austria, la temperatura \u00e8 aumentata di quasi 2 \u00b0C nel periodo dal 1880 al 2014. Nello stesso periodo, la temperatura \u00e8 aumentata a livello globale di soli 0,85 \u00b0C. Le misure finora adottate dall'Austria non coprono il contributo previsto del paese al raggiungimento dell'obiettivo globale di 2 \u00b0C. Nel 21\u00ba secolo, ci si pu\u00f2 aspettare un aumento delle precipitazioni nel semestre invernale e una diminuzione nel semestre estivo. La durata del manto nevoso si \u00e8 ridotta negli ultimi decenni, soprattutto ad altitudini medio-alte (circa 1000 m). Tutti i ghiacciai misurati in Austria hanno chiaramente perso area e volume nel periodo dal 1980. Ad esempio, nelle Alpi meridionali \u00d6tztal, la pi\u00f9 grande area glaciale contigua in Austria, l'area del ghiacciaio \u00e8 diminuita da 144,2 km\u00b2 nel 1969 a 126,6 km\u00b2 nel 1997 e 116,1 km\u00b2 nel 2006. Frane, cascate e altri fenomeni gravitazionali aumentano significativamente nelle regioni montane. Il rischio di incendi boschivi aumenter\u00e0 in Austria. I disturbi negli ecosistemi forestali aumentano di intensit\u00e0 e frequenza in tutti gli scenari climatici discussi. Gli ecosistemi con un lungo periodo di sviluppo e gli habitat delle Alpi sopra la linea degli alberi sono particolarmente colpiti dai cambiamenti climatici. Il turismo invernale continuer\u00e0 a subire pressioni a causa del costante aumento delle temperature.\nPopolazione.\nCirca il 90% della popolazione austriaca \u00e8 di ceppo bavarese, il restante 10% proviene principalmente dalle nazioni circostanti: ungheresi (che vi sono fluiti durante l'Impero austro-ungarico) e slavi. Gli Stati federati di Carinzia e Stiria ospitano una significativa minoranza slovena di circa membri, nello Stato di Burgenland c'\u00e8 una minoranza croata e ungherese.\nL'Austria, composta da 9 Stati federati, \u00e8 caratterizzata dalla distribuzione poco omogenea della popolazione. La densit\u00e0 demografica \u00e8 bassa nelle regioni alpine, mentre nelle valli del Danubio ci sono maggiori concentrazioni. Circa un quinto della popolazione totale si concentra nell'area urbana di Vienna, mentre altre citt\u00e0 sono di piccole dimensioni e a stento raggiungono i abitanti. Ancora elevata \u00e8 la percentuale di popolazione che vive nei villaggi \"rurali\".\n e tende a un progressivo invecchiamento.\n\u00c8 rilevante la presenza di lavoratori stranieri, provenienti soprattutto dall'area balcanica e dalla Turchia, anche se gli immigrati hanno avuto difficolt\u00e0 a integrarsi nell'area austriaca. .\nEtnie.\nAustriaci 91,0%, Tedeschi 1,0%, Bosniaci 1,5%, Turchi 1,5%, Serbi 1,5%, Rumeni 1,3%, altri 2,5%.\nReligione.\nNegli ultimi quarant'anni del XX secolo si \u00e8 assistito a una progressiva riduzione del numero di coloro che professano la religione cristiana: i cattolici rappresentano nel 2010 il 64% della popolazione (erano l'89% nel 1951) e i protestanti il 4% (nel 1962 il 6,2%). I fedeli ortodossi rappresentano nel 2018 8,8% della popolazione. Sono d'altra parte aumentati coloro che non dichiarano nessun'appartenenza religiosa: nel 2001 il 12% degli austriaci non dichiara alcun'appartenenza religiosa (erano il 3,8% nel 1962).\nGli ebrei hanno vissuto nell'area che ora forma la Repubblica Austriaca per secoli. Una gran parte della comunit\u00e0 ebraica austriaca emigr\u00f2 durante gli anni 1930, e molti di quelli che restarono vennero uccisi durante l'Olocausto. Nel 1930 l'Austria ospitava almeno ebrei e alle persecuzioni ne sopravvissero solo . Le stime del 2001 parlano di una comunit\u00e0 ebraica piccola ma in espansione (ha accolto numerosi israeliti russi e ucraini), compresa tra le e le persone. L'islam, in espansione in seguito all'arrivo di numerosi immigrati, si attesta all'8% nel 2016.\nLingue.\nLa lingua ufficiale, il tedesco \u00e8 parlata da quasi tutti i residenti. La natura montuosa del terreno ha portato allo sviluppo di numerosi dialetti, che appartengono tutti al gruppo austro-bavarese, con l'eccezione di un dialetto che appartiene al gruppo di dialetti alemanni nella regione del Vorarlberg.\nIl dialetto bavarese \u00e8 parlato nel Tirolo ed \u00e8 anche la madrelingua di molti abitanti dell'Alto Adige italiano.\nOrdinamento dello Stato.\nL'Austria \u00e8 una repubblica federale divisa in nove Stati federati.\nCostituzione.\nLa Costituzione dell'Austria (\u00d6sterreichische Bundesverfassung) risale al 1 ottobre 1920.\nSuddivisioni.\nL'Austria \u00e8 composta da 9 Stati federati (tedesco: \"Bundesland\", plurale: \"Bundesl\u00e4nder\") a loro volta suddivisi in 84 Distretti (\"Bezirk\" plurale \"Bezirke\") e 15 Citt\u00e0 a Statuto Autonomo (\"Statutarstadt\", plurale \"Statutarst\u00e4dte\"). Gli 84 Distretti sono suddivisi in Comuni (\"Gemeinde\", plurale \"Gemeinden\").\nCitt\u00e0 principali.\nLe citt\u00e0 principali sono la capitale Vienna e i capoluoghi degli altri 8 Stati federati: St. P\u00f6lten, Linz, Salisburgo (Salzburg), Innsbruck, Bregenz, Klagenfurt, Graz ed Eisenstadt. Fra le citt\u00e0 non capoluogo dei Bundesl\u00e4nder le pi\u00f9 popolose sono Wels e Villaco (Villach).\nIstituzioni.\nL'Austria \u00e8 una repubblica parlamentare federale. Il Presidente federale (tedesco: \"Bundespr\u00e4sident\") \u00e8 eletto ogni sei anni a suffragio universale diretto. Il Presidente a sua volta nomina il Cancelliere, espressione della maggioranza parlamentare; tradizionalmente \u00e8 il leader del partito di maggioranza relativa. Il Parlamento austriaco consta due \"camere\", il \"Consiglio federale austriaco\" (\"Bundesrat\"), composto da 64 rappresentanti degli Stati federati, a seconda della popolazione, e il \"Consiglio nazionale austriaco\" (\"Nationalrat\") (sola Camera con la quale il Potere esecutivo intrattiene il rapporto di fiducia), composto da 183 membri eletti direttamente.\nOrdinamento scolastico.\nL'istruzione scolastica \u00e8 obbligatoria da 6 a 15 anni.\nScuola Primaria/Volksschule (6-10 anni),\nScuola Secondaria/ Hauptschule o AHS-Unterstufe (10-14 anni)\nAnno integrativo prima delle superiori/Polytechnische Schule (PTS) (14-15 anni)\nSuperiori/Upper level (15-18 anni).\nUniversit\u00e0.\nLa pi\u00f9 antica universit\u00e0 austriaca e, in genere, dei paesi di lingua tedesca \u00e8 l'Universit\u00e0 di Vienna, fondata il 12 marzo 1365 dal Duca Rodolfo IV d'Asburgo e dai fratelli Alberto III d'Asburgo e Leopoldo III d'Asburgo, da cui proviene il nome aggiuntivo di Alma Mater Rudolphina.\nSistema sanitario.\nLa nazione austriaca ha un sistema sanitario a due livelli in cui i cittadini possono ricevere assistenza pubblica, ma hanno anche la possibilit\u00e0 di stipulare un'assicurazione sanitaria privata supplementare. L'assistenza sanitaria in Austria \u00e8 universale per i residenti in Austria e per quelli provenienti da altri Paesi dell'UE.\nForze armate.\nLe Forze armate austriache sono nate nel 1955 in seguito all'indipendenza della Seconda Repubblica austriaca.\nContano - uomini e hanno una mobilitazione di uomini.\nForze di polizia.\nLe forze di polizia in Austria sono inquadrate nella Direzione generale di pubblica sicurezza, una suddivisione del Ministero federale dell'Interno. Il sistema delle forze dell'ordine \u00e8 stato profondamente riformato nel 2005, alcuni corpi di polizia sono stati sciolti e i loro appartenenti sono confluiti in nuovi soggetti appositamente creati. La riforma del 2005 ha portato allo scioglimento della: Bundesgendarmerie (gendarmeria federale, nata nel 1849), del Bundessicherheitswachekorps (corpo federale guardie di sicurezza) e del Kriminalbeamtenkorps (corpi investigativi); tutti confluiti nella polizia federale.\nAlla Direzione generale di pubblica sicurezza rispondono:\nPolitica.\nPolitica interna.\nIl Parlamento \u00e8 bicamerale ed \u00e8 costituito dal Nationalrat di 183 seggi (dieta nazionale), i cui membri sono direttamente eletti dal popolo per una durata di 5 anni e dal Bundesrat (dieta federale) che rappresenta, tramite alcuni delegati, le 9 Regioni. Dal 1945 al 1970 l'Austria fu governata dal Partito Popolare Austriaco (\u00d6VP), Democratico-Cristiano e poi Conservatore. Nel 1970 le elezioni furono vinte dal Partito Socialdemocratico Austriaco (SP\u00d6), guidato da Bruno Kreisky. I socialdemocratici avrebbero dominato il Governo per tre decenni, con i cancellieri Kreisky, Fred Sinowatz, Franz Vranitzky e Viktor Klima.\nIn seguito alla sconfitta socialdemocratica alle elezioni del 3 ottobre 1999 e all'impossibilit\u00e0 di formare una coalizione a guida socialdemocratica, il 4 febbraio 2000 venne formata una coalizione di destra, consistente dei popolari e dei liberali (FP\u00d6). Comunque, dopo qualche tumulto interno sulla politica e la leadership del partito, il Cancelliere Federale Wolfgang Sch\u00fcssel (\u00d6VP) annunci\u00f2 il 9 settembre 2002 che si sarebbero tenute elezioni generali anticipate per la fine di novembre.\nIl 24 novembre la \u00d6VP vinse (42,3%) ma non ottenne la maggioranza assoluta (79 seggi su 183). Dopo le elezioni lunghissimi colloqui (\"Sondierungsgespr\u00e4che\") si svolsero tra l'\u00d6VP e gli altri maggiori partiti: FP\u00d6, SP\u00d6 e Verdi. Il 28 febbraio 2003, la coalizione tra \u00d6VP ed FP\u00d6 venne continuata, sempre con Wolfgang Sch\u00fcssel (\u00d6VP) come Cancelliere Federale. Il suo Vice Cancelliere fu Herbert Haupt (FP\u00d6) fin quando non venne rimpiazzato da Hubert Gorbach (FP\u00d6) il 20 ottobre 2003.\nNelle elezioni del 1\u00ba ottobre 2006, l'SP\u00d6 super\u00f2 (35,34% dei voti e 67 seggi) la \u00d6VP (34,33% e 66 seggi) e divenne Cancelliere il suo leader Alfred Gusenbauer, anche se si dovette piegare a una grande coalizione, non avendo ottenuto la maggioranza assoluta.\nLa difficile coabitazione di SP\u00d6 e \u00d6VP port\u00f2 alle elezioni politiche anticipate che si tennero nel settembre 2008. Dalle urne usc\u00ec nuovamente un paese frazionato con nessun partito capace di formare da solo un governo stabile. Da rilevare \u00e8 il considerevole aumento dei due partiti di destra, FP\u00d6 e BZ\u00d6, i quali, se non fossero divisi per motivi di contrasti personali, avrebbero lo stesso peso del partito socialdemocratico.\nAl 2008 la Dieta Nazionale austriaca (183 seggi) \u00e8 cos\u00ec composta:\nL'SP\u00d6, sebbene indebolita dai risultati, \u00e8 risultata ancora primo partito e il Presidente della Repubblica ha quindi conferito a Werner Faymann (SP\u00d6) l'incarico di formare il nuovo Governo. Josef Pr\u00f6ll (\u00d6VP) \u00e8 stato nominato invece Vice Cancelliere. Il nuovo gabinetto \u00e8 quindi una riedizione della grande coalizione che governava l'Austria dal 2006. Le elezioni regionali del 2009 in Carinzia hanno confermato la tendenza dell'elettorato austriaco di premiare i due partiti di destra (specie la BZ\u00d6) a danno dei due storici partiti austriaci.\nEconomia.\nL'Austria, con la sua economia di mercato ben sviluppata e la sua alta qualit\u00e0 della vita, (il servizio verso le madri incinte e gli anziani \u00e8 uno dei migliori a livello europeo, altissimo il livello di istruzione, visto l'alto tasso di alfabetizzazione) \u00e8 strettamente legata alle altre economie dell'Unione europea, specialmente a quella tedesca. Il rallentamento della crescita economica in Germania e del resto d'Europa (in seguito alla crisi del 2009) e del mondo ha influenzato l'Austria, rallentandone l'incremento. Tuttavia il paese ha reagito bene alla crisi e il PIL sta tornando a crescere.\nSi allevano bovini e si coltivano barbabietole da zucchero, cereali e alberi da frutta. Celebre in tutto il mondo \u00e8 il comparto alimentare dolciario, la Torta Sacher \u00e8 la torta pi\u00f9 conosciuta. Particolarmente sviluppata \u00e8 la coltura delle viti con cui si fanno degli ottimi vini bianchi, in particolare nella Bassa Austria, Burgenland e Stiria. Per lungo tempo i settori siderurgico e metallurgico hanno rappresentato una voce molto importante nell'economia austriaca. Nelle regioni dell'Austria superiore e della Stiria in particolare sono sorte molte industrie, agevolate dalla ricchezza di risorse minerarie del territorio come lignite, ferro, piombo, magnesite e alla disponibilit\u00e0 di risorse energetiche, soprattutto di quella idroelettrica.\nQuindi il settore industriale \u00e8 limitato territorialmente alle citt\u00e0 di Vienna, Linz e Graz.\nLa crisi del settore negli anni settanta ha fatto crescere l'importanza di nuovi comparti: chimico, meccanica di precisione, apparecchi ottici, tessile, che si sono specializzati in produzioni di qualit\u00e0 molto elevata. Il settore terziario d\u00e0 lavoro a quasi 7 austriaci su 10 contribuendo per il 71% al PIL nazionale. Il sistema dei trasporti austriaco supporta adeguatamente un flusso commerciale interno ed esterno, (Italia, Germania, Svizzera i principali partner commerciali) ponendo al suo centro Vienna. Dalla capitale, infatti, parte un ramificato complesso di linee ferroviarie () e stradali (), costruite nel pi\u00f9 assoluto rispetto del naturale paesaggio austriaco. Molto intenso \u00e8 anche il traffico fluviale che sfrutta l'estensione del Danubio. Importantissimo nell'economia del paese \u00e8 il turismo, sia per quanto riguarda le citt\u00e0 d'arte, Vienna, Linz e Salisburgo in primis, sia per il turismo invernale, con localit\u00e0 rinomate e modernamente attrezzate per lo sci alpino. Di una certa importanza anche il turismo estivo, nelle localit\u00e0 dei laghi carinziani e salisburghesi.\nEurozona.\nL'Austria \u00e8 tra gli undici paesi che hanno adottato l'euro come moneta nazionale, gi\u00e0 nel 1999; l'euro \u00e8 entrato in circolazione il 1\u00ba gennaio 2002, in sostituzione dello scellino austriaco. L'Austria \u00e8 tra i paesi che ha deciso di avere il rovescio delle monete tutti diversi, come l'Italia.\nTrasporti.\nLa rete autostradale austriaca non \u00e8 molto estesa, anche a causa del territorio alpino su cui si sviluppa il Paese. In particolare non esiste una trasversale Est-Ovest, ma quattro direttrici Nord-Sud che collegano il paese con i principali Stati confinanti (Italia, Germania e Slovenia). Ne consegue che alcune regioni contigue, come il Tirolo del Nord, il Salisburghese e il Tirolo orientale, non sono collegate tra di loro per mezzo di strade a scorrimento veloce.\nPer circolare sulle autostrade austriache \u00e8 necessario munirsi di un bollino disponibile segnatamente presso le stazioni di rifornimento. Il contrassegno esiste in tre versioni: per 10 giorni, due mesi o annuale.\nCultura.\nArte.\nLe prime testimonianze artistiche risalirono alle sculture e ai prodotti di oreficeria del 780 d.C. conservati presso il monastero di Kremsm\u00fcnster. Dal 1100 vennero eretti sul territorio austriaco numerosi castelli e abbazie per opera dei cistercensi, ma per lo sviluppo dell'arte bisogner\u00e0 attendere l'affermazione degli Asburgo, seppur sotto l'influsso iniziale tedesco e francese. Dal XIII secolo alla scultura lignea si affianc\u00f2 quella in pietra realistica, che ebbe il suo centro a Vienna presso i cantieri della cattedrale di Santo Stefano.\nSe agli inizi del Quattrocento si afferm\u00f2 il gotico cortese, ben rappresentato da Han von T\u00fcbigen, verso la met\u00e0 del secolo si ebbe un ritorno del realismo, i cui migliori rappresentanti furono Conrad Laib per la pittura e Jacob Kaschauer per la scultura. In questo secolo molto forti furono le influenze fiamminghe. Nel Cinquecento si impose il naturalismo della Scuola Danubiana e alla corte di Massimiliano I si affiancarono molti artisti rinascimentali tedeschi, sulle cui opere aleggi\u00f2 la derivazione italiana.\nIl Seicento viene ricordato per le pregevoli costruzioni del duomo di Salisburgo, di importanti palazzi e opere di impronta barocca, come la Collegiata di Salisburgo. Al barocco segu\u00ec il neoclassicismo e il romanticismo contraddistinto dal recupero di stili diversi, tra i quali il \"Biedermeier\". Dalla met\u00e0 dell'Ottocento Vienna conquist\u00f2 una posizione di assoluto primo piano nelle arti, giustificata dalla fioritura del razionalismo e del movimento di avanguardia \"Secessione viennese\", nell'orbita del liberty. Anche l'espressionismo e l'astrattismo fecero proselitismo in Austria. Importante l'esperienza dell'architettura austriaca moderna. Tra gli esponenti di spicco del periodo della Secessione viennese ricordiamo Gustav Klimt (1862-1918)\nPatrimoni dell'umanit\u00e0.\nBen 12 siti dell'Austria sono iscritti nella Lista dei patrimoni dell'umanit\u00e0 dell' UNESCO.\nLetteratura.\nPer quanto riguarda il passato, talvolta, non appare semplice distinguere il contributo della letteratura austriaca separato nitidamente dalla letteratura tedesca. Basti pensare a tal proposito che alle origini della letteratura tedesca bisogna inserire un'opera come l'epopea dei Nibelunghi, nata in un ambiente austro-bavarese. Inoltre sul territorio austriaco, durante il Medioevo fu fertile la produzione di lirica cortese, cos\u00ec come dal Seicento all'Ottocento si diffuse il filone della comicit\u00e0 popolare, dal quale scatur\u00ec il genere della \"farsa magica\".\nTra gli scrittori austriaci pi\u00f9 noti vi sono Hugo von Hofmannsthal, Franz Grillparzer, Joseph Roth, Arthur Schnitzler, Johann Nestroy, Robert Musil, Karl Kraus, Friedrich Torberg, Felix Mitterer, Thomas Bernhard, Peter Handke, Premio Nobel per la letteratura del 2019, Leo Perutz, Stefan Zweig. Tra gli scrittori moderni e contemporanei vanno menzionati Bertha von Suttner, vincitrice del premio Nobel per la pace nel 1905 e Elfriede Jelinek, Premio Nobel per la letteratura nel 2004.\nTeatro.\nIl rito liturgico fu alla base del teatro in Austria, che venne strutturato e organizzato intorno al Medioevo. Dal Seicento le corti disposero di teatri, nei quali svolgevano attivit\u00e0 permanenti gruppi stabili di attori. Questa fu l'origine dei teatri stabili ottocenteschi, luoghi di diffusione di arte drammatica, come i viennesi \"Volkstheater\". Le compagnie di giro, dopo un lungo periodo di incertezza e precariet\u00e0, dopo la seconda guerra mondiale ripresero impulso e slancio. Tra i teatri austriaci, uno dei pi\u00f9 antichi e dei pi\u00f9 importanti \u00e8 il \"Theater in der Josephstadt\", fondato nel 1788.\nMusica.\nL'Austria \u00e8 stata anche la patria di diversi famosi compositori come i fratelli Joseph e Michael Haydn, Wolfgang Amadeus Mozart, tra i massimi esponenti del Classicismo musicale, e il padre Leopold, Franz Schubert, Anton Bruckner, i membri della Famiglia Strauss, oltre ai membri della seconda scuola viennese, come Arnold Sch\u00f6nberg, Anton Webern, e Alban Berg. Ed \u00e8 austriaco il celebre Canto di Natale Stille Nacht, heilige Nacht, noto in Italia come \"Astro del Ciel\": il brano \u00e8 datato 24 dicembre 1818 su musica di Franz Xaver Gruber e testo di Joseph Mohr. Nel XIX secolo si distinse, inoltre, il compositore Franz von Supp\u00e9, noto anche per l'operetta Cavalleria leggera (1866). Tra i cantanti austriaci spiccano Conchita Wurst e Falco\nFilosofia e scienza.\nL'Austria \u00e8 la patria di importanti filosofi e scienziati tra cui si ricordano Sigmund Freud, Alfred Adler, Melanie Klein, Edmund Husserl, fondatore della fenomenologia, Karl Popper, Paul Feyerabend, Ludwig Boltzmann, Christian Doppler, Ernst Mach, Kurt G\u00f6del, Paul Ehrenfest, Wolfgang Pauli, Hermann Bondi, Erwin Schr\u00f6dinger, Max Perutz, l'economista Joseph Schumpeter, e Konrad Lorenz, fondatore dell'etologia. Si \u00e8 sviluppata qui anche una delle pi\u00f9 importanti scuole di teoria economica, detta appunto \"austriaca\", che fu fondata da Carl Menger e poi sviluppata da Eugen von B\u00f6hm-Bawerk, Ludwig von Mises e Friedrich von Hayek. Tra i pi\u00f9 importanti filosofi del XX secolo ricordiamo anche Ludwig Wittgenstein, tra i principali esponenti della filosofia analitica, e autore del Tractatus logico-philosophicus (1921), uno dei testi filosofici pi\u00f9 rilevanti del novecento.\nTecnologia.\nEsplorazioni.\nVerso la met\u00e0 del XIX secolo la SMS Novara (1850) fu la prima nave austriaca a circumnavigare la terra.\nCinema e televisione.\nCinema.\nTra i vari attori austriaci che si sono distinti tra il XX e il XXI secolo ricordiamo Arnold Schwarzenegger, anche politico, e Christoph Waltz e tra le attrici Hedy Lamarr e Romy Schneider, nota anche per il ruolo da protagonista nel celebre film La principessa Sissi (1955).\nTelevisione.\nORF (\"\u00d6sterreichischer Rundfunk\" / \"Televisione Austriaca\") \u00e8 la radiotelevisione nazionale austriaca, nata nel 1955. L'ORF ha un ruolo predominante nei media austriaci: infatti l'Austria \u00e8 stato uno degli ultimi Paesi europei, a parte l'Albania, a permettere trasmissioni televisive private. Collabora con la televisione pubblica tedesca ARD e ZDF. I canali televisivi ORF 1 e ORF 2 si ricevono anche in Alto Adige, dove viene trasmesso un notiziario regionale, \"S\u00fcdtirol Heute\" (\"Alto Adige oggi\"). Le reti che formano ORF sono 6 reti radio e 4 canali televisivi.\nSport.\nSport invernali.\nPer la sua particolare posizione geografica sulle Alpi l'attivit\u00e0 sportiva pi\u00f9 diffusa nel paese \u00e8 lo sci alpino in stazioni sciistiche come Kitzb\u00fchel, Soelden, Schladming, Lienz, Flachau, Saalbach-Hinterglemm, Sankt Anton, Nassfeld-Pramollo eccetera: in questo sport la nazionale austriaca di sci alpino primeggia per numero complessivo di vittorie nella Coppa del Mondo, sia maschile che femminile, ed \u00e8 largamente la prima nazione nel medagliere olimpico. Anche altre discipline degli sport invernali hanno grande seguito e tradizione in Austria e tra queste: il salto con gli sci (due delle localit\u00e0 dove si svolge annualmente lo storico torneo dei quattro trampolini sono austriache: Innsbruck e Bischofshofen), la combinata nordica e lo snowboard. L'Austria ha ospitato per due volte i Giochi olimpici invernali, nel 1964 e nel 1976: entrambe le edizioni si sono svolte a Innsbruck.\nGiochi olimpici.\nIl primo oro olimpico per l'Austria fu vinto nel nuoto da Paul Neumann, ai Giochi olimpici di Atene 1896.\nCalcio.\nLe squadre calcistiche pi\u00f9 famose del Paese sono il Rapid Vienna, l', lo Sturm Graz e il Red Bull Salisburgo. Nel 2008 l'Austria, insieme alla Svizzera, ha ospitato il campionato europeo di calcio. La Nazionale di calcio dell'Austria ha ottenuto, in particolare, un terzo posto nel Campionato del mondo del 1954 e Campione nella Coppa Internazionale negli anni 1931-1932. Tra i grandi campioni del calcio austriaco possiamo ricordare Matthias Sindelar e Ernst Ocwirk, inseriti nella lista dei Migliori calciatori del XX secolo IFFHS, rispettivamente ventiduesimo e cinquantanovesimo. E ancora Franz Binder e Hans Krankl. Capocannoniere della Nazionale austriaca \u00e8 Anton Polster con 44 reti.\nCiclismo.\nIn ambito ciclistico si tiene ogni anno il Giro dell'Austria. Il Giro d'Italia talvolta sconfina in territorio austriaco e vi pone l'arrivo di una tappa: l'ultima volta \u00e8 avvenuto nel 2011 con una tappa con arrivo al Gro\u00dfglockner.\nAutomobilismo.\nCon la nazionalit\u00e0 austriaca corre la scuderia di Formula 1 Red Bull Racing. Fra i numerosi piloti austriaci che hanno gareggiato in Formula 1 vanno ricordati i campioni del mondo Niki Lauda e Jochen Rindt e il pilota Gerhard Berger. L'Austria ospita annualmente il Gran Premio d'Austria.\nGastronomia.\nDolci.\nTra le specialit\u00e0 dolciarie austriache ricordiamo la Sachertorte o Torta Sacher, inventata a Vienna nel 1832, dal pasticciere austriaco Franz Sacher, in onore del conte Klemens von Metternich.\nComunicazioni.\nMass media.\nL'ente televisivo austriaco (ORF) gode di un forte monopolio soprattutto nel campo dell'emittenza televisiva. Le due emittenti ORF1 e ORF2 sono state per lungo tempo gli unici programmi nazionali disponibili nel Paese. Solo con l'avvento della liberalizzazione del settore sono nate le prime televisioni private. Per ovviare a questa situazione, alcune emittenti tedesche hanno potuto aggirare la questione proponendo delle \"finestre\" austriache sui programmi satellitari (in particolare SAT.1, RTL e PRO7).\nIl primo programma pubblico, ORF1, presenta una programmazione generalista. Esso collabora con le consorelle svizzera e germanica (SRF e ARD) per la produzione di alcuni programmi che vengono trasmessi a reti unificate nell'area germanofona.\nLa programmazione di ORF2 offre in particolare dei notiziari regionali trasmessi dai 9 L\u00e4nder che compongono l'Austria, oltre a un'edizione specialmente concepita per la Provincia Autonoma dell'Alto Adige in Italia.\nNumismatica.\nLa zecca austriaca (M\u00fcnze \u00d6sterreich), che si occupa della coniazione delle monete austriache, \u00e8 una delle pi\u00f9 antiche: la sua istituzione risale al 1194 ai tempi del duca d'Austria Leopoldo VI di Babenberg."}
{"id": "141", "revid": "585241", "url": "https://it.wikipedia.org/wiki?curid=141", "title": "Accordi di Schengen", "text": ""}
{"id": "142", "revid": "287204", "url": "https://it.wikipedia.org/wiki?curid=142", "title": "Arti", "text": ""}
{"id": "145", "revid": "1590006", "url": "https://it.wikipedia.org/wiki?curid=145", "title": "Anni 910", "text": ""}
{"id": "146", "revid": "465169", "url": "https://it.wikipedia.org/wiki?curid=146", "title": "Anni 900", "text": ""}
{"id": "147", "revid": "70217", "url": "https://it.wikipedia.org/wiki?curid=147", "title": "Anni 890", "text": ""}
{"id": "148", "revid": "70217", "url": "https://it.wikipedia.org/wiki?curid=148", "title": "Anni 880", "text": ""}
{"id": "149", "revid": "70217", "url": "https://it.wikipedia.org/wiki?curid=149", "title": "Anni 870", "text": ""}
{"id": "150", "revid": "70217", "url": "https://it.wikipedia.org/wiki?curid=150", "title": "Anni 860", "text": ""}
{"id": "151", "revid": "70217", "url": "https://it.wikipedia.org/wiki?curid=151", "title": "Anni 850", "text": ""}
{"id": "152", "revid": "70217", "url": "https://it.wikipedia.org/wiki?curid=152", "title": "Anni 840", "text": ""}
{"id": "153", "revid": "119064174", "url": "https://it.wikipedia.org/wiki?curid=153", "title": "Anni 830", "text": ""}
{"id": "154", "revid": "70217", "url": "https://it.wikipedia.org/wiki?curid=154", "title": "Anni 820", "text": ""}
{"id": "155", "revid": "70217", "url": "https://it.wikipedia.org/wiki?curid=155", "title": "Anni 810", "text": ""}
{"id": "156", "revid": "767487", "url": "https://it.wikipedia.org/wiki?curid=156", "title": "Anni 800", "text": ""}
{"id": "157", "revid": "104765106", "url": "https://it.wikipedia.org/wiki?curid=157", "title": "Anni 790", "text": "Eventi, invenzioni e scoperte.\nNasce Italus, l'albero pi\u00f9 antico d'Europa."}
{"id": "158", "revid": "70217", "url": "https://it.wikipedia.org/wiki?curid=158", "title": "Anni 780", "text": ""}
{"id": "159", "revid": "106908", "url": "https://it.wikipedia.org/wiki?curid=159", "title": "Anni 770", "text": ""}
{"id": "160", "revid": "70217", "url": "https://it.wikipedia.org/wiki?curid=160", "title": "Anni 760", "text": ""}
{"id": "161", "revid": "70217", "url": "https://it.wikipedia.org/wiki?curid=161", "title": "Anni 750", "text": ""}
{"id": "162", "revid": "70217", "url": "https://it.wikipedia.org/wiki?curid=162", "title": "Anni 740", "text": ""}
{"id": "163", "revid": "70217", "url": "https://it.wikipedia.org/wiki?curid=163", "title": "Anni 730", "text": ""}
{"id": "164", "revid": "70217", "url": "https://it.wikipedia.org/wiki?curid=164", "title": "Anni 720", "text": ""}
{"id": "165", "revid": "70217", "url": "https://it.wikipedia.org/wiki?curid=165", "title": "Anni 710", "text": ""}
{"id": "166", "revid": "70217", "url": "https://it.wikipedia.org/wiki?curid=166", "title": "Anni 700", "text": ""}
{"id": "167", "revid": "70217", "url": "https://it.wikipedia.org/wiki?curid=167", "title": "Anni 690", "text": ""}
{"id": "168", "revid": "767487", "url": "https://it.wikipedia.org/wiki?curid=168", "title": "Anni 680", "text": ""}
{"id": "169", "revid": "70217", "url": "https://it.wikipedia.org/wiki?curid=169", "title": "Anni 670", "text": ""}
{"id": "170", "revid": "70217", "url": "https://it.wikipedia.org/wiki?curid=170", "title": "Anni 660", "text": ""}
{"id": "171", "revid": "767487", "url": "https://it.wikipedia.org/wiki?curid=171", "title": "Anni 650", "text": ""}
{"id": "172", "revid": "111025173", "url": "https://it.wikipedia.org/wiki?curid=172", "title": "Anni 640", "text": "Eventi, invenzioni e scoperte.\nIn questo decennio il regno di Aquitania ricevette un significativo grado di indipendenza dal regno dei Franchi"}
{"id": "174", "revid": "226458", "url": "https://it.wikipedia.org/wiki?curid=174", "title": "Anni 620", "text": ""}
{"id": "176", "revid": "404338", "url": "https://it.wikipedia.org/wiki?curid=176", "title": "Anni 600", "text": ""}
{"id": "177", "revid": "70217", "url": "https://it.wikipedia.org/wiki?curid=177", "title": "Anni 590", "text": ""}
{"id": "178", "revid": "70217", "url": "https://it.wikipedia.org/wiki?curid=178", "title": "Anni 580", "text": ""}
{"id": "179", "revid": "70217", "url": "https://it.wikipedia.org/wiki?curid=179", "title": "Anni 570", "text": ""}
{"id": "180", "revid": "70217", "url": "https://it.wikipedia.org/wiki?curid=180", "title": "Anni 560", "text": ""}
{"id": "181", "revid": "287204", "url": "https://it.wikipedia.org/wiki?curid=181", "title": "Anni 550", "text": "Eventi, invenzioni e scoperte.\nDei monaci rubano di nascosto la seta ai Cinesi, i produttori indiscutibili di seta in quell'epoca, e fanno diventare perci\u00f2 Costantinopoli la nuova \"capitale della seta\"."}
{"id": "182", "revid": "70217", "url": "https://it.wikipedia.org/wiki?curid=182", "title": "Anni 540", "text": ""}
{"id": "183", "revid": "287204", "url": "https://it.wikipedia.org/wiki?curid=183", "title": "Anni 530", "text": ""}
{"id": "184", "revid": "287204", "url": "https://it.wikipedia.org/wiki?curid=184", "title": "Anni 520", "text": ""}
{"id": "185", "revid": "287204", "url": "https://it.wikipedia.org/wiki?curid=185", "title": "Anni 510", "text": ""}
{"id": "186", "revid": "729019", "url": "https://it.wikipedia.org/wiki?curid=186", "title": "Anni 500", "text": ""}
{"id": "187", "revid": "287204", "url": "https://it.wikipedia.org/wiki?curid=187", "title": "Anni 490", "text": ""}
{"id": "188", "revid": "287204", "url": "https://it.wikipedia.org/wiki?curid=188", "title": "Anni 480", "text": ""}
{"id": "189", "revid": "547034", "url": "https://it.wikipedia.org/wiki?curid=189", "title": "Anni 470", "text": ""}
{"id": "190", "revid": "287204", "url": "https://it.wikipedia.org/wiki?curid=190", "title": "Anni 460", "text": ""}
{"id": "191", "revid": "287204", "url": "https://it.wikipedia.org/wiki?curid=191", "title": "Anni 450", "text": ""}
{"id": "192", "revid": "287204", "url": "https://it.wikipedia.org/wiki?curid=192", "title": "Anni 440", "text": ""}
{"id": "193", "revid": "287204", "url": "https://it.wikipedia.org/wiki?curid=193", "title": "Anni 430", "text": ""}
{"id": "194", "revid": "2036605", "url": "https://it.wikipedia.org/wiki?curid=194", "title": "Anni 420", "text": ""}
{"id": "195", "revid": "116714949", "url": "https://it.wikipedia.org/wiki?curid=195", "title": "Anni 410", "text": ""}
{"id": "196", "revid": "70217", "url": "https://it.wikipedia.org/wiki?curid=196", "title": "Anni 400", "text": ""}
{"id": "197", "revid": "111559681", "url": "https://it.wikipedia.org/wiki?curid=197", "title": "Anni 390", "text": ""}
{"id": "198", "revid": "287204", "url": "https://it.wikipedia.org/wiki?curid=198", "title": "Anni 380", "text": ""}
{"id": "199", "revid": "287204", "url": "https://it.wikipedia.org/wiki?curid=199", "title": "Anni 370", "text": ""}
{"id": "200", "revid": "287204", "url": "https://it.wikipedia.org/wiki?curid=200", "title": "Anni 360", "text": ""}
{"id": "201", "revid": "287204", "url": "https://it.wikipedia.org/wiki?curid=201", "title": "Anni 350", "text": ""}
{"id": "202", "revid": "287204", "url": "https://it.wikipedia.org/wiki?curid=202", "title": "Anni 340", "text": ""}
{"id": "203", "revid": "70217", "url": "https://it.wikipedia.org/wiki?curid=203", "title": "Anni 330", "text": ""}
{"id": "204", "revid": "287204", "url": "https://it.wikipedia.org/wiki?curid=204", "title": "Anni 320", "text": ""}
{"id": "205", "revid": "287204", "url": "https://it.wikipedia.org/wiki?curid=205", "title": "Anni 310", "text": ""}
{"id": "206", "revid": "70217", "url": "https://it.wikipedia.org/wiki?curid=206", "title": "Anni 300", "text": ""}
{"id": "210", "revid": "1632387", "url": "https://it.wikipedia.org/wiki?curid=210", "title": "Anni 260", "text": ""}
{"id": "213", "revid": "1737353", "url": "https://it.wikipedia.org/wiki?curid=213", "title": "Anni 230", "text": "Personaggi.\nNel 235 muore l\u2019imperatore romano Alessandro Severo in una spedizione militare in Oriente"}
{"id": "214", "revid": "287204", "url": "https://it.wikipedia.org/wiki?curid=214", "title": "Anni 220", "text": ""}
{"id": "216", "revid": "70217", "url": "https://it.wikipedia.org/wiki?curid=216", "title": "Anni 200", "text": ""}
{"id": "217", "revid": "70217", "url": "https://it.wikipedia.org/wiki?curid=217", "title": "Anni 190", "text": ""}
{"id": "218", "revid": "70217", "url": "https://it.wikipedia.org/wiki?curid=218", "title": "Anni 180", "text": ""}
{"id": "219", "revid": "287204", "url": "https://it.wikipedia.org/wiki?curid=219", "title": "Anni 170", "text": ""}
{"id": "220", "revid": "287204", "url": "https://it.wikipedia.org/wiki?curid=220", "title": "Anni 160", "text": ""}
{"id": "221", "revid": "70217", "url": "https://it.wikipedia.org/wiki?curid=221", "title": "Anni 150", "text": ""}
{"id": "222", "revid": "70217", "url": "https://it.wikipedia.org/wiki?curid=222", "title": "Anni 140", "text": ""}
{"id": "223", "revid": "1318658", "url": "https://it.wikipedia.org/wiki?curid=223", "title": "Anni 130", "text": ""}
{"id": "225", "revid": "287204", "url": "https://it.wikipedia.org/wiki?curid=225", "title": "Anni 110", "text": ""}
{"id": "226", "revid": "404338", "url": "https://it.wikipedia.org/wiki?curid=226", "title": "Anni 100", "text": ""}
{"id": "227", "revid": "287204", "url": "https://it.wikipedia.org/wiki?curid=227", "title": "Anni 80", "text": ""}
{"id": "228", "revid": "287204", "url": "https://it.wikipedia.org/wiki?curid=228", "title": "Anni 70", "text": ""}
{"id": "229", "revid": "1833487", "url": "https://it.wikipedia.org/wiki?curid=229", "title": "Anni 50", "text": ""}
{"id": "230", "revid": "1833487", "url": "https://it.wikipedia.org/wiki?curid=230", "title": "Anni 40", "text": ""}
{"id": "231", "revid": "287204", "url": "https://it.wikipedia.org/wiki?curid=231", "title": "Anni 30", "text": ""}
{"id": "232", "revid": "1482985", "url": "https://it.wikipedia.org/wiki?curid=232", "title": "Anni 20", "text": ""}
{"id": "233", "revid": "119806091", "url": "https://it.wikipedia.org/wiki?curid=233", "title": "Anni 10", "text": ""}
{"id": "234", "revid": "124686728", "url": "https://it.wikipedia.org/wiki?curid=234", "title": "Anni 0", "text": "Poich\u00e9 nella cronologia ordinaria non esiste l'anno 0, questo decennio dura in realt\u00e0 9 anni."}
{"id": "236", "revid": "287204", "url": "https://it.wikipedia.org/wiki?curid=236", "title": "Anni 1510", "text": ""}
{"id": "237", "revid": "453768", "url": "https://it.wikipedia.org/wiki?curid=237", "title": "Anni 1520", "text": "Eventi, invenzioni e scoperte.\n15 giugno 1520 Leone X scomunica Lutero con la bolla \"Exsurge Domine\"\nNel 1527 Enrico VIII chiede l'annullamento del matrimonio con Caterina d'Aragona, ma Leone X non glielo concede."}
{"id": "238", "revid": "287204", "url": "https://it.wikipedia.org/wiki?curid=238", "title": "Anni 1530", "text": ""}
{"id": "239", "revid": "287204", "url": "https://it.wikipedia.org/wiki?curid=239", "title": "Anni 1540", "text": ""}
{"id": "240", "revid": "1408685", "url": "https://it.wikipedia.org/wiki?curid=240", "title": "Anni 1550", "text": ""}
{"id": "241", "revid": "109479441", "url": "https://it.wikipedia.org/wiki?curid=241", "title": "Anni 1560", "text": ""}
{"id": "242", "revid": "287204", "url": "https://it.wikipedia.org/wiki?curid=242", "title": "Anni 1570", "text": ""}
{"id": "243", "revid": "287204", "url": "https://it.wikipedia.org/wiki?curid=243", "title": "Anni 1580", "text": ""}
{"id": "244", "revid": "70217", "url": "https://it.wikipedia.org/wiki?curid=244", "title": "Anni 1590", "text": ""}
{"id": "245", "revid": "105508822", "url": "https://it.wikipedia.org/wiki?curid=245", "title": "Anni 1600", "text": ""}
{"id": "246", "revid": "287204", "url": "https://it.wikipedia.org/wiki?curid=246", "title": "Anni 1610", "text": ""}
{"id": "247", "revid": "968255", "url": "https://it.wikipedia.org/wiki?curid=247", "title": "Anni 1620", "text": ""}
{"id": "248", "revid": "287204", "url": "https://it.wikipedia.org/wiki?curid=248", "title": "Anni 1630", "text": ""}
{"id": "249", "revid": "287204", "url": "https://it.wikipedia.org/wiki?curid=249", "title": "Anni 1640", "text": ""}
{"id": "250", "revid": "70217", "url": "https://it.wikipedia.org/wiki?curid=250", "title": "Anni 1650", "text": ""}
{"id": "251", "revid": "70217", "url": "https://it.wikipedia.org/wiki?curid=251", "title": "Anni 1660", "text": ""}
{"id": "252", "revid": "70217", "url": "https://it.wikipedia.org/wiki?curid=252", "title": "Anni 1670", "text": ""}
{"id": "253", "revid": "287204", "url": "https://it.wikipedia.org/wiki?curid=253", "title": "Anni 1680", "text": ""}
{"id": "254", "revid": "287204", "url": "https://it.wikipedia.org/wiki?curid=254", "title": "Anni 1690", "text": ""}
{"id": "256", "revid": "287204", "url": "https://it.wikipedia.org/wiki?curid=256", "title": "Albanella", "text": ""}
{"id": "257", "revid": "31101", "url": "https://it.wikipedia.org/wiki?curid=257", "title": "Anatidi", "text": ""}
{"id": "258", "revid": "54253", "url": "https://it.wikipedia.org/wiki?curid=258", "title": "Anatra", "text": "Anatra (o anitra, dal latino \"anas\") \u00e8 il nome comune di un importante numero di uccelli anseriformi, generalmente migratori, appartenenti alla famiglia degli Anatidi.\nSi tratta di una definizione priva di valore sistematico, in quanto raggruppa specie appartenenti a svariati generi e sottofamiglie diverse; in linea generale il termine \"anatra\" si applica alle specie di Anseriformi di dimensioni inferiori e con spiccato dimorfismo sessuale, in contrapposizione ad oca, che definisce al contrario specie di grande mole e prive di dimorfismo.\nAbitudini.\nLe anatre hanno abitudini diverse a seconda della specie, ma sono, assai pi\u00f9 delle oche, legate all'acqua; tutte le specie sono infatti ottime nuotatrici. Gli ambienti pi\u00f9 frequentati dalle anatre sono gli stagni e i laghi, ma possono trovarsi anche lungo le coste marine, i piccoli corsi d'acqua o addirittura le fontane e i laghetti artificiali dei parchi urbani. Alcune specie sono appositamente allevate nei giardini quali uccelli ornamentali, in virt\u00f9 della colorazione variopinta, soprattutto dei maschi.\nLe specie pi\u00f9 spiccatamente acquatiche non hanno un buon coordinamento dei movimenti sulla terraferma; altre si trovano invece a proprio agio in entrambi gli ambienti.\nAlimentazione.\nAnche il nutrimento delle anatre dipende dalla specie e dalle abitudini: quelle che vivono negli stagni hanno generalmente un'alimentazione prevalentemente vegetariana e raccolgono il cibo sulla terraferma o poco al disotto della superficie dell'acqua, immergendo solo la testa, il collo e parte del corpo, restando con il posteriore in posizione verticale; quelle marine o che abitano in laghi estesi e profondi sono invece tuffatrici e si nutrono anche di pesci. Le specie esclusivamente piscivore hanno becchi dal bordo seghettato, atti a trattenere la preda.\nTassonomia.\nL'anatra non \u00e8 una specie monofiletica. La maggior parte delle razze deriva infatti dal germano reale, ma esistono variet\u00e0 che discendono invece dall'anatra muta; molti incroci industriali utilizzati per la produzione di carne e di \"foie gras\" sono incroci sterili tra le due specie precedenti.\nLa sottofamiglia dei Tadornini si colloca a met\u00e0 strada tra anatre e oche: gli uccelli che vi appartengono hanno infatti, come le anatre, colori brillanti e abitudini strettamente acquatiche, ma hanno grande mole e dimorfismo sessuale molto ridotto (vedasi volpoca e casarca).\nTra le anatre osservabili in Italia si ricordano:\nElenco delle anatre presenti in Europa e nell'area mediterranea:\nLe anatre nella cultura.\nL'anatra \u00e8 un animale piuttosto comune nella letteratura e nell'arte, spesso antropomorfizzato.Fra gli esempi pi\u00f9 celebri possiamo ricordare:\nGastronomia.\nLa carne di anatra \u00e8 molto apprezzata come alimento e il volatile \u00e8 soggetto ad allevamento a scopo culinario. Particolarmente apprezzata in Francia, \u00e8 famosa la cottura di ali, cosce e petto d'anatra nel grasso del volatile stesso, piatto noto come \"confit de canard\", cos\u00ec com'\u00e8 nota la preparazione culinaria del petto di anatra, il \"magret\"."}
{"id": "259", "revid": "399", "url": "https://it.wikipedia.org/wiki?curid=259", "title": "Adam Smith", "text": "Dopo aver studiato filosofia sociale e morale - non essendo ancora l'economia una disciplina accademica - all'Universit\u00e0 di Glasgow e al Balliol College di Oxford, gett\u00f2 le basi dell'economia politica classica e viene pertanto considerato unanimemente il primo degli economisti classici, sebbene non sia facile individuare con precisione la fine del mercantilismo e l'inizio dell'economia politica classica, poich\u00e9 per un certo periodo ci fu una sovrapposizione tra le due correnti di pensiero.\nSpesso \u00e8 stato anche definito il padre della scienza economica; in effetti, molti precursori dell'economia classica produssero tessere o parti del mosaico, ma nessuno di essi fu in grado di fornire in un'unica opera il quadro generale delle forze che determinassero la ricchezza delle nazioni, delle politiche economiche pi\u00f9 appropriate per promuovere la crescita e lo sviluppo e del modo in cui milioni di decisioni economiche prese autonomamente vengano effettivamente coordinate tramite il mercato.\nL'opera pi\u00f9 importante \u00e8 intitolata \"Indagine sulla natura e le cause della ricchezza delle nazioni\" (1776), che chiude il periodo dei mercantilisti e dei fisiocratici, da lui cos\u00ec definiti e criticati, dando avvio alla serie di economisti classici, diventando il testo di riferimento per tutti gli economisti classici del XVIII e XIX secolo, come David Ricardo, Thomas Robert Malthus, Jean-Baptiste Say, John Stuart Mill, che o ne ripresero il contenuto per elaborare le proprie posizioni, anche divergenti fra di loro, oppure la criticarono alla ricerca di nuove vie, oltre a rappresentare un importante libro di storia economica dove vengono descritte le trasformazioni dell'economia inglese del tempo.\nLa sua concezione a proposito dello scopo della scienza economica segue quella dei mercantilisti, tendente alla spiegazione della natura e delle cause della ricchezza delle nazioni, mentre in termini moderni si direbbe che fu un teorico della macroeconomia, interessato alle forze che determinano la crescita economica, anche se queste erano ben pi\u00f9 ampie rispetto all'ambito della moderna economia. Il suo modello economico \u00e8 ricco di considerazioni di tipo politico, sociologico e storico.\nDescrizione.\nLa divisione del lavoro.\nNel libro primo de \"La ricchezza delle nazioni\" Adam Smith analizza le cause che migliorano il \"potere produttivo del lavoro\" e il modo con il quale la ricchezza prodotta si distribuisce naturalmente fra le classi sociali. La ricchezza di una nazione viene identificata all'insieme dei beni prodotti suddivisi per l'intera popolazione, si pu\u00f2 quindi parlare di reddito pro-capite. La ricchezza viene prodotta attraverso il lavoro e pu\u00f2 essere incrementata aumentando la produttivit\u00e0 del lavoro o il numero di lavoratori. Il lavoro permette inoltre di determinare il \"valore di scambio\" di un bene: Adam Smith sviluppa cos\u00ec una teoria del valore-lavoro, in contrapposizione all'idea di una ricchezza proveniente dalla natura sostenuta dai fisiocratici.\nLa divisione del lavoro permette l'incremento della produttivit\u00e0 del lavoro, come illustrato dal celebre esempio della \"manifattura di spilli\": se un individuo deve, da solo, fabbricare spilli partendo dall'estrazione dal suolo della materia prima fino alla realizzazione di ogni singola fase artigianale, riuscir\u00e0 difficilmente a produrre quantit\u00e0 elevate di spilli in poco tempo; se a questo stesso individuo viene fornito il filo metallico gi\u00e0 pronto riuscir\u00e0 ad aumentare la sua produzione; con la suddivisione delle varie fasi artigianali e l'assunzione di queste da parte di pi\u00f9 artigiani specializzati in una singola fase, allora la produzione di spilli sar\u00e0 nettamente superiore alla somma degli spilli che verrebbero prodotti, dallo stesso numero di individui, nelle modalit\u00e0 produttive precedenti.\nLe ragioni dell'incremento produttivo indotto dalla divisione del lavoro sono tre: (a) aumento dell'abilit\u00e0 manuale di ogni lavoratore (specializzazione), (b) riduzione tempo perso per passare da un'azione o da un'attivit\u00e0 all'altra, (c) diffusione, per il desiderio di ognuno di ridurre la propria pena lavorativa, ma anche per l'emergere di un'industria di costruttori di macchinari, dell'invenzione e dell'applicazione di macchine che facilitano e riducono il lavoro permettendo ad un solo lavoratore di realizzare l'attivit\u00e0 di pi\u00f9 persone. Questi vantaggi appaiono pi\u00f9 facilmente nell'industria che nell'agricoltura e si applicano sia all'interno di un'attivit\u00e0 (\"divisione tecnica\") sia fra settori (\"divisione sociale\").\nLa divisione del lavoro porta i suoi benefici in termini produttivi anche quando induce la differenziazione fra mestieri e professioni. Questo genera un'\"interdipendenza sociale\" e presuppone lo \"scambio\" e il \"mercato\", attraverso il quale un individuo cede beni da lui prodotti in sovrappi\u00f9 rispetto ai propri bisogni per acquisire prodotti realizzati da altri e necessari per soddisfare gli altri bisogni.\nAlla base della divisione del lavoro non vi \u00e8 un atto razionale, ma una passione: la tendenza naturale a \"trafficare\".\nLa divisione del lavoro comporta per\u00f2 anche \"conseguenze negative\": la specializzazione verso un'unica attivit\u00e0 e la realizzazione di operazioni semplici, ripetitive e meccaniche, non sviluppa l'immaginazione e riduce le capacit\u00e0 intellettuali dell'individuo. Per compensare questo effetto, Adam Smith sostiene lo sviluppo dell'istruzione finanziata dallo Stato.\nLa divisione del lavoro \u00e8 incrementata e 'trainata' verso gradi applicativi via via pi\u00f9 complessi, dall'evolvere della tecnica industriale che accompagna in relazione binaria e dipendente l\"'estensione del mercato\", che pu\u00f2 \u2013 non sempre \u2013 essere esteso attraverso sia lo sviluppo di mezzi e di infrastrutture di trasporto sia l'estensione del commercio estero. Ampliando il mercato, l'incremento della produzione che risulta da una maggiore divisione del lavoro pu\u00f2 cos\u00ec trovare sbocchi commerciali.\nInfine, la divisione del lavoro dipende dal \"livello di risparmio\": per incrementare la divisione del lavoro \u00e8 necessario disporre di maggiore capitale fisso e circolante, entrambi finanziati con il risparmio realizzato nel periodo precedente. Il risparmio, essendo una condizione per la divisione del lavoro, \u00e8 dunque un elemento determinante per lo sviluppo economico.\nSenofonte e Diodoro Siculo come pure William Petty e Francis Hutcheson, suo maestro, hanno affrontato la divisione del lavoro prima di Adam Smith, il quale ne fa per\u00f2 un elemento centrale per comprendere le ragioni della ricchezza e del benessere di una nazione.\nIl valore di scambio e la ripartizione dei redditi.\nCon il celebre esempio dell'acqua e del diamante, Adam Smith introduce la distinzione fra \"valore d'uso\" (utilit\u00e0) e \"valore di scambio\" (facolt\u00e0 che il possesso di un oggetto conferisce nell'acquisire altri beni). L'acqua, bene quanto mai necessario, ha un prezzo inferiore al diamante, il pi\u00f9 superfluo fra tutti gli oggetti superflui. L'acqua ha un elevato valore d'uso, ma un basso valore di scambio mentre il diamante possiede uno scarso valore d'uso ma ha un elevato valore di scambio. Il valore d'uso, nel ventunesimo secolo considerato soggettivo, era considerato oggettivo da Adam Smith cos\u00ec come il valore di scambio lo \u00e8 essendo quest'ultimo misurabile e risultante dallo scambio.\nIl valore di scambio dipende dal \"lavoro comandato\", vale a dire quel lavoro che l'oggetto offerto nello scambio permette di acquisire e corrispondente al lavoro risparmiato necessario per produrre l'acquisto. Pi\u00f9 elevato \u00e8 il lavoro comandato di un oggetto, pi\u00f9 elevato sar\u00e0 il suo valore di scambio. Il valore di scambio non \u00e8 basato n\u00e9 sul tempo del lavoro n\u00e9 sul lavoro incorporato come presso altri autori (ad esempio David Ricardo) ma risulta dallo scambio stesso: il valore viene determinato in una relazione, non \u00e8 preesistente allo scambio. Il valore di scambio \u00e8 un potere d'acquisto, non inteso come accumulazione di beni o in rapporto alla moneta, ma potere di un oggetto nell'acquisire un altro oggetto.\nPonendo lo scambio fra due beni X e Y, il cui costo di produzione in termini di lavoro \u00e8 rispettivamente Lx e Ly, e ammettendo il loro valore di scambio Vx e Vy, si giunge all'equivalenza seguente: Vx = lavoro risparmiato al possessore di X = lavoro necessario alla produzione di Y = Ly. Analogamente, Vy = lavoro risparmiato al possessore di Y = lavoro necessario alla produzione di X = Lx. Ne risulta che Vx=Vy e Lx=Ly: l'\"uguaglianza nello scambio\" implica l'\"uguaglianza del costo del lavoro\" fra i due beni.\nIn una \"societ\u00e0 antica\", precedente all'accumulazione del capitale e all'appropriazione della terra, il \"prezzo reale (o prezzo naturale)\" \u00e8 composto e determinato dalla quantit\u00e0 necessaria di lavoro per acquisire il prodotto (ci\u00f2 significa che l'intero prodotto appartiene al lavoratore); mentre in una \"societ\u00e0 avanzata\", suddivisa fra lavoratori, imprenditori capitalisti e proprietari terrieri (suddivisione corrispondente alla nascente societ\u00e0 capitalistica in sostituzione alla societ\u00e0 feudale basata sulla triade nobilt\u00e0-clero-Terzo Stato), il prezzo reale si compone di salari, profitto e rendita fondiaria. Il prezzo reale \u00e8 quindi determinato dal costo dei mezzi di produzione necessari a realizzare il prodotto.\nIl \"prezzo di mercato\" di un prodotto dipende dal confronto fra la domanda e l'offerta dello stesso e tende a convergere verso il prezzo reale (\"teoria della gravitazione o dell'oscillazione dei prezzi\"). Di fatto, il prezzo di mercato gravita attorno al prezzo reale a seguito delle fluttuazioni della domanda e dell'offerta: il prezzo di mercato sar\u00e0 superiore al prezzo reale se la domanda supera l'offerta, mentre sar\u00e0 inferiore se l'offerta supera la domanda. Il prezzo di mercato non pu\u00f2 distanziarsi durevolmente dal prezzo reale in quanto gli agenti, accorgendosi, aggiustano l'offerta allineandola alla domanda (meccanismo d'aggiustamento). Solo l'assenza di informazioni, l'esistenza di risorse rare e la presenza di monopoli legali permettono al prezzo di mercato di distanziarsi costantemente dal prezzo reale.\nLe tre componenti del prezzo reale si determinano in modo distinto secondo un rispettivo saggio naturale, questo non implica per\u00f2 una teoria dell'addizione dei differenti componenti.\n\"Determinazione del salario\" \u2013 Il tasso di salario dipende dal confronto fra l'offerta e la domanda di lavoro (dove gli imprenditori hanno per\u00f2 un'influenza maggiore rispetto ai lavoratori), ma anche da altri fattori come la piacevolezza o meno del tipo di lavoro, il costo della formazione associato al tipo d'impiego, la continuit\u00e0 nel tempo dell'occupazione (attivit\u00e0 stagionale o annuale) e la fiducia o meno che una professione richiede. Il tasso di salario non pu\u00f2 per\u00f2 essere costantemente inferiore al minimo di sussistenza, corrispondente al livello che permette di soddisfare i bisogni vitali del lavoratore e della sua famiglia. Adam Smith non condivide l'idea pessimista della \"legge bronzea (o ferrea) dei salari\" secondo la quale gli stipendi si mantengono costantemente al livello del minimo vitale.\n\"Teoria del profitto\" \u2013 Per il \"finanziamento\" del profitto, Smith ha esitato fra due differenti idee: (a) il profitto \"si aggiunge\" ai salari per la determinazione del valore di scambio, (b) il profitto \"\u00e8 complementare\" al salario all'interno di un valore di scambio dato. Secondo la teoria lavoro comandato, i lavoratori ricevono, nel salario, l'intero prodotto del loro lavoro. Di conseguenza, il profitto deve aggiungersi al salario nella determinazione del valore. Tuttavia, Smith sostiene che il profitto non \u00e8 una remunerazione di un lavoro, per cui non pu\u00f2 aggiungere altro valore ci\u00f2 che porta all'idea di una complementarit\u00e0 con il salario all'interno di un valore dato, mettendo per\u00f2 in dubbio la teoria del lavoro comandato. Adam Smith cade in un dilemma senza soluzione. Per quanto riguarda il \"montante\" del profitto \u00e8 chiaro che questo dipende dal valore del capitale impiegato ed \u00e8 pi\u00f9 o meno elevato in proporzione al volume del capitale. Il tasso medio di profitto, tasso unico per l'intero sistema economico, pu\u00f2 inoltre essere stimato con il tasso d'interesse medio sulla moneta, mettendo cos\u00ec in relazione il capitale finanziario (il risparmio) e il capitale reale (i beni corrispondenti al risparmio).\n\"Teoria della rendita\" \u2013 La rendita \u00e8 un prezzo di monopolio grazie al quale i proprietari terrieri approfittano di una situazione nella quale l'offerta di terreni \u00e8 limitata e costantemente inferiore alla domanda di terreni. La rendita \u00e8 quindi prelevata sui profitti dell'agricoltore, lasciando a questo quel tanto sufficiente per pagare i salari e ammortizzare i capitali secondo i rispettivi tassi normali.\nA complemento della ripartizione del reddito, occorre citare la distinzione di Adam Smith fra \"lavoro produttivo\" (fabbricazione di oggetti materiali che si possono vendere sui mercato o che d\u00e0 origine ad un sovrappi\u00f9) e \"lavoro non produttivo\" (attivit\u00e0 immateriali come i servizi). Fra i lavoratori non produttivi Adam Smith inserisce i domestici, i funzionari, le professioni liberali e gli artisti, in quanto vivono con il reddito altrui. Adam Smith, ingannandosi sulla non produttivit\u00e0 di questi settori, elimina giustamente l'errore dei fisiocratici della sterilit\u00e0 dell'industria ed evidenzia la distinzione fra \"reddito primario\" e \"reddito di trasferimento\".\nLa mano invisibile.\nLa teoria di una regolazione spontanea dello scambio e delle attivit\u00e0 produttive di Adam Smith \u00e8 incentrata sulla nozione di mano invisibile secondo la quale il sistema economico non richiede interventi esterni per regolarsi, in particolare non necessita l'intervento di una volont\u00e0 collettiva razionale. Il ruolo della mano invisibile \u00e8 triplice.\n\"Processo con il quale si crea un ordine sociale\" \u2013 Dati l'uguaglianza di fronte al diritto, il non intervento dello Stato e il principio di simpatia, la mano invisibile assicura il realizzarsi di un ordine sociale che soddisfa l'interesse generale (convergenza spontanea degli interessi personali verso l'interesse collettivo).\n\"Meccanismo che permette l'equilibrio dei mercati\" \u2013 Domanda e offerta su differenti mercati tendono ad uguagliarsi: il libero funzionamento di un mercato concorrenziale, oltre a far convergere il prezzo di mercato al prezzo reale, tende a fare scomparire qualsiasi domanda o offerta eccedentaria.\n\"Fattore che favorisce la crescita e lo sviluppo economico\" \u2013 La regolazione si applica alla popolazione attraverso il mercato del lavoro (in caso di popolazione eccessiva, il salario scende al di sotto del minimo di sussistenza conducendo ad una riduzione della popolazione e viceversa in caso di popolazione deficitaria); la regolazione si applica pure al risparmio, condizione necessaria per l'accumulazione del capitale e quindi della crescita economica attraverso una maggiore divisione del lavoro (gli individui tendono spontaneamente a risparmiare in quanto desiderosi di migliorare la propria condizione); infine la regolazione si applica anche alla locazione dei capitali (investimenti indirizzati spontaneamente verso le attivit\u00e0 pi\u00f9 redditizie).\nLa teoria della mano invisibile \u00e8 il concetto a noi pi\u00f9 noto di Adam Smith e, pure, quello pi\u00f9 abusato. La mano invisibile \u00e8 valida, come descritto sopra, date certe condizioni. Tuttavia, questa teoria non permette di spiegare il fenomeno della disoccupazione e di trattare adeguatamente le produzioni non-mercantili come pure ambiti particolari dove bisogni fondamentali devono essere soddisfatti (educazione obbligatoria, salute di base). Contestabile anche il ruolo nell'allocazione dei capitali, basti pensare ai molti esempi di risparmio privato gettato al vento. Infine, Adam Smith assimila -discutibilmente- l'ordine economico all'ordine morale, definendo la mano invisibile come conforme alla giustizia.\nLa metafora della mano invisibile, cardine della dottrina liberista del \"laissez faire\", compare nel secondo capitolo (\"Delle restrizioni all'importazione dai paesi stranieri di quelle merci che possono essere prodotte nel paese\") del Libro quarto (\"Dei sistemi di economia politica\") della \"Ricchezza delle nazioni\".\nMerita di essere segnalata l'interpretazione del concetto di mano invisibile data dal noto giurista italiano Guido Rossi (da un'intervista del 6 giugno 2008 a \"la Repubblica\"): \"Uno dei suoi concetti pi\u00f9 equivocati \u00e8 quello della mano invisibile. Nella vulgata si \u00e8 imposta l'idea che Adam Smith con la mano invisibile abbia inteso dire che il mercato deve essere lasciato a se stesso perch\u00e9 raggiunge automaticamente un equilibrio virtuoso. La mano invisibile \u00e8 diventato l'argomento principe in favore di politiche di laissez-faire, fino ai neoliberisti. In realt\u00e0 Adam Smith prende a prestito l'immagine della mano invisibile, con molta ironia, dal terzo atto del Macbeth di Shakespeare. Macbeth parla della notte e della sua mano sanguinolenta e invisibile che gli deve togliere il pallore del rimorso prima dell'assassinio. Smith ha preso in giro ferocemente quei capitalisti che credevano di avere il potere di governare i mercati. Tra l'altro Adam Smith cap\u00ec allora che la Cina sarebbe tornata ad essere una grande potenza dell'economia mondiale, e auspic\u00f2 una sorta di Commonwealth universale per governare il nuovo ordine internazionale\".\nCon l'opera di John Maynard Keynes, in particolare con la nozione di disoccupazione involontaria, si rimise in discussione la non necessit\u00e0 di un intervento pubblico nel sistema economico a garanzia di un giusto equilibrio.\nLa moneta.\nLa moneta, cos\u00ec come viene presentata nel capitolo IV del primo libro della \"Ricchezza delle nazioni\", \u00e8 essenzialmente un mezzo di scambio che facilita la convergenza degli interessi nello scambio di beni contro beni. La moneta s'inserisce, in modo temporaneo, nello scambio attraverso due operazioni distinte: bene contro moneta e moneta contro bene. La moneta sorge quindi dalle necessit\u00e0 dello scambio commerciale di prodotti preesistenti, non \u00e8 quindi intrinseca al processo produttivo e alla remunerazione della produzione.\nFino alla met\u00e0 degli anni settanta del XX secolo, l'apporto di Adam Smith alla teoria della moneta \u00e8 stato considerato marginale, in quanto simile a suoi predecessori. Successive letture della sua opera portano ad una certa rivalutazione facendone uno dei primi sostenitori del \"Free Banking\" e di argomenti che saranno ripresi dalla \"Banking School\", in contrapposizione quindi alla \"Currency School\" avviata da David Hume e rilanciata da David Ricardo.\nIl libero scambio e il ruolo dello Stato.\nAdam Smith critica e si distanzia dai mercantilisti e dalla loro politica sostanzialmente protezionista, contrapponendo la difesa del libero scambio.\nUna prima giustificazione al libero scambio si deduce dall'effetto sulla produttivit\u00e0 del lavoro di una maggiore estensione del mercato: la soppressione di freni al commercio interno ed esterno, come pure l'accesso a nuovi mercati attraverso lo sviluppo o il miglioramento della rete di trasporti, favorisce la divisione del lavoro aumentando di conseguenza la produzione economica e il benessere collettivo.Una seconda giustificazione deriva dal ruolo equilibratore fra domanda e offerta esercitato dalla \"mano invisibile\": nessun intervento esterno al mercato \u00e8 necessario per raggiungere lo stato di equilibrio. Il mercato possiede forze di auto-regolazione.\nTuttavia, il libero scambio e il funzionamento dell'economia di mercato descritto da Adam Smith suppongono il \"principio di simpatia\": ogni individuo conosce come nessun altro i propri interessi ma in questi interessi vi \u00e8 il desiderio di essere apprezzato dagli altri, ci\u00f2 rende il mercato non un campo di combattimento, ma un luogo di convergenza di differenti interessi personali.\nInfine, il libero-scambio non implica l'assenza assoluta dello Stato, piuttosto ne limita l'influenza. In un certo senso l'idea che ha Smith sull'influenza dello Stato \u00e8 simile a quella moderna, riducendo l'intervento statale alla tutela della nazione (difesa), all'amministrazione della Giustizia affinch\u00e9 nessun individuo potesse ledere gli interessi di un altro individuo della nazione stessa e infine l'intervento per le opere pubbliche e le istituzioni pubbliche: le prime in modo da migliorare le condizioni per commercio (strade, ponti, canali ecc. ecc.) il secondo con particolare riferimento all'Istruzione."}
{"id": "260", "revid": "1573940", "url": "https://it.wikipedia.org/wiki?curid=260", "title": "Anatidae", "text": "Gli anatidi (Anatidae ) costituiscono la pi\u00f9 importante famiglia di uccelli dell'ordine degli Anseriformes.\nSi tratta di uccelli acquatici migratori, con zampe relativamente corte, piedi palmati.\nTassonomia.\nLa famiglia Anatidae comprende 172 specie suddivise in 59 generi e 5 sottofamiglie."}
{"id": "261", "revid": "559473", "url": "https://it.wikipedia.org/wiki?curid=261", "title": "Anseriformi", "text": ""}
{"id": "262", "revid": "697352", "url": "https://it.wikipedia.org/wiki?curid=262", "title": "Anseriformes", "text": "Anseriformes \u00e8 un ordine di uccelli che comprende circa 180 specie viventi suddivise in tre famiglie: Anhimidae (i 3 kaimichi), Anseranatidae (l'oca gazza) e Anatidae, la famiglia pi\u00f9 numerosa, che comprende oltre 170 specie di uccelli acquatici, tra cui anatre, oche e cigni. La maggior parte delle specie moderne di quest'ordine presentano diversi adattamenti ad uno stile di vita acquatico o semi-acquatico. Con l'eccezione dei kaimichi sudamericani, tutti gli esponenti di quest'ordine presentano un phalli, un tratto perso dai Neoaves. A causa della loro natura acquatica, la maggior parte delle specie presenta piedi palmati.\nDistribuzione.\nGli Anatidi e i kaimichi sono tutti di costumi acquatici o semiacquatici. In maggioranza nidificano in o vicino a una distesa di acque dolci, ma numerose specie (ad esempio l'oca colombaccio, le anatre vaporiere, gli orchetti) trascorrono gran parte della loro esistenza negli estuari e lungo le coste oceaniche.\nA differenza dei kaimichi dell'America meridionale, gli uccelli di palude si rinvengono in ogni continente, a eccezione dell'Antartide, su tutte le isole pi\u00f9 grandi e su molti isolotti sperduti. Alcune specie, tra cui l'oca delle Hawaii e certe sottospecie, o razze, contano soltanto qualche centinaio di individui e sono magari circoscritte a un'unica isola. Altre hanno invece areale distributivo amplissimo e si valutano nell'ordine dei milioni di esemplari. Una diffusione cos\u00ec variegata si pu\u00f2 spiegare con la grande adattabilit\u00e0 a un considerevole ventaglio di habitat e regimi alimentari, come nel caso del germano reale, ovvero con la capacit\u00e0 di migrare a lunga distanza, come succede per l'oca lombardella maggiore, o ancora come conseguenza di una causale colonizzazione di un'isola oceanica seguita dalla perdita di ogni istinto migratorio e dal graduale adattamento alle condizioni locali, come si \u00e8 ad esempio verificato per il germano di Laysan nel Pacifico, il codone di Eaton nell'Oceano Indiano e l'anatra vaporiera delle Falkland nell'Atlantico meridionale. Due specie di Anatidi sono stanziali, vagabondi a parte, in Europa, 12 in Asia, 18 in Africa, 10 nell'America del Nord, 30 nell'America centro-meridionale e 25 in Australasia. Le 61 specie restanti sono pi\u00f9 cosmopolite, abitano due o pi\u00f9 continenti.\nTra i primi uccelli ad essere addomesticati, oche e anatre erano gi\u00e0 allevate a scopi alimentari pi\u00f9 di 4500 anni fa. Anche i cigni sono da tempo tenuti in cattivit\u00e0, ma a scopo ornamentale. Gli Anseiformi comprendono alcuni uccelli incapaci di volare, ma per la maggior parte sono grandi volatori e possono coprire lunghe distanze durante le migrazioni. In volo, battono continuamente le ali e possono raggiungere i 122\u00a0km/h. Alcuni anseiformi sono stati osservati mentre volavano a quasi 8500\u00a0m di altitudine, vicino alla cima dell'Everest. Alcune specie restano in acqua anche per dormire, altre salgono sulle rive; emettono tutte una vasta gamma di suoni. Le razze degli anseiformi domestici discendono dai germani, dalle anatre mute, dalle oche cigno e dalle oche selvatiche. I germani, originari dell'emisfero boreale, sono stati introdotti diffusamente nel resto del mondo e si sono ibridati provocando spesso una diluizione genetica delle specie locali. Molti anseiformi sono erbivori e mangiano erbe, semi e altri tipi di materiale vegetale; alcune specie si nutrono invece di pesci, insetti, molluschi e crostacei.\nGli anseiformi sono diffusi soprattutto nell'emisfero nord (il numero maggiore di specie \u00e8 presente in nord America), ma vivono praticamente ovunque, a eccezione dell'Antartide. Si possono trovare in quasi tutti i tipi di zone umide, dai laghetti cittadini alle lagune del Mar Glaciale Artico. Alcune specie trascorrono molto del loro tempo in mare.\nDescrizione.\nDati i loro costumi acquatici, gli Anseriformi in generale hanno corporatura ampia, zona inferiore appiattita, collo da medio a lungo e zampe piuttosto brevi con dita palmate. Il becco \u00e8 di solito slargato e sottile, con un'\u00abunghia\u00bb cornea verso la punta che in talune specie termina con un uncino poco accennato. Sui lati le mandibole, in moltissime specie, presentano lamelle a pettine che fungono da setaccio per trattenere le particelle alimentari, mentre la lingua \u00e8 discretamente spessa e provvista ai margini di corte formazioni spinose utili per afferrare e manipolare quanto verr\u00e0 inghiottito. Le anatre per lo pi\u00f9 hanno zampe arretrate, talora molto indietro rispetto al baricentro, per cui sul terreno si muovono in modo lento e impacciato. D'altra parte questo accorgimento consente alle numerose specie che trovano di che sfamarsi sott'acqua (anatre tuffatrici, smerghi, anatre dalla coda rigida) di muoversi a loro perfetto agio nell'elemento liquido. Pochissime anatre (citiamo lo smergo minore) si servono in immersione anche delle ali, che viceversa in linea di massima sono tenute aderenti al corpo. Oche e tadorne sono di norma pi\u00f9 legate alla terra, soprattutto quando vanno in cerca di cibo: le zampe, pi\u00f9 lunghe, hanno un'ubicazione pi\u00f9 centrale, la postura \u00e8 pi\u00f9 eretta e la deambulazione meno difficoltosa.\nTutte le specie di anseiformi sono simili nella forma e hanno il collo relativamente lungo, zampe corte, piedi palmati e becchi larghi e appiattiti. Sono quasi tutti ottimi nuotatori, anche se molte specie si sono adattate alla terraferma. Per proteggersi dall'acqua fredda, hanno piume fitte e idrorepellenti, e, sotto, uno spesso strato di piumino isolante. Il piumaggio esterno \u00e8 spesso vivacemente colorato.\nTassonomia.\nGli Anseriformi e i Galliformi (fagiani, ecc.) sono gli uccelli neorniti pi\u00f9 primitivi, e seguono i ratiti e i tinamosi nei sistemi di classificazione degli uccelli. Insieme appartengono a Galloanserae. Diverse famiglie di uccelli estinti dalle insolite caratteristiche come i pelagornithidi, simili ad albatross, e i giganti terricoli come i gastornithidi e i dromornithidi, sembrano essere imparentati con i moderni anseriformi, sulla base di alcune peculiari caratteristiche della regione del cranio, nella fisiologia del becco e nella zona pelvica. Il genere \"Vegavis\" \u00e8 stato per un po' di tempo considerato il primo membro del gruppo corona degli anseriformi, ma un recente documento del 2017, ha dimostrato che questo uccello si posizionava appena fuori dal gruppo corona, nella famiglia dei Vegaviidae. Tra gli anseriformi pi\u00f9 antichi si ricordano \"Conflicto\" e \"Presbyornis\".\nDi seguito \u00e8 riportato un cladogramma, sulla filogenesi degli anseriformi e dei loro parenti:\nEvoluzione.\nGli Anseriformi sono uno dei due soli tipi di uccelli moderni di cui abbiamo prove fossili risalenti al Mesozoico, ed infatti sono tra i pochissimi uccelli a sopravvivere all'estinzione di massa del Cretaceo-Paleogene che stermin\u00f2 tutti i dinosauri non-aviari. L'altro gruppo sono i loro cugini i Galliformes. Durante il Mesozoico, questi due gruppi occupavano le stesse nicchie ecologiche che occupano oggi, vivendo in ambienti fluviali e nel sottobosco, mentre gli enantiorniti dal becco dentato erano gli uccelli dominanti che governavano le cime degli alberi e l'aria. L'asteroide che pose fine al Mesozoico distrusse tutti gli alberi e la maggior parte degli animali volanti, una condizione che impieg\u00f2 secoli per riprendersi. Si ritiene che gli anseriformi e i galliformi siano sopravvissuti a questo periodo trovando rifugio in ambienti fluviali o in cavit\u00e0 e tane nel terreno, non avendo bisogno di alberi per nutrirsi o per riprodursi.\nLa forma cretacica pi\u00f9 vicina all'ultimo antenato comune di galliformi ed anseriformi a noi conosciuta, \u00e8 \"Asteriornis\" vissuto circa 66,8-66,9 milioni di anni fa (Maastrichtiano), in Belgio, suggerendo che i moderni anseriformi e galliformi potrebbero essersi diffusi nei continenti meridionali nella loro prima evoluzione. Il primo anseriforme Cretacico ritrovato fu \"Vegavis\", un uccello acquatico simile ad un'anatra che si ritiene visse circa 99 milioni di anni fa. Originariamente, si pensava che alcuni membri apparentemente sopravvissuti all'estinzione del Cretaceo-Paleogene, inclusi i presbyornithidi, fossero gli antenati comuni di anatre, oche, cigni e kaimichi, l'ultimo gruppo una volta ritenuto appartenenti ai galliformi, ma ora confermato geneticamente di essere strettamente imparentato con le oche. I primi fossili di anatre vere e proprie conosciuti iniziano ad apparire circa 34 milioni di anni fa.\nGli uccelli acquatici sono gli esempi pi\u00f9 conosciuti di coevoluzione genitale sessualmente antagonista nei vertebrati, facendo adattare gli apparati genitali in ciascun sesso per far avanzare il controllo sull'accoppiamento e sulla fecondazione. La coevoluzione evolutiva sessuale (o SAC) si verifica come conseguenza del conflitto sessuale tra maschi e femmine, con conseguente processo coevolutivo che riduce l'adattamento, o che funziona per diminuire la facilit\u00e0 dell'accoppiamento.\nSistematica.\nLa sistematica degli Anatidae, in particolare per quanto riguarda il posizionamento di alcuni generi \"dispari\" degli anatini o delle casarche, non \u00e8 completamente risolta. Gli Anatidi sono tradizionalmente divise nelle sottofamiglie Anatinae e Anserinae. Anatinae \u00e8 composta dalle trib\u00f9 Anatini, Aythyini, Mergini e Tadornini. La classificazione di ordine superiore riportata di seguito segue un'analisi filogenetica eseguita dall'archivio filogenetico di Mikko e dal sito Web di John Boyd.\nAlcuni taxa di anseriformi fossili non assegnabili con certezza ad una specifica famiglia:\nAnatidi non assegnati:\nInoltre, \u00e8 stato descritto un numero considerevole di fossili principalmente risalenti al Cretaceo superiore e Paleogene dove non \u00e8 chiaro se siano o meno anseriformi. Questo perch\u00e9 quasi tutti gli ordini di uccelli acquatici viventi hanno avuto origine o hanno subito una radiazione maggiore durante questo periodo, rendendo difficile decidere se un osso simile ad un uccello acquatico appartiene a questa famiglia o \u00e8 il prodotto di un'evoluzione parallela in una discendenza diversa a causa di pressioni adattive.\nFilogenia.\nAnseriformi viventi, basato sulle ricerche di Boyd (2007)."}
{"id": "264", "revid": "559473", "url": "https://it.wikipedia.org/wiki?curid=264", "title": "Uccelli", "text": ""}
{"id": "267", "revid": "486946", "url": "https://it.wikipedia.org/wiki?curid=267", "title": "Angiospermae", "text": ""}
{"id": "268", "revid": "1008732", "url": "https://it.wikipedia.org/wiki?curid=268", "title": "Astronomo", "text": "Un astronomo \u00e8 uno scienziato che si occupa dello studio dei corpi e dei fenomeni esterni all'atmosfera terrestre. Per le sue ricerche egli si avvale principalmente della matematica e della fisica, ma anche di altre discipline a seconda del suo campo specifico di studi. \nDal punto di vista dell'apparato strumentale, il telescopio ottico ha accompagnato dai tempi di Galileo il lavoro di ogni astronomo: prima del XVII secolo l'osservazione era praticata a occhio nudo, e ci si avvaleva perlopi\u00f9 di strumenti che permettessero l'orientamento sulla volta celeste e una corretta previsione dei fenomeni celesti, come l'astrolabio. \nNel XX secolo ad un continuo perfezionamento dei telescopi ottici si \u00e8 affiancato lo sviluppo di altre strumentazioni, come la spettroscopia ed il radiotelescopio, che ha aperto la porta dell'osservazione alle lunghezze d'onda diverse dal visibile, mentre la nascita dell'astronautica ha permesso agli astronomi di studiare dettagliatamente i corpi del Sistema Solare (sonde spaziali) e di osservare l'Universo con l'accuratezza che permette l'assenza dell'atmosfera (Telescopio spaziale Hubble).\nL'astronomo nella storia.\nLa figura dell'astronomo agli albori della sua scienza \u00e8 strettamente legata alla funzione a cui era indirizzata l'astronomia: nelle civilt\u00e0 mesopotamiche e in quella egizia lo studio dei fenomeni celesti costituiva uno strumento fondamentale di previsione dei cicli naturali legati all'agricoltura e di divinazione. Chi custodiva questo patrimonio di conoscenze era la classe sacerdotale, che proprio dall'esclusivo possesso della cultura traeva il suo potere. \n\u00c8 solo con la civilt\u00e0 greca che lo studio del cielo passa dai sacerdoti, e da un legame esclusivo con le pratiche agricole e divinatorie, ai filosofi, quell'\u00e9lite laica che emerge per la prima volta in Grecia nel VII secolo a.C. L'astronomo viene a coincidere con il matematico, lo studioso della natura che osserva gli astri nel quadro di un'elaborazione speculativa ampia e libera da condizionamenti mitici. I filosofi presocratici mostrano ad esempio un forte interesse per il problema cosmologico, e le prime teorie non mitiche sulla struttura dell'Universo risalgono a Talete (noto per aver previsto l'eclissi del 585 a.C.), Anassimandro e Anassimene.\nL'astronomo professionista.\nStoricamente, l'astronomia era pi\u00f9 interessata alla classificazione e alla descrizione dei fenomeni nel cielo, mentre l'astrofisica ha tentato di spiegare questi fenomeni e le differenze tra loro usando le leggi fisiche. Oggi questa distinzione \u00e8 per lo pi\u00f9 scomparsa e i termini \"astronomo\" e \"astrofisico\" sono intercambiabili. Gli astronomi professionisti sono individui altamente istruiti che in genere hanno un dottorato di ricerca in fisica o astronomia e sono impiegati da istituti di ricerca o universit\u00e0. La maggioranza di loro effettua ricerche scientifiche mentre altri hanno compiti come l'insegnamento, la costruzione di strumenti o l'aiuto nel funzionamento di un osservatorio.\nL'Unione Astronomica Internazionale comprende oltre 11.000 membri provenienti da 107 diversi paesi che sono coinvolti nella ricerca astronomica.\nContrariamente all'immagine classica degli antichi astronomi che scrutavano il cielo attraverso un telescopio nelle ore buie della notte, nell'ultimo secolo \u00e8 divenuto molto pi\u00f9 comune fotografare il cielo, prima su lastre fotografiche tradizionali e in seguito, con il progresso tecnologico, usando sensori CCD. Gli astronomi moderni trascorrono relativamente poco tempo ai telescopi, mentre \u00e8 pi\u00f9 lungo il lavoro dell'analisi dei dati e i confronti con i modelli teorici.\nGli astronomi delle universit\u00e0 dedicano invece molto tempo all'insegnamento degli studenti delle facolt\u00e0 di astronomia e astrofisica, e spesso per le stesse universit\u00e0 svolgono programmi di sensibilizzazione operando a telescopi pubblici e/o planetari per la divulgazione dell'astronomia.\nColoro che si laureano come astronomi solitamente acquisiscono fin dal liceo buone nozioni di matematica, scienze, informatica e fisica.\nL'astronomo dilettante.\nMentre c'\u00e8 un numero relativamente basso di astronomi professionisti, numerosi sono i dilettanti, chiamati anche astrofili. Diversi centri abitati del mondo hanno gruppi di astrofili che si riuniscono tra loro per le osservazioni e programmano conferenze e visite divulgative negli osservatori, collaborando anche coi professionisti. Come per ogni hobby, la maggior parte delle persone che si considerano astronomi dilettanti possono dedicare alcune ore al mese a osservare il cielo. Nonostante gli astronomi amatoriali non abbiano a disposizione grandi telescopi, nelle ricerche di diversi oggetti dove \u00e8 necessaria una grande costanza nelle osservazioni (ma non telescopi enormi), sono fondamentali. Diversi astrofili hanno scoperto numerose comete, asteroidi, supernovae, stelle variabili e possono monitorare diversi oggetti collaborando con i professionisti, che per\u00f2 non avrebbero il tempo per sorvegliare tutto il cielo notturno."}
{"id": "270", "revid": "125674202", "url": "https://it.wikipedia.org/wiki?curid=270", "title": "Augusto Pinochet", "text": "Con un colpo di Stato militare si autoproclam\u00f2 presidente e, durante la sua dittatura militare, fu applicata una feroce repressione dell'opposizione, giudicata da alcuni un vero sterminio di massa, con l'uccisione di un numero tra 1.200 e 3.200 oppositori, tra 80.000 e 600.000 internati, esiliati o arrestati in maniera arbitraria e tra 30.000 e 130.000 torturati e/o vittime di violenza. Peraltro il Rapporto Rettig e altre commissioni, istituite dopo la dittatura, contarono ufficialmente 3.508 morti - 2.298 assassinati o giustiziati, 1.210 sparizioni forzate - oltre a 28.259 vittime di tortura e prigionieri politici, nei circa 17 anni di potere di Pinochet, ma in particolare durante il primo decennio, in cui fu leader della Giunta militare cilena. Taluni autori hanno aumentato il numero delle vittime a 17.000 (15.000 morti e 2.000 scomparsi), mentre un computo del 2011 quantifica in 3.065 i \"morti o forzatamente scomparsi\" e in 40.018 le vittime anche \"solo\" di violazioni di diritti umani da parte del regime, ma la questione \u00e8 ancora aperta.\nMalgrado la definizione di simpatizzante o facente parte dei regimi fascisti, data da molti studiosi, a parere di altri l'esercizio del potere da parte di Pinochet fu distante da tale orientamento, poich\u00e9 era privo delle strutture corporative e sociali tipiche di quei regimi. Si pu\u00f2 affermare che il reale orientamento politico del generale, al di l\u00e0 del suo orientamento accanitamente anticomunista, sia tuttora oggetto di discussione; indubbia \u00e8 l'ammirazione che Pinochet nutriva nei confronti del generale Francisco Franco, dittatore spagnolo, anch'egli anticomunista.\nGenerale dell'esercito, di orientamento fortemente conservatore, Pinochet arriv\u00f2 al potere a seguito del golpe del 1973, inizialmente sollecitato da parte del Parlamento: il colpo di Stato militare - appoggiato dagli Stati Uniti d'America, nelle persone di Richard Nixon ed Henry Kissinger, in funzione anticomunista e da esponenti di ceti elevati cileni - rovesci\u00f2 il legittimo governo, coinvolto in una grave crisi economica e in un'impennata dell'inflazione, del Presidente socialista Salvador Allende, il quale si suicid\u00f2 dopo il golpe. Egli fu alla guida di un governo militarista e reazionario, applicando una politica economica fortemente liberista, con l'assistenza di un gruppo di giovani economisti, guidati da Jos\u00e9 Pi\u00f1era, detti \"Chicago Boys\", poich\u00e9 formati a Chicago da Milton Friedman. Secondo Friedman questa politica gener\u00f2 un'enorme crescita economica che egli stesso battezz\u00f2 il \"miracolo del Cile\", mentre secondo altre ricostruzioni la crescita fu dovuta a un cambio di rotta di Pinochet, il quale in seguito a un crollo finanziario decise di allontanare quasi tutti i Chicago Boys dal governo e nazionalizzare numerose aziende cilene.\nSpinto dalle pressioni estere ad una consultazione elettorale regolare, il referendum nel 1988 mise fine alla dittatura, con il 56% dei votanti che si espresse contro Pinochet, e lo costrinse ad avviare una fase di transizione, reintroducendo la democrazia con libere elezioni del 1989. Lasci\u00f2 ufficialmente il potere solo l'11 marzo 1990, rimanendo per\u00f2 capo delle forze armate fino al 10 marzo 1998. Divenne poi senatore a vita, godendo dell'immunit\u00e0 parlamentare fino al 2002. Arrestato nel Regno Unito su mandato del governo spagnolo per la sparizione di cittadini iberici e accusato di crimini contro l'umanit\u00e0, di corruzione ed evasione fiscale, non fu per\u00f2 mai condannato, per motivi di salute: rientr\u00f2 in Cile, dove riusc\u00ec a evitare i processi e dove mor\u00ec nel 2006. Il suo governo coincise con l'inizio della maggior parte delle sanguinose dittature militari in America meridionale, come quella della confinante Argentina, con cui Pinochet rischi\u00f2 anche una guerra per contrasti di confine.\nBiografia.\nOrigini.\nAugusto Jos\u00e9 Ram\u00f3n Pinochet Ugarte nasce il 25 novembre 1915 a Valpara\u00edso, figlio di Augusto Pinochet Vera (1891-1944), medico e nipote di imprenditori agricoli originari di Lamballe, in Bretagna, che lasciarono nel XVIII secolo per trasferirsi in Cile, mentre sua madre Evelina Ugarte Mart\u00ednezil (1895-1986) era di famiglia basca. Pinochet frequent\u00f2 la scuola primaria e secondaria al Seminario San Rafael della citt\u00e0 natale, l'Istituto \"Rafael Arizt\u00eda\" di Quillota (tenuto dai Fratelli maristi), la Scuola dei Fratelli francesi di Valpara\u00edso, e la Scuola militare Bernardo O'Higgins, nella quale entr\u00f2 nel 1933 a 17 anni. Dopo quattro anni di studio, si diplom\u00f2 in quest'ultima con il grado di \"alf\u00e9rez\" di fanteria.\nCarriera militare.\nAgli inizi di settembre 1937, fu inviato al Reggimento \"Chacabuco\", a Concepci\u00f3n. Due anni dopo, nel 1939, con il grado di sottotenente, si trasfer\u00ec al Reggimento \"Maipo\", di stanza a Valpara\u00edso. Ritorn\u00f2 alla scuola di Fanteria nel 1940. Nel gennaio del 1943 spos\u00f2 la ventunenne Luc\u00eda Hiriart Rodr\u00edguez, figlia di un avvocato radicale che fu poi ministro dell'Interno e senatore, con la quale ebbe cinque figli. Alla fine del 1945, entr\u00f2 nel Reggimento \"Carampangue\", a Iquique. Nel 1948 entr\u00f2 nell'Accademia di Guerra, ma dovette posporre i suoi studi, perch\u00e9, essendo l'ufficiale pi\u00f9 giovane, doveva trascorrere un periodo di servizio militare nella zona carbonifera di Lota.\nL'anno seguente ritorn\u00f2 ai suoi studi in Accademia, ottenendo il titolo di ufficiale di Stato maggiore, e nel 1951, ritorn\u00f2 ad insegnare alla Scuola Militare. Nello stesso periodo, lavor\u00f2 come aiuto insegnante all'Accademia di Guerra nei corsi di geografia e geopolitica militare. In aggiunta a questo, era attivo come direttore della rivista istituzionale \"Cien \u00e1guilas\" (Cento Aquile), un organo che rappresentava la voce degli ufficiali. Durante l'inizio del 1953, con il grado di maggiore, fu inviato per due anni al Reggimento \"Rancagua\" ad Arica. Mentre si trovava l\u00e0, fu nominato professore dell'Accademia di Guerra, e ritorn\u00f2 a Santiago del Cile per occupare il suo nuovo incarico.\nOttenne un baccellierato e, con questo diploma, entr\u00f2 nella Scuola di Legge dell'Universit\u00e0 del Cile. All'inizio del 1956 Pinochet fu scelto, insieme ad un gruppo di giovani ufficiali, per formare una missione militare che avrebbe collaborato con l'organizzazione dell'Accademia della Guerra dell'Ecuador a Quito, il che lo obblig\u00f2 a sospendere i suoi studi di legge. Rimase con la missione a Quito per tre anni e mezzo, tempo durante il quale si dedic\u00f2 allo studio della geopolitica, della geografia militare e dell\"'intelligence\".\nAlla fine del 1959, ritorn\u00f2 in Cile e fu inviato al Quartier generale della 1\u00aa Divisione dell'esercito, ad Antofagasta. L'anno successivo, fu assegnato come comandante al 7\u00ba Reggimento di fanteria \"Esmeralda\". Grazie al suo successo in questa posizione, fu nominato vice-direttore dell'Accademia di Guerra nel 1963. Nel 1968 fu nominato capo di stato maggiore della 2\u00aa Divisione dell'esercito, a Santiago, e alla fine dell'anno fu nominato generale di brigata e capo di stato maggiore della 6\u00aa Divisione del presidio di Iquique. Nella sua nuova funzione, fu anche nominato intendente rappresentante della regione di Tarapac\u00e1.\nNel gennaio del 1971, sal\u00ec al grado di generale di divisione e fu nominato comandante della guarnigione dell'esercito di Santiago. All'inizio del 1972, fu nominato capo di stato maggiore dell\"'Ej\u00e9rcito de Chile\". Mentre i conflitti interni crescevano in Cile, con le dimissioni del generale Carlos Prats, Pinochet fu nominato comandante in capo dell'Ej\u00e9rcito de Chile, il 23 agosto 1973, dal Presidente, il socialista Salvador Allende, che lo considerava fedele e lo defin\u00ec \"un militare tutto d'un pezzo\": nel giugno del 1973, infatti, accanto al generale Prats, Pinochet aveva contribuito a stroncare un golpe, (il Tanquetazo o golpe dei carri armati): a capo del 1\u00ba Reggimento di Fanteria Pinochet aveva fatto puntare le armi contro i militari rivoltosi spinti da Patria y Libertad, formazione paramilitare che poi si sarebbe schierata con Pinochet nel golpe dell'11 settembre.\nMassoneria.\nIniziato in Massoneria nella Loggia \"Victoria n\u00ba15\", all'oriente di San Bernardo, della Grande Loggia del Cile, il 28 maggio 1941 all'et\u00e0 di 25 anni, forse dietro raccomandazione di Osvaldo Hiriart Corval\u00e1n, suo suocero, Augusto Pinochet non \u00e8 mai andato oltre il grado di compagno. \u00c8 stato radiato dalla sua loggia il 24 ottobre 1942 per mancato pagamento delle quote associative e non frequentazione delle riunioni di loggia.\nSituazione sociale del Cile prima del golpe.\nAl momento del colpo di Stato, l'economia era in forte crisi. Il presidente Salvador Allende, che era stato eletto nel 1970 con il 36 per cento dei voti, per risollevare l'economia del Paese, aveva varato numerose riforme economiche e sociali, come la nazionalizzazione delle miniere di rame, carbone e ferro, riforma costituzionale approvata all'unanimit\u00e0 dal parlamento, controllate fino allora da imprese straniere, un'autentica riforma agraria e la nazionalizzazione di piccole e medie imprese strategiche e banche. Queste riforme non erano per\u00f2 gradite alla borghesia cilena e agli investitori stranieri. Le numerose nazionalizzazioni crearono una fuga di capitali, il blocco degli investimenti e quindi una inflazione galoppante che colp\u00ec duramente anche le classi popolari. Il 15 luglio 1971 i commercianti cominciarono ad accaparrare generi alimentari e di prima necessit\u00e0, mettendo in ginocchio economicamente il Paese.\nIl 4 giugno 1972 i camionisti cileni organizzarono uno storico sciopero contro il governo, provocando l'interruzione dei rifornimenti di carburante e aggravando ancor di pi\u00f9 la situazione a livello di approvvigionamento alimentare; il primo dicembre le donne del Barrio Alto (quartieri eleganti come Las Condes, ecc. letteralmente \"quartiere alto\") scesero nelle strade per un \"cacerolazo\", forma di protesta sonora con concerto di pentole vuote. L'universit\u00e0 era sotto il controllo del Movimento gremialista di Jaime Guzm\u00e1n. Il 22 agosto 1973 il Congresso cileno vot\u00f2 una risoluzione in cui si elencavano le violazioni della legalit\u00e0 compiute dal governo Allende e si invitava l'esercito a rimuovere il presidente. Secondo la costituzione cilena, per essere approvata, una risoluzione simile necessitava del voto favorevole di due terzi del parlamento.\nLa votazione si concluse con una maggioranza di voti favorevoli, ma senza raggiungere i due terzi richiesti. La tesi della guerra civile imminente, e di Allende ormai esautorato dalle forze di guerriglia comunista, fu sostenuta anche da Patricio Aylwin, il primo presidente del ritorno alla democrazia negli anni Novanta: \"\"Il governo di Allende aveva esaurito, con un totale fallimento, la via cilena verso il socialismo e si apprestava a consumare un autogolpe per instaurare con la forza la dittatura comunista. Il Cile visse sull'orlo del \"Golpe di Praga\" che sarebbe stato tremendamente sanguinoso, e le Forze Armate non fecero altro che anticipare quel rischio imminente\"\".\nColpo di Stato del 1973.\nNell'estate del 1973 il governo Allende rimosse il generale Carlo Prats da Capo di Stato Maggiore e affid\u00f2 l'incarico al generale Pinochet I vertici militari cileni, l'11 settembre 1973, destituirono Allende con un colpo di Stato militare. I leader del golpe, i comandanti delle quattro forze armate cilene, usarono aerei da combattimento Hawker Hunter per bombardare il Palazzo Presidenziale che lo ospitava. L\u00ec mor\u00ec Salvador Allende, ma la reale causa della sua morte rimane un mistero: secondo la versione ufficiale si suicid\u00f2 (come afferma anche l'autopsia effettuata nel 2011 sui resti di Allende), mentre altri sostengono che fu ucciso dai golpisti di Pinochet durante la difesa del palazzo presidenziale. Come sostenuto dalla figlia, egli si uccise pur di non arrendersi a Pinochet, che voleva offrirgli l'esilio al posto dell'arresto, almeno a parole (forse per inscenare poi un incidente aereo), anche se i golpisti sono considerati senza dubbio i responsabili morali della sua fine.\nPinochet fu nominato a capo della giunta militare di governo, e si mosse per frantumare l'opposizione socialista del Cile, arrestando approssimativamente 130.000 individui in un periodo di tre anni. Il ruolo di Pinochet nella pianificazione del colpo di Stato \u00e8 oggetto di discussione. \u00c8 comunemente accettato che Pinochet sia stato il capo dei congiurati e che abbia usato la sua posizione di Comandante dell'esercito per coordinare un piano ad ampio raggio con le altre forze militari. Questa \u00e8 la versione degli eventi che Pinochet stesso conferma nelle sue memorie. In anni recenti, comunque, alti ufficiali militari del tempo hanno raccontato che Pinochet, riluttante, fu coinvolto da Nixon nel colpo di Stato solo pochi giorni prima che questo avvenisse. Quale che fosse la verit\u00e0, una volta che la Giunta fu al potere, Pinochet presto consolid\u00f2 il suo controllo su di essa. Lo storico e accademico italiano Sergio Romano, nelle Risposte al Lettore del Corriere della Sera e in uno suo importante saggio sulla storia del novecento, ha negato il ruolo americano nell'insurrezione nazionale cilena e ha parlato di un atto autonomo dell'\u00e9lite militare Conservatrice Cilena anticomunista e antiliberale \nIn contrasto con la maggior parte delle altre nazioni dell'America Latina, il Cile aveva avuto, prima del colpo di Stato, una lunga tradizione di governi democratici civili, con diverse eccezioni come la giunta militare di Luis Altamirano (1924), il golpe del generale Carlos Ib\u00e1\u00f1ez del Campo (1925), il colpo di Stato militare filo socialista dei generali Arturo Puga e Bartolom\u00e9 Blanche (1932) o il governo di Gabriel Gonz\u00e1lez Videla (1946-1952), che era comunque un governo civile e salito al potere regolarmente, anche se presto ebbe un'involuzione dittatoriale. Alcuni ricercatori politici hanno ascritto la violenza del colpo di Stato alla stessa stabilit\u00e0 del sistema democratico esistente, che richiese azioni estreme per essere rovesciato.\nLa politica economica di Allende implicava il possesso da parte dello Stato di molte compagnie chiave, soprattutto le miniere di rame possedute dagli USA. In altri termini Allende si attir\u00f2 l'odio dei grandi proprietari terrieri cileni, che accentravano nelle proprie mani una gran parte della ricchezza del paese. Inoltre rifiutava la politica di privatizzazione delle risorse primarie dello Stato cileno, temendo abusi, e arriv\u00f2 persino a statalizzare il sistema bancario. Pinochet promise di promuovere lo sviluppo di un mercato pi\u00f9 aperto o, per usare le sue parole, \"di fare del Cile non una nazione di proletari, ma una nazione di imprenditori\". Il governo di Allende era in rapporti amichevoli con Cuba.\nArchivi desecretati degli USA provano che gli Stati Uniti d'America approvarono fondi per azioni che prevenissero l'elezione di Allende e, pi\u00f9 tardi, per destabilizzare il suo governo. Il ruolo degli USA nel golpe stesso non \u00e8 stato stabilito, ma un documento pubblicato dalla CIA nel 2000, intitolato \"CIA Activities in Chile\", rivelava che l'agenzia statunitense support\u00f2 attivamente la giunta militare prima e dopo il rovesciamento di Allende e che essa fece di molti ufficiali di Pinochet degli agenti pagati dalla CIA o dai militari USA, anche se l'agenzia sapeva che erano coinvolti in sistematiche e ampie violazioni dei diritti umani.\nTra repressione e normalizzazione.\nFino al 27 giugno 1974 Pinochet era semplicemente il presidente della Giunta militare cilena, leadership che avrebbe dovuto alternarsi con quelle dei comandanti delle altre forze armate. Da quella data assume il titolo di \"Capo Supremo della Nazione\", poi ufficializzato in Presidente del Cile, usato soprattutto dopo il trasferimento del generale alla Moneda ricostruita, e l'apparente smilitarizzazione del governo (Pinochet cominci\u00f2 ad apparire in pubblico, nelle occasioni politiche e non militari, in abiti civili anzich\u00e9 in divisa). Il 17 dicembre 1974 \u00e8 la data ufficiale dell'insediamento come presidente della Repubblica cilena.\nLa violenza e il bagno di sangue del colpo di Stato continuarono per\u00f2 durante l'amministrazione di Pinochet. Una volta al potere, Pinochet govern\u00f2 con pugno di ferro. La tortura contro i dissidenti era pratica comune, sia per avere informazioni, sia come metodo per incutere terrore, in modo che, se un oppositore fosse stato rilasciato, non avrebbe pi\u00f9 avuto la forza di impegnarsi politicamente. Molte delle persone sequestrate difatti, a differenza di quanto avvenne in Argentina, furono poi rilasciate dopo tempi pi\u00f9 o meno lunghi di detenzione, ma costrette all'esilio o all'isolamento sociale e politico (come accadde al futuro scrittore e regista Luis Sep\u00falveda).\nI dissidenti assassinati per aver pubblicamente parlato contro la politica di Pinochet venivano invece per la maggior parte definiti \"scomparsi\" (desaparecidos). Non si sa esattamente quanta gente sia stata uccisa dalle forze del governo e dai militari durante i diciassette anni in cui Pinochet rimase al potere, ma la Commissione Rettig, voluta dal nuovo governo democratico, elenc\u00f2 ufficialmente 2.115 morti e \"scomparsi dopo l'arresto\", oltre a 164 vittime politiche, per un totale di 2279 deceduti. L'ultimo computo aggiornato, presentato nell'agosto 2011 da una commissione incaricata dal governo, porta il numero totale delle vittime di omicidio o tortura a 40.018. L'organizzazione per i diritti umani Amnesty International afferma che vi furono gravissime e continuate violazioni di diritti, configurabili come crimini contro l'umanit\u00e0, ma ridimensiona le cifre dei morti a 3216. Ufficialmente vennero riconosciuti poi 2.298 morti, 1.210 desaparecidos e 28.259 vittime di tortura o di persecuzione politica Il periodo pi\u00f9 sanguinoso fu il primo decennio, in particolare l'anno stesso del golpe. Alcuni hanno aumentato il numero delle vittime a 17.000 (15.000 morti e 2000 scomparsi) o forse di pi\u00f9, ma la questione \u00e8 ancora aperta e controversa.\nTra le vittime, ucciso nell'Estadio Nacional de Chile insieme a molti altri durante i giorni del golpe, anche il regista e cantante V\u00edctor Jara. Migliaia di cileni lasciarono il Paese per sfuggire al regime. Tranne che per la strage dell'Estadio Nacional de Chile - altro teatro della carneficina - ascritta dal dittatore ad una conseguenza della \"guerra civile\", Pinochet tent\u00f2 di insabbiare questi crimini parlando di morti in scontri di guerriglia o di esiliati, anzich\u00e9 di sequestri e omicidi. Pinochet sostenne anche, interrogato in Inghilterra dopo la fine del regime, di non aver mai personalmente ordinato torture, ma solo di aver usato la mano dura sul comunismo, scaricando la responsabilit\u00e0 delle violenze sui capi della DINA, come Manuel Contreras. Pinochet tent\u00f2 anche di difendersi giustificando il terrorismo di Stato come difesa dai guerriglieri del MIR (molti dei quali rimasero effettivamente vittime della repressione), che gi\u00e0 avevano compiuto atti di terrorismo nell'ultima parte del governo Allende, che pure sostenevano ufficialmente.\nLa presidenza di Pinochet era frequentemente resa instabile da sollevazioni e da isolati attacchi violenti (nel 1986 sfugg\u00ec per poco a un attentato dinamitardo del Fronte Patriottico Manuel Rodrigu\u00e9z). I tentativi di assassinio erano comuni, il che aument\u00f2 la paranoia del governo e probabilmente aliment\u00f2 il ciclo dell'oppressione. La situazione in Cile raggiunse l'attenzione internazionale nel settembre 1976 quando Orlando Letelier, un ex-ambasciatore cileno negli Stati Uniti e ministro del governo Allende, fu assassinato con un'autobomba a Washington. Il generale Carlos Prats, predecessore di Pinochet come comandante dell'esercito, che si era dimesso piuttosto che sostenere le azioni contro Allende, era morto in circostanze simili a Buenos Aires, Argentina due anni prima. Nell'ottobre del 1999, il Dipartimento di Stato degli Stati Uniti d'America desecret\u00f2 una raccolta di 1.100 documenti prodotti da varie agenzie degli USA che trattavano degli anni che portarono al colpo di Stato militare. Uno di questi documenti diede indicazione della scala della collaborazione degli USA con Pinochet.\nL'aiuto militare USA crebbe notevolmente tra la venuta al potere di Allende nel 1970, quando ammontava a 800.000 dollari all'anno, fino a 10,9 milioni di dollari nel 1972, quando avvenne il colpo di Stato. Il 10 settembre 2001, una causa fu intentata dalla famiglia del generale Ren\u00e9 Schneider, una volta capo dello staff del generale cileno, accusando il precedente Segretario di Stato Henry Kissinger di aver preparato il suo assassinio nel 1970 per essersi opposto al colpo di Stato militare.\nNonostante il regime di Pinochet sia durato 17 anni, non tutti i Paesi riconobbero il nuovo Governo. L'Italia e la Svezia non riconobbero mai il cambio degli ambasciatori, e formalmente rimasero in carica quelli nominati da Salvador Allende.\nPolitica economica.\nLa brutale repressione politica di Pinochet fu attuata in parallelo alle riforme economiche. Per formulare la sua politica economica, Pinochet si affid\u00f2 ai cosiddetti \"Chicago Boys\", che erano giovani economisti cileni istruiti all'Universit\u00e0 di Chicago fortemente influenzati dalle teorie monetariste di Milton Friedman: privatizzazione, taglio della spesa pubblica e politiche anti-sindacali colpirono soprattutto i ceti meno abbienti della nazione, sebbene strati della societ\u00e0 abbiano beneficiato di una crescita reale. Il principale di questi economisti fu Jos\u00e9 Pi\u00f1era, Ministro del Lavoro e delle Miniere, autore della riforma liberista delle pensioni, che vennero privatizzate. Sotto i primi anni del governo Pinochet l'economia cilena mise in campo un massiccio recupero.\nAlcuni economisti mondiali lo chiamarono il miracolo del Cile, mentre altri hanno contraddetto questa affermazione teorizzando che, anche se le riforme di Pinochet attrassero grossi investimenti esteri, poca parte di quei soldi venne investita a fini produttivi. Il regime dei cambi fissi strideva, per\u00f2, con il paradigma liberista del regime e nel 1976 infatti l'aumento dei tassi di interesse internazionale, attuato per fermare l'inflazione, innesc\u00f2 una fortissima recessione, anche se dal 1978 in poi queste politiche cominciarono a dare i loro frutti.\nNei primi anni Ottanta, alcune personalit\u00e0 che avevano sostenuto il golpe come un male necessario, cominciarono a prendere le distanze, una volta appresi i crimini che Pinochet perpetrava ai danni degli oppositori: tra i critici vi furono il ministro Jos\u00e9 Pi\u00f1era, il quale intercedette per un importante leader sindacale, impedendo il suo arresto e anche il suo esilio. L'economista lasci\u00f2 la giunta, e nel 1988 lui e suo fratello Sebasti\u00e1n, ricco imprenditore e futuro presidente cileno, si schierarono contro il generale nel plebiscito che lo costrinse al ritiro. Dal maggio 1983, l'opposizione e il movimento sindacale organizzarono dimostrazioni e scioperi contro il regime, provocando una violenta risposta da parte delle forze di sicurezza.\nMolte piccole imprese dichiararono bancarotta, mentre l'economia, comprese le industrie appena privatizzate, fin\u00ec per essere dominata da monopoli favoriti dalle connessioni della giunta e dai legami con le imprese straniere. L'inflazione dopo aver toccato il suo massimo nel 1976 (a causa della crisi petrolifera), venne ridotta mediante una politica di stabilizzazione dei cambi e l'economia inizi\u00f2 a crescere di nuovo verso la fine degli anni settanta con la ripresa economica mondiale. Bench\u00e9 la disoccupazione rimanesse alta, la povert\u00e0 inizi\u00f2 a diminuire.\nComunque, una seconda recessione colp\u00ec il Cile nel 1982, e l'economia non ripart\u00ec fino al 1986, quando ci fu un nuovo boom economico, in seguito all'introduzione nella politica liberista di interventi statali, che da allora non si \u00e8 pi\u00f9 arrestato.\nAnche la disoccupazione cominci\u00f2 a calare, arrivando al 7,8% nel 1990, quando Pinochet lasci\u00f2 la presidenza. La crescita durante quel periodo fu superiore di molto al resto dell'America Latina. Queste politiche liberiste, seppure temperate, vennero mantenute in vigore dai partiti democratici. Al 2004, il Cile \u00e8 considerato un esempio di successo economico nell'America Latina, avendo sostenuto la crescita delle esportazioni e del PIL per diversi anni, mentre l'enorme debito pubblico del periodo precedente al 1973 venne drasticamente ridotto, facendo del paese quello con meno debito al mondo (il record fu toccato con l'8,8 % del PIL nel 2011, estremamente basso se si pensa a quello degli Stati Uniti). La relazione tra le politiche economiche di Pinochet e questo boom rimangono materia di discussione. Secondo Amartya Sen e altri, non fu il monetarismo (che avrebbe dimostrato inconsistenza, seguendo questa tesi) imposto dalla giunta nel periodo 1973-1983 a portare a questa crescita (come sostenuto da Friedman), ma il successivo interventismo statale dello stesso governo militare e di quelli successivi, tralasciando il modo in cui queste politiche vennero attuate, ossia con la soppressione di diritti civili e politici.\nRitorno alla democrazia.\nNel settembre del 1986, un attentato alla vita di Pinochet venne organizzato, senza successo, dal Fronte Patriottico Manuel Rodr\u00edguez (FPMR), che si pensava fosse connesso al fuorilegge Partito Comunista. Pinochet sub\u00ec solo ferite superficiali.\nDopo l'omicidio di Rodrigo Rojas, giovane residente negli Stati Uniti, brutalmente linciato in pubblico dai militari nel maggio 1986, per aver scattato alcune foto, anche l'amministrazione statunitense di Ronald Reagan prese le distanze dal regime cileno, rimasto cos\u00ec quasi isolato e sottoposto a pressioni internazionali sempre pi\u00f9 forti.\nLa giunta cominci\u00f2 ad allentare la morsa del proprio potere: nel 1988, in accordo con le norme transitorie della nuova Costituzione del Cile (che Pinochet stesso aveva voluto, e scritta da Jaime Guzm\u00e1n), venne deciso di indire un plebiscito nell'ottobre dello stesso anno, per votare un nuovo mandato presidenziale di 8 anni per Pinochet, convinto che avrebbe vinto. A seguito del plebiscito del 1988, che si svolse senza brogli sotto osservatori stranieri neutrali e il cui esito fu considerato regolare, a sorpresa i sostenitori del \"NO\" vinsero con il 55,99% dei voti contro il 44,01% dei favorevoli a Pinochet e, in accordo con le norme della costituzione, nel novembre 1989 si tennero elezioni libere. Pinochet lasci\u00f2 la presidenza l'11 marzo del 1990, e gli succedette il Presidente eletto Patricio Aylwin.\nCapo dell'esercito e senatore.\nGrazie alle norme transitorie della costituzione cilena, Pinochet mantenne nel 1990 la carica di comandante in capo dell'esercito del Cile democratico, dove rest\u00f2 fino al marzo 1998.\nUna volta abbandonato questo ruolo, divenne senatore a vita e gli fu garantita l'immunit\u00e0 parlamentare.\nRapporti con il Regno Unito.\nPinochet permise il rifornimento di carburante agli aerei britannici durante la Guerra delle Falkland, cementando cos\u00ec la propria alleanza con il Regno Unito e con il Primo Ministro Margaret Thatcher. Successivamente and\u00f2 in visita da Margaret Thatcher per il t\u00e8 e per molte altre occasioni. I rapporti controversi di Pinochet con la Thatcher furono oggetto di scherno da parte del Primo Ministro laburista Tony Blair, che, nel 1999, derise il Partito Conservatore britannico definendolo \"il partito di Pinochet\".\nArresto.\nPochi mesi dopo l'abbandono del ruolo di capo dell'esercito, divenuto senatore, nell'ottobre del 1998, mentre si trovava a Londra, Pinochet fu arrestato e fu posto agli arresti domiciliari, prima nella clinica nella quale era appena stato sottoposto ad un intervento chirurgico alla schiena e poi in una residenza in affitto. Il mandato di arresto era stato emesso dal giudice spagnolo Baltasar Garz\u00f3n per crimini contro l'umanit\u00e0 e le accuse includevano 94 casi di tortura contro cittadini spagnoli e un caso di cospirazione per commettere tortura. La Gran Bretagna aveva solo di recente firmato la Convenzione internazionale contro la tortura, e tutte le accuse erano per fatti avvenuti negli ultimi 14 mesi del suo regime.\nIl governo del Cile si oppose al suo arresto, alla sua estradizione e al suo processo. Ci fu una dura battaglia legale nella Camera dei lord, allora il massimo organo giurisdizionale britannico, che dur\u00f2 16 mesi. Pinochet rivendic\u00f2 l'immunit\u00e0 diplomatica in quanto ex capo di Stato, ma i lord gliela negarono in considerazione della gravit\u00e0 delle accuse e concessero l'estradizione, pur con vari limiti. Poco tempo dopo, per\u00f2, una seconda pronuncia della Camera dei lord consent\u00ec a Pinochet di evitare l'estradizione a causa delle sue precarie condizioni di salute (aveva 82 anni al momento del suo arresto). Dopo alcuni accertamenti sanitari, l'allora ministro degli esteri britannico Jack Straw consent\u00ec a Pinochet, dopo quasi due anni di arresti domiciliari o in clinica, di fare ritorno nel suo Paese.\nAl suo rientro in Cile (3 marzo 2000), comunque, un giudice era stato nominato per indagare su di lui a seguito di numerose accuse, e il generale viene nuovamente arrestato, in Cile. Nonostante il suo rilascio per cause di cattiva salute, la detenzione di Pinochet in uno Stato straniero per crimini contro l'umanit\u00e0 commessi nel suo Paese costituisce un punto di svolta molto rilevante nel diritto internazionale. Il mandato d'arresto emesso da Baltasar Garz\u00f3n si fondava infatti in maniera significativa sul principio della giurisdizione universale: alcuni crimini internazionali sono talmente gravi che qualsiasi Stato pu\u00f2 procedere per eseguire la loro punizione.\nRapporti con il Vaticano.\nPapa Giovanni Paolo II visit\u00f2 il Cile nell'aprile 1987 e incontr\u00f2 Pinochet. A volere fortemente quel viaggio fu l'allora nunzio apostolico nel Paese sudamericano Angelo Sodano. Suscitarono polemiche l'affacciarsi del Papa al balcone del Palazzo della Moneda con il generale e la benedizione impartita, nel cortile interno dello stesso palazzo ai funzionari del governo. Il 18 febbraio del 1993 giunsero a Pinochet due lettere di auguri da parte del papa Wojty\u0142a e del Segretario di Stato Angelo Sodano in occasione della ricorrenza delle sue nozze d'oro.\nProcesso in patria per crimini contro l'umanit\u00e0.\nNel 2000 la Corte d'Appello di Santiago vot\u00f2 per togliere a Pinochet l'immunit\u00e0 parlamentare (13 voti a favore e 9 contrari), ed egli venne quindi inquisito. Comunque, il caso venne annullato dalla Corte Suprema per motivi medici (demenza vascolare) nel luglio 2002. Poco dopo il verdetto, Pinochet si dimise dal Congresso, e visse da ex senatore. Fece rare apparizioni pubbliche, e fu soprattutto assente dagli eventi che celebravano il 30\u00ba anniversario del golpe, l'11 settembre 2003.\nIl 28 maggio 2004 la Corte d'Appello vot\u00f2 per revocare lo stato di demenza di Pinochet (14 voti a favore e 9 contrari), e quindi la sua immunit\u00e0 al processo. Nel sostenere il suo caso, l'accusa present\u00f2 una recente intervista televisiva concessa da Pinochet ad un canale televisivo di Miami. I giudici trovarono che l'intervista sollevava dubbi sulle reali facolt\u00e0 mentali di Pinochet. Il 26 agosto 2004, con un voto di 9 a 8, la Corte Suprema conferm\u00f2 la decisione che Pinochet dovesse perdere l'immunit\u00e0 senatoriale e affrontare il processo, portando i suoi critici a sperare di vederlo giudicato per le numerose violazioni di diritti umani. Come parte importante del processo, il suo reale stato di salute mentale \u00e8 stato valutato da un gruppo di esperti proposto dal giudice e dalle parti (12 ottobre 2004).\nIl 2 dicembre 2004 la Corte d'Appello di Santiago del Cile ha tolto a Pinochet l'immunit\u00e0 dal processo per l'assassinio del suo predecessore, il generale Carlos Prats, che fu ucciso nel 1974 da un'autobomba mentre era in esilio in Argentina. Dal 13 dicembre 2004 Pinochet fu messo agli arresti domiciliari. Lo annunci\u00f2 il giudice Juan Guzm\u00e1n, il magistrato che indagava sul suo ruolo nella Operazione Condor, il piano concordato negli anni settanta tra le dittature latinoamericane e gli Stati Uniti d'America per reprimere le derive progressiste del continente. Nel gennaio del 2005 viene pubblicato il Rapporto Valech il quale ha indicato in 35.000 i casi di torture commesse dal regime, di cui 28.000 provate.\nAntisemitismo.\nSecondo Ilaria Croce, i pinochettisti usarono il pugno di ferro e la violenza contro quelle correnti che definivano complottisticamente, sull'esempio del fascismo anni '30, \"giudei-comunisti\". Il carattere del pinochetismo, secondo lo storico Mosse e secondo lo stesso Ernst Nolte, \u00e8 una oscillazione molto pericolosa tra nazionalsocialismo e cattolicesimo conservatore. Pinochet era un noto ammiratore del leader falangista spagnolo Franco ma ebbe parole di elogio per gli stessi nazisti, come Mosse ha messo in rilievo, e molti suoi collaboratori esibivano busti del leader fascista Mussolini. Si calcola che migliaia di ebrei furono uccisi nella generica lotta contro il progressismo rivoluzionario di Sinistra, oggi a Santiago campeggia il Monumento delle vittime ebraiche del \"fascismo cileno\".\n\"Riggs Bank\" e processi per evasione fiscale e riciclaggio.\nUn comitato investigativo del Senato degli Stati Uniti, ha pubblicato il 15 luglio 2004, dopo un anno di lavori, un rapporto sulla Riggs Bank, che valut\u00f2 tra i quattro e gli otto milioni di dollari il patrimonio di Pinochet. Secondo il rapporto, la Riggs partecip\u00f2 al riciclaggio di denaro per conto di Pinochet, costituendo societ\u00e0 di comodo \"offshore\" (riferendosi a Pinochet solo come a \"un ex funzionario pubblico\" di nome \"Daniel L\u00f3pez\") e nascondendo i suoi conti correnti alle agenzie regolatrici. Il rapporto diceva che le violazioni erano \"sintomatiche di una scorretta e, a volte, inefficace applicazione di tutte le regolamentazioni bancarie federali o del compimento da parte della banca degli obblighi contro il riciclaggio di denaro\".\nCinque giorni dopo una corte cilena apr\u00ec formalmente un'investigazione sulle finanze di Pinochet, per la prima volta, con accuse di frode, appropriazione indebita di fondi e corruzione. Quindi, poche ore dopo, il procuratore di Stato del consiglio di difesa statale del Cile (\"Consejo de Defensa del Estado\"), present\u00f2 una seconda richiesta allo stesso giudice per investigare sul patrimonio di Pinochet, ma senza accusarlo direttamente di reati. Il 1\u00ba ottobre 2004, il Servizio delle Imposte Interne cileno (\"Servicio Impuestos Internos\") istru\u00ec un'azione legale contro Pinochet, accusandolo di frode ed evasione fiscale, per un totale di 3,6 milioni di dollari in conti di investimento alla Riggs, tra il 1996 e il 2002. Nella sua ultima intervista, pubblicata da \"Mercurio\", noto quotidiano cileno, il generale cileno sment\u00ec punto per punto queste accuse. La questione \u00e8 perci\u00f2 controversa.\nUltimi anni.\nDall'et\u00e0 di ottantatr\u00e9 anni ha vissuto nella sua villa di Santiago, afflitto da problemi di salute. Pur essendo finito per ben quattro volte agli arresti domiciliari (l'ultima delle quali il 30 ottobre 2006 per i crimini avvenuti nel centro di detenzione clandestino di Villa Grimaldi) riesce ad evitare fino alla fine un processo vero e proprio.\nIl 3 dicembre 2006, all'et\u00e0 di 91 anni, viene ricoverato in un ospedale militare di Santiago per un arresto cardiaco e un edema polmonare, e subisce un intervento di bypass. Il giorno seguente si aggrava ulteriormente, al punto tale da ricevere il sacramento dell'estrema unzione. Il 10 dicembre 2006, Pinochet muore per scompenso cardiaco presso l'Ospedale Militare di Santiago del Cile. Anche da morto il dittatore ha diviso il suo Paese: nel giorno della sua morte sono state fermate, a Santiago del Cile e in un'altra dozzina di citt\u00e0, 53 persone, in seguito a scontri tra i sostenitori dell'ex dittatore, che ne piangevano la morte, e gli oppositori che manifestavano per festeggiare l'evento.\nIl Presidente della repubblica, la socialista Michelle Bachelet, il cui padre mor\u00ec in prigione a causa di Pinochet (lei e sua madre furono arrestate e poi esiliate), ha negato al generale i funerali di Stato, ma non ha potuto evitare le esequie militari. Sessantamila persone hanno reso omaggio alla salma. Poco prima della cerimonia religiosa hanno fatto il loro ingresso, alla scuola militare di Santiago del Cile, 3.000 persone (altre 5.000 sono rimaste fuori). Alla cerimonia era presente, per il governo, il Ministro della Difesa Vivianne Blanlot.\nLa salma \u00e8 stata cremata, probabilmente per evitare profanazioni del corpo come accaduto al presidente argentino Per\u00f3n, e le ceneri sono state tumulate a Los Boldos, in una cappella privata in un terreno annesso a una residenza di famiglia, dopo il rifiuto delle Forze armate di accoglierle in un terreno di propriet\u00e0 dell'esercito. Parallelamente al funerale un migliaio di oppositori ha reso omaggio alla memoria di Salvador Allende.\nEredit\u00e0 politica.\nI cileni rimangono divisi tra quanti vedono in lui un brutale dittatore, che pose fine al governo democratico di Allende e guid\u00f2 un regime caratterizzato da violente repressioni, e quanti affermano che egli abbia evitato al Paese una deriva verso il comunismo e guidato la trasformazione dell'economia cilena in un'economia moderna. Anche se vi \u00e8 un crescente riconoscimento dell'innegabile brutalit\u00e0 del suo regime, i suoi sostenitori giustificano ci\u00f2 nel contesto della crescente violenza nella societ\u00e0 cilena provocata dai gruppi politici armati rivoluzionari nel decennio che precedette il colpo di Stato. La sua azione politica ha ispirato il movimento cileno di estrema destra detto pinochetismo.\nNel 2012 il governo conservatore di Sebasti\u00e1n Pi\u00f1era (fratello di Jos\u00e9 Pi\u00f1era) \u00e8 stato accusato di promuovere il revisionismo e il negazionismo nei confronti della dittatura pinochetista: in particolare il Ministero dell'Istruzione ha ordinato di cancellare la parola \"dittatura\" per descrivere il periodo di Pinochet nei libri di scuola elementare. Le disposizioni, che hanno suscitato moltissime polemiche, definiscono il suo governo solo come \"regime militare\", che ristabil\u00ec l'ordine in un periodo di guerra civile e violenze in tutto il Cile.\nPinochet nella cultura di massa.\nPinochet e il suo ruolo dittatoriale sono abbastanza presenti nella cultura popolare e non solo:"}
{"id": "272", "revid": "34392", "url": "https://it.wikipedia.org/wiki?curid=272", "title": "America del nord", "text": ""}
{"id": "273", "revid": "1745361", "url": "https://it.wikipedia.org/wiki?curid=273", "title": "America del Nord", "text": "L'America del Nord (anche Nord America, Nord-America, Nordamerica o America settentrionale) \u00e8 la parte del continente americano posta a nord dell'Istmo di Panama: nella letteratura geografica italiana, dell'Europa occidentale (escluse le Isole britanniche) e dell'America Latina, \u00e8 considerata un subcontinente, facente parte del continente America, mentre secondo la letteratura geografica di cultura inglese, cinese e russa sarebbe invece un continente a s\u00e9 stante.\nContenuta completamente nell'emisfero boreale, \u00e8 delimitata a nord dal Mar Glaciale Artico, a est dall'oceano Atlantico, a sud-est dall'America meridionale e dal Mare Caraibico, a sud e a ovest dall'oceano Pacifico.\nCopre una superficie di circa che corrisponde al 4,8% circa della superficie terrestre e al 16,5% circa delle terre emerse. \nConsiderata come continente, per superficie \u00e8 il terzo del mondo (dopo Asia e Africa) e il quarto per popolazione, dopo le due citate e l'Europa.\nIl nome America settentrionale viene usato anche per indicare solo il subcontinente a esclusione dell'America centrale. Se si fa questa distinzione, di natura sostanzialmente politica e non geografica, l'America settentrionale ha un'estensione leggermente inferiore a quella sopra descritta ed \u00e8 delimitata a sud dal confine meridionale del Messico.\nEtimologia.\nComunemente accettato che Nordamerica e Sudamerica siano stati cos\u00ec nominati in onore dell'esploratore fiorentino Amerigo Vespucci dal cartografo tedesco Martin Waldseem\u00fcller, Vespucci fu il primo europeo a suggerire che le Americhe non fossero le Indie orientali, ma un diverso territorio, precedentemente non ancora scoperto e fu inoltre il primo a scoprire il Sudamerica, collegando le sue scoperte con quelle di Cristoforo Colombo. L'etimologia fu ulteriormente complicata dalla necessit\u00e0 dei cartografi di arrivare ad un nome che parallelamente a quello degli altri continenti fosse di genere femminile (Europa, Asia, Africa); la convenzione era quella di usare il cognome per la denominazione delle scoperte, tranne nel caso dei diritti d'autore o quando una derivazione (come nel caso di Amerigo \u201cVespuccio\") potesse presentarsi problematica.\nStoria.\nL'America precolombiana e le esplorazioni europee.\nPrima dell'arrivo degli europei, l'America settentrionale era popolata da innumerevoli trib\u00f9 indigene non molto evolute che si distinguevano in grossi gruppi, tutti presumibilmente discendenti da genti asiatiche che attraversarono lo Stretto di Bering 40.000 anni fa: gli indiani delle zone pi\u00f9 vicine al Messico erano pi\u00f9 evoluti, e arrivarono a edificare vere e proprie citt\u00e0 con il fango, in zone desertiche. Fu qui probabilmente che nacquero gli Aztechi prima di migrare verso sud. Le altre popolazioni erano invece pi\u00f9 primitive, e spesso non conoscevano n\u00e9 l'agricoltura n\u00e9 la pastorizia, ma erano cacciatori e raccoglitori, come gli indiani delle Grandi Pianure, la cui sopravvivenza fu sempre legata intimamente con le mandrie dei bisonti.\nI primi a giungere nell'America del nord dall'Europa furono certamente i Vichinghi, che intorno all'anno 1000 sbarcarono nei pressi del Labrador (Canada). Tuttavia, per ragioni sconosciute, non vi si stabilirono a lungo e presto abbandonarono l'unico insediamento perdendo il ricordo della colonia. L'America settentrionale fu cos\u00ec riscoperta da Giovanni Caboto al servizio della Gran Bretagna, che il 24 giugno 1497 raggiunse l'isola di Terranova e credette di trovarsi in Asia. \u00c8 considerato il primo europeo ad essere sbarcato nell'America continentale (Colombo fino a quel momento aveva esplorato solo le isole dei Caraibi), semprech\u00e9 non sia stato preceduto da Amerigo Vespucci in Sudamerica. L'interesse dell'Inghilterra fu per\u00f2 di breve durata anche perch\u00e9 nel corso del suo secondo viaggio (1498) Caboto scomparve. Pertanto la classificazione dell'America del nord come continente, e non come uno sparuto gruppo di isole o come parte dell'Asia, fu ritardata di quasi un trentennio.\nNel 1513 intanto lo spagnolo Juan Ponce de Le\u00f3n sbarc\u00f2 in Florida, divenendo il primo europeo a toccare ci\u00f2 che sarebbe diventato gli Stati Uniti d'America (a meno che non l'avesse preceduto Caboto, che forse raggiunse il Maine prima di scomparire); di conseguenza si compirono in seguito parecchi viaggi, sia per colonizzare la Florida, sia per raggiungere il ricco Messico dal momento che gli Spagnoli avevano ricevuto informazioni sull'esistenza degli Aztechi, sia per appurare se il Golfo del Messico fosse una baia o uno stretto per l'Oriente. Nel 1519 Alonso \u00c1lvarez de Pineda scopr\u00ec che era un grosso golfo e vide per primo il fiume Mississippi. In seguito alla conquista dell'impero azteco (1521) partirono molte spedizioni nei due decenni seguenti per raggiungere il nord e colonizzarlo. Molti erano spinti dalla leggenda delle Sette citt\u00e0 di Cibola, mitici ricchi regni indigeni oltre l'impero azteco. Fu cos\u00ec che nel 1539 Francisco de Ulloa giunse fino in California scoprendo il golfo di California e il fiume Colorado. Nel 1540-1541 Francisco V\u00e1zquez de Coronado sfat\u00f2 il mito delle sette citt\u00e0 raggiungendo il Kansas e trovando solo villaggi di fango. Con la spedizione di Coronado l'interesse spagnolo per l'America settentrionale decadde del tutto: gli stessi territori appena esplorati furono in parte dimenticati e la California venne colonizzata solo alla fine del Settecento.\nTuttavia altri navigatori nel frattempo avevano definitivamente classificato l'America settentrionale come continente: Giovanni da Verrazzano al servizio della Francia e Lucas V\u00e1zquez de Ayll\u00f3n ed Esteban G\u00f3mez per la Spagna avevano risalito la costa dalla Florida fino al Canada tra il 1524 e il 1527; in particolare Verrazzano fu il primo a vedere la baia di New York. Questi esploratori trovarono terre selvagge abitate da popolazioni barbare povere e decretarono cos\u00ec l'inutilit\u00e0 di quei territori immensi. Malgrado ci\u00f2 nel 1534 Jacques Cartier diresse una seconda spedizione francese che esplor\u00f2 il Canada e risal\u00ec il fiume San Lorenzo, ma che non fu di stimolo ai francesi per altri viaggi: essi sarebbero tornati in loco solo agli inizi del Seicento.\nL'America settentrionale, abbandonata da francesi e spagnoli, torn\u00f2 d'interesse per i britannici, che essendo meno impegnati dei francesi nei problemi dell'Europa intendevano farsi strada tra le potenze iberiche per il commercio con le Indie. Iniziarono pertanto quell'infinita serie di viaggi nell'America del nord per scoprire il favoleggiato Passaggio a nord-ovest che conducesse al Pacifico e quindi all'Asia. Dalla seconda met\u00e0 del Cinquecento diversi navigatori tentarono la sorte nelle fredde acque del nord, ricavando solo magri risultati come la scoperta di una baia o di uno stretto, che poi composero il \"puzzle\" del Passaggio a nord-ovest; in particolare Martin Frobisher (1576), John Davis (1590), Henry Hudson (1610-1611), da cui prende il nome il fiume di New York e l'omonima baia, e William Baffin (1612). Per quanto queste spedizioni non raggiunsero l'Asia, consolidarono nel Nordamerica la presenza britannica, che far\u00e0 la storia e la cultura del continente fino ai giorni nostri.\nL'era coloniale.\nOltre alla ricerca del Passaggio a Nord Ovest, gli Inglesi si interessarono fin dall'inizio alla colonizzazione di questi territori, per insidiare il dominio iberico nell'America centro-meridionale. Gi\u00e0 Walter Raleigh nel 1584 tent\u00f2, senza successo, di fondare una colonia stabile sull'isola di Roanoke; la pi\u00f9 antica citt\u00e0 dell'America Settentrionale e dunque la prima colonia europea fu comunque Saint John's sull'isola di Terranova. L'interesse britannico risvegli\u00f2 quello francese e accese per la prima volta quello olandese: all'inizio del Seicento ben tre potenze erano \"in corsa\" per la conquista di questi territori. Samuel de Champlain fece ritorno nel 1604 nelle zone esplorate da Cartier e fond\u00f2 le prime due colonie stabili francesi: Montr\u00e9al e Qu\u00e9bec. Gli Inglesi si insediarono in modo definitivo negli attuali Stati Uniti e nella tanto bramata Virginia con la fondazione della colonia di Jamestown nel 1607.\nPer finire gli olandesi fondarono Nuova Amsterdam (odierna New York) alle foci dell'Hudson (1624). Compagnie commerciali appositamente fondate si impegnarono assieme alle rispettive corone a colonizzare i nuovi territori in cambio del monopolio sugli scambi commerciali.\nLe colonie europee, soprattutto quelle inglesi, si caratterizzarono in modo assai bizzarro: in Nord America si insediarono in numero sempre crescente comunit\u00e0 religiose perseguitate in Europa (celebri i \u201cPadri Pellegrini\u201d, puritani inglesi giunti nel 1620 in Massachusetts sulla \"Mayflower\"). La carta concessa dal re d'Inghilterra garantiva la possibilit\u00e0 di governarsi secondo principi propri, fermi restando gli obblighi di carattere economico-commerciale (esclusivit\u00e0 degli scambi con la madrepatria). La propriet\u00e0 terriera era molto diffusa, perch\u00e9 divisa di diritto fra tutti i membri maschi della comunit\u00e0, accentuando il carattere democratico delle strutture di governo e creando uno stretto legame tra i concetti di autonomia economica e libert\u00e0 politica. In quest'opera di popolamento i coloni anglo-francesi dovettero confrontarsi con la tenace resistenza opposta dalle numerose trib\u00f9 indiane sospinte sempre pi\u00f9 verso l'interno e private dei loro tradizionali territori di caccia e pascolo.\nProgressivamente il quadro politico dell'America settentrionale si and\u00f2 configurando in questo modo: i francesi avevano occupato il territorio canadese, gli inglesi la costa statunitense e la Baia di Hudson (in virt\u00f9 delle esplorazioni nel 1611): qui venne fondata nel 1665 la Compagnia della Baia di Hudson, che sar\u00e0 alla base del Canada moderno. Mentre gli spagnoli iniziavano a temere l'avanzata francese verso sud (che dalla regione dei grandi laghi nel 1681 avevano annesso tutto il bacino del Mississippi (Grandi Pianure) fino al golfo del Messico) e consolidavano la Florida, gli olandesi avevano perso nel 1667 le colonie di Nuova Amsterdam e del Delaware a vantaggio degli inglesi, che unificavano cos\u00ec tutta la costa orientale e i territori alle loro spalle, organizzati nelle Tredici colonie. Nel XVIII secolo la situazione, gi\u00e0 abbastanza complessa, sfoci\u00f2 nella guerra dei sette anni tra Francia e Gran Bretagna (1756-1763); a vincerla furono i britannici, che cos\u00ec si guadagnarono il dominio su tutto il Canada conosciuto e sull'America settentrionale in generale, scacciando per sempre i francesi; la Louisiana, ovvero le Grandi Pianure, fu spartita tra Britannici e Spagnoli (ad est e ad ovest del Mississippi). Ma fu un apogeo di breve durata: nel 1776 le Tredici colonie che componevano i possedimenti inglesi della costa orientale ottennero l'indipendenza e nacquero gli Stati Uniti d'America, la prima nazione del nuovo mondo.\nDal XIX secolo all'epoca contemporanea.\nI britannici si ritirarono in Canada e proseguirono da l\u00ec le esplorazioni: nel 1787 Alexander Mackenzie raggiunse il mar Glaciale Artico discendendo il fiume che porta il suo nome e avvi\u00f2 la colonizzazione del Canada occidentale, mentre nel 1794 raggiunse il Pacifico attraverso quelle stesse terre. Si risvegli\u00f2 inoltre la ricerca del passaggio a nord-ovest, che port\u00f2 alla definitiva mappatura delle isole artiche canadesi e all'attraversamento del fantomatico passaggio con Robert McClure nel 1850. Contemporaneamente la Compagnia della baia di Hudson venne accorpata al Canada (1870), aggiungendo cos\u00ec nuovi sterminati territori ai coloni anglofoni. Si compose dunque il dominio, la colonia inglese del Canada; alla fine dell'800 l'uomo bianco si era ormai spinto fino al fiume Yukon, dove nel 1896 scoppi\u00f2 la memorabile corsa all'oro del Klondike.\nNel Settecento la Russia era comparsa sulla scena colonizzando l'Alaska e divenendo un serio pericolo per i possedimenti inglesi in Canada e addirittura per quelli spagnoli in California, ma i Russi vendettero il territorio agli Stati Uniti nel 1864. La presenza spagnola pass\u00f2 di mano: con la decolonizzazione dell'America centro-meridionale contemporanea ai moti europei del primo Ottocento, nel 1821 nacque lo Stato del Messico, che controllava gran parte degli attuali Stati Uniti Occidentali; questi tuttavia nei decenni successivi si unirono progressivamente agli Stati Uniti fino al 1848, con l'annessione della California. Con la definitiva unificazione tra nord e sud e l'abolizione della schiavit\u00f9 dopo la guerra di secessione americana (1861-1865) gli Stati Uniti si imposero come potenza moderna ed effettiva, sebbene gli sterminati territori occidentali fossero scarsamente popolati e in parte sconosciuti: nacque cos\u00ec l'epopea del Far West, che port\u00f2 migliaia di coloni in territori lontanissimi e dur\u00f2 fino all'inizio del '900; come in Canada, essa fu incoraggiata anche da numerose corse all'oro.\nLa ricchezza permise a questa nazione, mentre nel vecchio mondo era in corso la Belle \u00c9poque, di influenzare l'equilibrio mondiale, e di inserirsi tra la schiera delle nazioni colonizzatrici; essi espansero la loro influenza su tutto il resto dell'America, dove le deboli nazioni che da quasi un secolo si erano rese indipendenti da Spagna e Portogallo, bench\u00e9 potenzialmente ricchissime grazie alle risorse naturali non riuscivano a spiccare il volo a causa dei grandissimi divari sociali e delle guerre civili: gli Stati Uniti invece erano figli della moderna societ\u00e0 borghese inglese, ed erano nati dai valori dell'Illuminismo e del liberalismo. La loro influenza si estese inoltre sul Pacifico, contemporaneamente alla colonizzazione della Polinesia da parte degli Europei: a loro andarono le colonie tedesche nel 1918, dopo la vittoria nella prima guerra mondiale. Nel frattempo il potere europeo in America settentrionale svaniva del tutto con la totale indipendenza del Canada dal Regno Unito e il suo ingresso nel Commonwealth nel 1931.\nIl novecento vide il trionfo degli Stati Uniti come effettivi dominatori del globo: fu tuttavia un cammino irto di ostacoli; con la vittoria della seconda guerra mondiale essi sarebbero rimasti i sovrani del pianeta, se non fosse stato per la Guerra fredda che scoppi\u00f2 subito con l'URSS e divise il mondo in due macrofazioni. Nella loro sfera d'influenza comunque gli Stati Uniti ottennero un prestigio a livello culturale, sostituendo il loro dominio intercontinentale a quello che avevano esercitato gli Inglesi fino a pochi decenni prima: nacque la globalizzazione, che port\u00f2 al trionfo del sistema democratico e della cultura occidentale in ogni dove, nonch\u00e9 all'ingerenza economica e politica di questa nazione dappertutto; gli Stati Uniti, con la definitiva vittoria sulla Russia alla fine del secolo non hanno avuto pi\u00f9 ostacoli nella politica planetaria, ma di fronte a nuove superpotenze (India, Cina, Brasile, Giappone, Corea) sembra che il loro potere sia progressivamente messo in discussione. La loro influenza mediatica \u00e8 comunque ormai consolidata, come anche la loro posizione di predominio nel nuovo continente.\nGeografia.\nGeografia fisica.\nIl Nordamerica occupa la parte settentrionale del territorio generalmente denominato Nuovo Mondo, le Americhe, o semplicemente l'America (che a volte \u00e8 considerata un unico continente e la porzione settentrionale, il Nordamerica, un subcontinente). L'America del Nord si lega con il Sudamerica presso il confine tra Colombia e Panama secondo la maggior parte delle convenzioni. Altri individuano il confine presso il Canale di Panama. Prima che l'America Centrale fosse sollevata, la regione era sommersa e le isole delle Indie Orientali (Caraibi) delineavano un ponte di terra che collegava l'America del Nord con il Sudamerica attraverso la Florida e il Venezuela.\nLa costa continentale \u00e8 lunga e irregolare. Il Golfo del Messico \u00e8 il pi\u00f9 grande corpo idrico che rientri nel continente, seguito dalla Baia di Hudson. Fra i principali si segnalano il Golfo di San Lorenzo e il Golfo di California.\nIsole.\nNumerose sono le isole al largo delle coste del continente: principalmente l'Arcipelago artico canadese, le Grandi e le Piccole Antille, l'Arcipelago Alexander e le Isole Aleutine. La Groenlandia, sotto la corona danese, \u00e8 l'isola pi\u00f9 grande del mondo. Si trova nella stessa placca tettonica (la Placca nordamericana) e fa parte geograficamente del Nord America.\nPlacche tettoniche.\nLa maggioranza del Nord America poggia sulla Placca nordamericana. Parte della California e del Messico occidentale sono sul bordo con la Placca pacifica dove le principali zolle si incontrano lungo la Faglia di Sant'Andrea. La maggior parte della porzione meridionale del continente e delle isole caraibiche si trovano nella Placca caraibica, mentre lungo le coste sud-occidentali il bordo \u00e8 segnato dalla Placca di Cocos.\nRegioni convenzionali.\nIl continente pu\u00f2 essere suddiviso in quattro grandi regioni (ciascuna delle quali comprende diverse sotto-regioni): le Grandi Pianure che si estendono dal Golfo del Messico all'Artico canadese; le montagne geologicamente giovani dell'ovest, che comprendono le Montagne Rocciose, il Gran Bacino, California e Alaska; l'altopiano dello Scudo canadese; la variegata regione nord-orientale, che comprende i Monti Appalachi, la piana costiera lungo il litorale atlantico, e la penisola della Florida. Il Messico, con le sue lunghe cordigliere e altopiani, rientra in larga parte nella regione occidentale, anche se la piana costiera orientale si estende verso sud lungo il litorale del Golfo del Messico.\nOrografia.\nL'America settentrionale \u00e8 caratterizzata da due grandi catene montuose che partono dal nord ovest e arrivano a sud ovest esse sono: le catene costiere di California, Oregon, Washington, e Columbia Britannica e le Montagne Rocciose. I monti pi\u00f9 elevati sulla costa est sono gli Appalachi. La vetta pi\u00f9 alta \u00e8 il Monte Denali in Alaska. Le pianure pi\u00f9 ampie sono: le Grandi Pianure, Pianure Costiere e lo Scudo Canadese.\nIdrografia.\nI fiumi pi\u00f9 importanti dell'America settentrionale sono il Mississippi, il Missouri e il San Lorenzo. Il primo e il secondo scorrono negli Stati Uniti, il terzo negli Stati Uniti e in Canada. Altri fiumi importanti sono il Colorado e il Columbia, entrambi negli Stati Uniti.\nIn America settentrionale ci sono cinque laghi importanti: il Grande Lago degli Orsi, il Michigan, il Superiore, l'Erie, l'Ontario e l'Huron. Altri laghi importanti sono: il Lago Athabasca, il Grande Lago degli Schiavi e il Lago delle Renne, tutti in Canada.\nL'America settentrionale \u00e8 bagnata dall'Oceano Atlantico a est, dall'Oceano Pacifico a ovest e dal Mar Glaciale Artico a nord.\nCentro geografico.\nLa United States Geographical Survey afferma che il centro geografico del Nordamerica \u00e8 \"10\u00a0km a ovest di Balta, nella Contea di Pierce nel Dakota del Nord\" a circa .\nGeografia umana.\nLe lingue pi\u00f9 diffuse nel Nordamerica sono inglese, spagnolo, e francese. Il termine Anglo-America \u00e8 utilizzato per riferirsi ai paesi anglofoni delle Americhe: vale a dire il Canada (dove l'inglese e il francese sono lingue ufficiali) e gli Stati Uniti d'America. Talvolta vengono compresi il Belize e alcune isole dei Caraibi. L'America Latina \u00e8 in riferimento a quella parte delle Americhe (generalmente a sud degli Stati Uniti) dove le lingue neolatine sono predominanti: per quanto concerne il Nordamerica ci si riferisce pertanto alle altre repubbliche dell'America Centrale, al Messico, e alla buona parte delle isole dei Caraibi (oltre naturalmente alla maggior parte del Sudamerica).\nLa lingua francese ha storicamente svolto un ruolo significativo nel Nord America e conserva una presenza distintiva in alcune regioni. Il Canada \u00e8 ufficialmente bilingue; il francese \u00e8 la lingua ufficiale della provincia canadese del Quebec ed \u00e8 ufficiale assieme all'inglese nella provincia del Nuovo Brunswick. Il francese \u00e8 lingua ufficiale anche in alcune isole delle Indie Occidentali (Haiti, Guadalupa, Martinica, Saint Barth, Saint Martin) e a Saint-Pierre e Miquelon, cos\u00ec come in Louisiana, dove il francese \u00e8 una lingua ufficiale.\nSocialmente e culturalmente l'America del Nord presenta una ben definita entit\u00e0. Il Canada anglofono e gli Stati Uniti hanno una cultura e tradizioni similari essendo state entrambe ex colonie britanniche. Una comunanza culturale e un'economica di mercato si \u00e8 sviluppata tra le due nazioni, dettato dal potere economico e da legami storici. Analogie si possono riscontrare nella componente linguistica spagnola del Nordamerica. Anche qui si \u00e8 condiviso un passato comune, come ex colonie della Spagna. In Messico e nei paesi centroamericani in cui la civilt\u00e0 Maya si \u00e8 sviluppata, le popolazioni indigene preservano alcune tradizioni. Il Qu\u00e9bec da parte sua costituisce una regione che presenta una cultura propria legata all'eredit\u00e0 coloniale francese ed \u00e8 la capitale francofona del paese.\nEconomicamente il Canada e gli Stati Uniti sono le due nazioni pi\u00f9 ricche e sviluppate del continente, seguite dal Messico, paese di nuova industrializzazione. I paesi dell'America Centrale e dei Caraibi si presentano molto meno sviluppati. I pi\u00f9 importanti mercati comuni sono il Caribbean Community and Common Market (CARICOM) e il North American Free Trade Agreement (NAFTA). Dai paesi centro americani \u00e8 stato firmato un accordo di libero scambio il CAFTA con l'intento di migliorare la loro situazione finanziaria.\nPaesi e territori.\nL'America del Nord \u00e8 spesso suddivisa in sottoregioni, anche se sempre non unanimemente condivise. L'America Centrale comprende la regione meridionale del continente, ma la sua estremit\u00e0 settentrionale varia tra le fonti. Geograficamente la regione inizia con l'Istmo di Tehuantepec in Messico (vale a dire gli stati messicani di Campeche, Chiapas, Tabasco, Quintana Roo e Yucat\u00e1n). Le Nazioni Unite includono il Messico nell'America Centrale (d'altro canto l'Unione europea vi include sia il Messico che il Belize), ma Geopoliticamente il Messico non \u00e8 spesso considerato parte del Centro America.\nIl concetto di Nordamerica \u00e8 anche utilizzato per fare riferimento ai paesi e ai territori pi\u00f9 settentrionali: il Canada, gli Stati Uniti, la Groenlandia, Bermuda, e Saint-Pierre e Miquelon. Vengono considerati distintamente dalle regioni meridionali delle Americhe, che comprende in gran parte l'America Latina.\nEconomia.\nAlla fine degli anni novanta gli Stati Uniti erano la prima nazione al mondo per la produzione economica. Nel 2000 il prodotto interno lordo era di milioni di dollari USA, equivalente a un PIL pro capite di 34.940 dollari USA. Le attivit\u00e0 del settore primario contribuiscono nella misura dell'1,7% alla formazione del prodotto interno lordo annuale, il settore secondario nella misura del 26,2% e il terziario, di gran lunga il pi\u00f9 redditizio, nella misura del 72,1%.\nIl Dollaro venne unanimemente scelto come unit\u00e0 monetaria degli Stati Uniti il 6 luglio 1785. Alla fine della guerra d'indipendenza americana, il Congresso continentale adott\u00f2 per la valuta il sistema decimale. I primi dollari coniati negli Stati Uniti furono emessi dal governo federale a Filadelfia nel 1794 in seguito all'approvazione del Coinage Act del 1792, che istituiva due misure di valore: il dollaro d'argento e il dollaro d'oro (dal 1792 al 1873 il Dollaro era supportato liberamente da oro e argento, con un sistema chiamato Bimetallismo). Quest'ultimo, una moneta molto piccola, fu coniato solo dal 1849 al 1889. Con il tempo il contenuto d'argento e oro \u00e8 stato variato. Una disposizione del Congresso del 1900 defin\u00ec il dollaro d'oro l'unit\u00e0 monetaria degli Stati Uniti e fiss\u00f2 il valore delle banconote a corso legale in rapporto al dollaro d'oro.\nAttraverso una serie di cambiamenti legislativi avvenuti tra il 1873 e il 1900, l'importanza dell'argento fu via via diminuita fino all'adozione formale del \"gold standard\". Il Gold Standard, sopravvisse, con molte modifiche fino al 1974. Prima del 1934, per effetto del cosiddetto Gold Standard, la carta moneta statunitense era convertibile in monete d'oro; con la legge sulle riserve auree del 1934 la convertibilit\u00e0 fu abolita. Da allora in poi la moneta circolante, sia cartacea sia metallica, \u00e8 stata del tipo fiduciario. Il dollaro americano ha ufficialmente subito diverse svalutazioni successivamente al 1934; durante gli anni settanta il suo valore \u00e8 diminuito bruscamente rispetto ad altre valute pi\u00f9 stabili, mentre il prezzo dell'oro \u00e8 aumentato. Dal 1986, tuttavia, si sono compiuti vari tentativi per ridurre l'enorme deficit commerciale statunitense abbassando il valore del dollaro rispetto ad altre valute, tentativi che hanno avuto particolare successo nei confronti del marco e dello yen. Il dollaro d'argento rimase in circolazione fino al 1965, allorch\u00e9 fu abbandonato poich\u00e9 il valore del suo contenuto d'argento era superiore al valore nominale.\nA partire dal 1975, i cittadini americani furono autorizzati a possedere, comprare e vendere l'oro come un qualsiasi prodotto, bench\u00e9 le monete d'oro non potessero circolare come denaro corrente. Il dollaro \u00e8 considerato la principale riserva valutaria internazionale, anche se esistono segni evidenti di un suo declino negli anni novanta: oltre il 60% delle riserve di valute estere globali \u00e8 detenuto in dollari e oltre due terzi del commercio mondiale \u00e8 fatturato in dollari. Il governo federale statunitense inizi\u00f2 a emettere valuta, supportata dal Dollaro Spagnolo, durante la Guerra di secessione americana. Queste banconote, conosciute come \"greenbacks\" per il loro colore, diedero inizio alla tradizione statunitense di stampare la valuta in verde. Contrariamente alle altre nazioni tutte le banconote statunitensi sono state stampate con lo stesso colore per la maggior parte del XX secolo. Le moderne banconote statunitensi, indipendentemente dalla denominazione, misurano in larghezza, in lunghezza e in spessore.\nIl 13 maggio 2003, il ministero del Tesoro degli Stati Uniti ha annunciato l'introduzione di una banconota da a colori (la prima dal 1905). La scelta \u00e8 dettata dalla necessit\u00e0 di contrastare la crescente contraffazione. Le nuove banconote sono entrate in circolazione il 9 ottobre 2003. Altre banconote da e verranno introdotte nel 2004 e 2005, ognuna con differenti schemi di colori. Nome dell'unit\u00e0 monetaria di diversi paesi, tra i quali Australia, Canada, Hong Kong, Nuova Zelanda, Singapore, Stati Uniti. Il termine deriva dall'antico tedesco daler o taler, nome di una moneta d'argento coniata nel 1519 in Sassonia. Il dollaro per antonomasia \u00e8 quello statunitense, che deriv\u00f2 il suo nome da un'altra moneta d'argento, il peso duro, o doleras, coniata in Spagna e utilizzata nelle colonie spagnole e nell'America settentrionale anche dai coloni inglesi."}
{"id": "274", "revid": "1833487", "url": "https://it.wikipedia.org/wiki?curid=274", "title": "Abete", "text": "Botanica.\nComunemente con abete si intende:\nIl nome si applica anche ad altri alberi dei generi \"Abies\", \"Pseudotsuga\" e \"Picea\"."}
{"id": "275", "revid": "124670854", "url": "https://it.wikipedia.org/wiki?curid=275", "title": "Abies", "text": "Gli abeti (Abies ) sono un genere comprendente 48 specie di conifere sempreverdi della famiglia delle Pinaceae.\nEtimologia.\nIl nome generico \"Abies\", utilizzato gi\u00e0 dai latini, potrebbe, secondo un'interpretazione etimologica, derivare dalla parola greca \"\u1f04\u03b2\u03b9\u03bf\u03c2\", ovvero longevo.\nDescrizione.\nIl genere comprende diverse specie di alberi che raggiungono altezze di 10- e un diametro del tronco di 0,5- da adulti. Si distinguono da altre Pinacee in quanto:\nPortamento.\nCome la maggior parte degli altri generi di Pinaceae, gli abeti sono alberi sempreverdi monoici con chioma conica o a forma di guglia, spesso appiattita o arrotondata negli esemplari anziani. Alle alte quote, vicino al limite della vegetazione arborea, raggiungono in genere dimensioni pi\u00f9 contenute e forme pi\u00f9 irregolari e contorte. Il loro portamento si distingue all'interno delle altre Pinaceae per la particolare uniformit\u00e0: tipicamente presentano un fusto monopodiale, ovvero un unico tronco diritto, con i rami che crescono secondo uno schema a spirale, con ogni spirale che rappresenta un anno di et\u00e0, cos\u00ec che \u00e8 talvolta possibile determinare l'et\u00e0 di un abete semplicemente contando le spirali. I rami sono estremamente regolari, con un virgulto terminale, e due virgulti laterali che crescono ogni anno sulla punta dei rami pi\u00f9 attivi. La regolarit\u00e0 della forma degli abeti si riscontra parzialmente solo nei pecci e nei larici, mentre \u00e8 molto meno comune nei pini e assolutamente assente nelle tuie.\nCorteccia.\nSi presenta liscia e sottile, con vesciche resinose, negli esemplari giovani, mentre negli esemplari maturi \u00e8 spessa, rugosa e solcata, a volte sfaldata in placche.\nRami.\nSono verticillati, diffusi e disposti su un piano orizzontale, con rami internodali irregolari occasionalmente sviluppatisi da germogli dormienti.\nGermogli.\nSono ramoscelli o rametti legnosi rugosi o lisci. Le gemme fogliari lasciano delle cicatrici prominenti, circolari o ellittiche, rossastre.\nFoglie.\nSono aghi generati singolarmente e persistenti per 5 o pi\u00f9 anni (fino a 53 anni in \"A. amabilis\"), disposti a spirale o a pettine, sessili, con guaina assente; sono lineari o lanceolati, piatti, con due bande biancastre di stomi inferiormente, arrotondati o dentellati in punta, con due canali resinali. Siccome in molte specie si seccano velocemente, vi sono grosse differenze tra il fogliame profondo e quello esposto alla luce solare, vicino alle punte dei rami superiori: il fogliame esposto \u00e8 pi\u00f9 o meno eretto, incurvato o quasi falcato, inspessito o quadrangolare. Per questo nell'identificazione morfologica delle specie si fa riferimento generalmente al fogliame maturo, se non specificato altrimenti. Le gemme vegetative sono di forma ovata o oblunga con apice arrotondato o appuntito, quelle terminali circondate da 4-5 gemme secondarie. I cotiledoni sono 4-10.\nFiori.\nSono strobili maschili, disposti a gruppi lungo la parte inferiore dei rametti annuali. Appaiono in primavera e hanno forma globulare o conica, portamento pendente, e colore variabile dal giallo al rosso, verde o porpora, lasciando protuberanze color bile dopo la loro caduta.\nFrutti.\nSono coni femminili che crescono sui rametti annuali e che maturano in una stagione, a portamento eretto e di forma da ovoidale a cilindrica; sono generalmente resinosi e deiscenti, con la parte centrale che rimane eretta come una \"spina\" sul rametto. Le scaglie, quasi prive di apofisi e umboni, sono arrotondate con brattee lobate, nascoste o talvolta protruse \nSemi.\nHanno una parte alata, con una sacca resinosa alla giuntura tra corpo e ala.\nLegno.\nNon contiene canali resinali.\nDistribuzione e habitat.\nGli abeti si trovano in Europa, Africa settentrionale, Asia, America settentrionale e America centrale, ovvero nelle regioni temperate e boreali dell'emisfero settentrionale, in prevalenza montane, a parte \"A. balsamea\" e \"A. sibirica\" che hanno areale nordico. La distribuzione \u00e8 molto articolata, in base ai requisiti ecologici e alla storia paleobotanica delle varie specie.\nIn Italia, la specie pi\u00f9 diffusa \u00e8 l'abete bianco (\"Abies alba\"), sulle Alpi e sugli Appennini, dove \u00e8 l'unico abete spontaneo (con rarissime eccezioni).\nNel Nord della Sicilia \u00e8 presente una specie rarissima di abete: l'abete dei Nebrodi (\"Abies nebrodensis\"), limitato peraltro oggi alle Madonie e non ai Nebrodi, monti che gli hanno dato il nome.\nTassonomia.\nInizialmente (1753) posti da Linneo nel genere \"Pinus\", insieme ai pini e ai pecci, gli abeti vennero assegnati un anno dopo al genere \"Abies\" da Miller (specie-tipo: \"A. alba\"). Nel tempo diversi autori hanno provato ad assegnarli a taxa superiori al livello di famiglia: ordine Abietales da Koehne nel 1893, famiglia Abietaceae da Bercht. e J.Presl nel 1820, sottofamiglia Abietoideae da Rich. ex Sweet nel 1826, trib\u00f9 Abieteae da Rich. ex Dumort. nel 1827, sottotrib\u00f9 Abietinae da Eichler nel 1887.\nSistematica.\nIl genere \u00e8 stato recentemente rivisto prima da Rushforth (1987) e poi da Farjon (2010); la classificazione infragenerica qui di seguito, basata su 10 sezioni e 9 sottosezioni si riferisce proprio a questo ultimo studio: "}
{"id": "276", "revid": "71563", "url": "https://it.wikipedia.org/wiki?curid=276", "title": "Abies alba", "text": "L'abete bianco (Abies alba ), detto anche abete comune, abezzo o avezzo, \u00e8 una pianta tipica delle foreste e delle montagne dell'emisfero boreale.\nL'abete bianco \u00e8 un albero maestoso, slanciato e longevo, e data anche la sua notevole altezza (in media 30 metri, alcuni esemplari possono superare 50 metri), \u00e8 soprannominato \"il principe dei boschi\". Il pi\u00f9 grande abete bianco d'Europa mai documentato era alto 50 metri e aveva una circonferenza di 4,8 metri. Si trovava a Lavarone, in Trentino (abbattuto il giorno 13 novembre 2017 da una forte raffica di vento), in localit\u00e0 Malga Laghetto.\nMorfologia.\nL'abete bianco \u00e8 un albero sempreverde e monoico (cio\u00e8 presenta sulla stessa pianta fiori maschili e femminili distinti e separati). \u00c8 una pianta vascolare (Tracheobionta), con semi (Spermatophyta) contenuti in un cono portato eretto.\nVive ad altitudini comprese fra 500 e 1.900 metri, in alcune zone oltre 2.000 metri e risulta essere un albero molto longevo: pu\u00f2 superare i seicento anni d'et\u00e0.\nL'abete bianco \u00e8 una specie sciafila (cio\u00e8 che pu\u00f2 vivere in zone d'ombra); allo stato di giovane, pu\u00f2 restare sotto copertura anche per trent'anni, con conseguente malformazione del fusto, mentre allo stato adulto ha la necessit\u00e0 di vegetare in piena luce.\nL'abete bianco ama umidit\u00e0, terreni freschi e profondi, tipici delle zone ombreggiate e piovose.\nPortamento e dimensioni.\nL'abete bianco pu\u00f2 crescere fino a un'altezza di circa 60 metri, presenta un fusto dritto che pu\u00f2 arrivare ad un diametro di 3 metri.\nSe la pianta cresce isolata, il fusto si caratterizza fin dalla base dalla presenza di fitti rami, se invece la pianta cresce a contatto con altre piante, il fusto risulta spoglio per gran parte della sua altezza.\nLa chioma, di colore verde-blu cupo, ha forma piramidale negli esemplari giovani, mentre negli adulti (ossia dopo 60-80 anni) si forma un appiattimento, definito \"nido di cicogna\", in quanto la punta principale ferma la crescita e i rami sottostanti continuano a svilupparsi fino a formare una specie di conca.\nTale pianta ha una ramificazione molto regolare: i rami principali sono raggruppati in palchi regolari e disposti orizzontalmente e mai penduli (ramificazione simpodiale).\nI rami secondari sono disposti lungo il tronco seguendo un andamento a spirale.\nIl pi\u00f9 grande abete bianco d'Europa era l\"'Ave\u03b4\u00f2n,\" un esemplare alto 60 metri e con una circonferenza di circa 10 metri \u00e8 situato in Val Noana (in Italia, provincia di Trento); un altro esemplare alto 50 metri e con circonferenza di 4,8 metri, si trovava a Lavarone, sempre in Trentino, in localit\u00e0 Malga Laghetto, ed era chiamato dalla gente locale Avez del Prinzipe.\nIl pi\u00f9 grande, tutt'ora vivente, si trova in Montenegro ed \u00e8 stato scoperto solo nel 2018 nel Biogradska Gora National Park, dalla Giant tree foundation, che lo ha battezzato col nome di \"Doria GTF\"; possiede una circonferenza di oltre 7 metri e 10 cm e un'altezza verificata di quasi 60 m. \nCorteccia.\nLa corteccia, negli esemplari giovani, \u00e8 liscia, ha un colore bianco-grigio argenteo e presenta delle piccole sacche resinose che, se premute, diffondono odore di trementina; nelle piante pi\u00f9 vecchie (oltre i cinquant'anni d'et\u00e0) la corteccia si ispessisce tendendo a desquamarsi in placche sottili e diventa, partendo dalla base, rugosa, screpolata (fessurata) e di colore tendente al nero.\nLa corteccia di abete bianco \u00e8 tra le specie di \"Abies\" una delle meno ricche in tannino (solo il 5%).\nTuttavia, a differenza di altre conifere che possiedono un legno resinoso, nell'abete bianco il legno ne \u00e8 poco ricco mentre nella corteccia sono presenti delle sacche da cui \u00e8 possibile estrarre la trementina.\nFoglie.\nLe foglie sono persistenti (8-10 anni) e costituite da aghi appiattiti, rigidi e inseriti singolarmente e separatamente sui rametti, secondo una disposizione a pettine (cio\u00e8 come i denti di un doppio pettine).\nGli aghi sono lunghi circa 1,5\u20133\u00a0cm e larghi 1,5\u20132\u00a0mm, leggermente ristretti alla base, con la punta arrotondata non pungente e i margini lisci.\nLa pagina superiore, di colore verde scuro, \u00e8 lucida, mentre quella inferiore presenta due caratteristiche linee parallele biancastre-azzurrognole, dette bande stomatifere, che presentano 6-8 file di stomi e canali resiniferi marginali.\nAltra caratteristica tipica di questa specie sono i rametti coperti da sottili peli di colore bruno chiaro.\nFiori.\nAlle nostre latitudini la fioritura dell'abete bianco avviene tra maggio e giugno.\nParlare di fioritura delle conifere \u00e8 in realt\u00e0 inesatto, dal momento che queste piante sono gimnosperme e non producono fiori come siamo abituati ad intenderli n\u00e9 frutti. Gli organi riproduttivi consistono di sporofilli raggruppati a formare coni o strobili: gli sporofilli maschili (microsporofilli), cui si deve la formazione del polline, sono riuniti in coni maschili o strobili; gli sporofilli femminili (macrosporofilli) portano alla formazione degli ovuli e sono riuniti in coni femminili (le pigne).\nLe strutture comunemente chiamate \"pigne\" derivano dai coni femminili che possono lignificare e rimanere sui rami. Sono quasi cilindrici, si trovano soprattutto nella parte superiore della chioma e, a differenza dell'abete rosso, sono rivolti verso l'alto.\nFormati da squame fitte con brattee sporgenti dentate che proteggono i semi all'interno, gli strobili sono lunghi dai 10 ai 18\u00a0cm e larghi 3\u20135\u00a0cm; inizialmente di colore verde, diventano rosso-bruno quando giunti a maturit\u00e0. A settembre-ottobre gli strobili si sfaldano, le squame cadono una ad una insieme ai semi, lasciando l'asse centrale, detto rachide, nudo sul ramo, dove pu\u00f2 rimanere anche diversi anni (tipica caratteristica del genere \"Abies\").\nLa produzione dei semi \u00e8 piuttosto tardiva, soprattutto per le piante in bosco in quanto avviene dopo i cinquant'anni; trent'anni, invece, per le piante isolate. Le squame degli strobili hanno consistenza legnosa, variano in numero da 150-200 e ogni squama porta due semi. In totale ogni \"pigna\" contiene circa una cinquantina di semi fertili.\nQuesti sono di forma triangolare, lunghi 6\u20139\u00a0mm, di colore giallo-bruno e presentano un'ala 3-4 volte pi\u00f9 grande, saldamente attaccata al seme stesso, che gli permette, una volta liberati, di volteggiare in aria.\nDai semi si ricava l\"'Olio di abete\", che trova impiego e con le seguenti caratteristiche:\nRadici.\nL'apparato radicale \u00e8 inizialmente di tipo fittonante: un'unica grande radice che penetra nel terreno raggiungendo una profondit\u00e0 di circa 1,60 metri che ancora saldamente la pianta al suolo; in seguito si formano alcune radici laterali (ramificazione laterale) che continuano ad accrescersi e ingrossarsi spingendosi, se possibile, in profondit\u00e0.\nL'abete bianco \u00e8, per questo, una delle conifere che meglio si ancora al terreno e risulta quindi poco soggetta a sradicamenti.\nHabitat e distribuzione.\nL'abete bianco vegeta in zone montane, ad altitudini comprese tra i 500 e i 2100 , trovando il suo clima ideale nelle zone a piovosit\u00e0 e umidit\u00e0 atmosferica medio-alte comprese tra i 900 e i 1800\u00a0m.\nL'abete bianco \u00e8 una specie sciafila che raramente forma boschi puri (abetine), \u00e8 invece una componente importante dei boschi misti del piano montano e subalpino, ad esempio pu\u00f2 formare estese foreste associandosi al faggio (\"Fagus sylvatica\"), albero con il quale condivide esigenze climatiche e pedologiche, mentre a quote subalpine si pu\u00f2 trovare associato al larice (\"Larix decidua\") e all'abete rosso (\"Picea abies\"), inoltre, nelle Alpi sud-occidentali forma una caratteristica associazione (denominata \"Rhododendro-Pinetum uncinatae subas. abietosum\") con il rododendro rosso (\"Rhododendron ferrugineum\") e con il pino uncinato (\"Pinus mugo subsp. uncinata\").\n L\u2019abete bianco ha un areale europeo ampio ma frazionato, caratterizzato da quattro subareali pi\u00f9 o meno collegati tra loro e collocati rispettivamente sui rilievi della Germania centro-meridionale, nei Carpazi, sulle catene montuose della penisola balcanica centro settentrionale e lungo la catena alpino-appenninica.\nIl nucleo principale \u00e8 sicuramente quello centro-europeo, dove si possono trovare bellissime abetine come quella della Selva Nera.\nI genotipi presenti in Italia sono costituiti da quelli di origine balcanica nelle Alpi orientali, e nelle Alpi occidentali da quelli di origine alpino-appenninica.\nIn nord Italia l'abete bianco \u00e8 presente sulle Alpi, ma in maniera discontinua: \u00e8 comune nelle Alpi orientali, mentre \u00e8 poco diffuso (e talvolta assente su ampi tratti) lungo le aree interne dei settori centrale e occidentale della catena alpina, zone nelle quali le condizioni microclimatiche ed ecologiche favoriscono il larice e (in misura minore) l'abete rosso, ritorna invece ad essere frequente nelle Alpi Marittime e nelle Alpi Liguri.\nNell'Appennino settentrionale (in Toscana e in Emilia-Romagna) l'abete bianco \u00e8 presente sia con nuclei autoctoni di estensione a volte limitata, sia in associazione al faggio, o in foreste vaste e pi\u00f9 o meno pure, di origine sia silvicolturale che spontanea; in Centro Italia si trova in gruppi isolati sui Monti della Laga e nel bacino del Trigno.\nNel Meridione lo si rinviene sia nell'Appennino lucano e sia nell'Appennino calabro: in Basilicata, lo si ritrova nella Riserva regionale Abetina di Laurenzana e nel versante settentrionale Parco nazionale del Pollino, associato al faggio; in Calabria lo si rinviene oltre che in Aspromonte, anche sulla Sila e sulle Serre calabresi. In questa zona \u00e8 degno di nota il Bosco Archiforo, nel comune di Serra San Bruno, dove sono presenti alcune piante di grandi dimensioni, mentre sulla Sila, specie nei pressi del Gariglione, in provincia di Catanzaro, sono ancora presenti esemplari monumentali.\nLe abetine appenniniche, soprattutto quelle toscane, sono, per\u00f2, da considerare in gran parte non naturali, in quanto sono il risultato di interventi umani di rimboschimento attuati dai granducati e da alcuni ordini monastici oppure sono il prodotto di una selezione, operata all'interno di foreste miste (faggio e abete bianco), che ha favorito la conifera a discapito della latifoglia.\nLe zone appenniniche dove tale pianta cresce spontanea sono soprattutto il bosco intorno all'Eremo di Camaldoli, nelle Foreste Casentinesi, e a sud del monte Amiata zone in cui l'abete bianco, seppure autoctono, \u00e8 stato comunque favorito dai tagli selettivi; assai interessante \u00e8 infine il bosco formato da abete bianco, in associazione con il pino mugo (Pinus mugo subsp. mugo), che si sviluppa in prossimit\u00e0 della vetta del Monte Nero (1752\u00a0m) nell'Appennino Ligure orientale e che rappresenta l'estremo lembo relitto di una fitocenosi ad abete bianco e pino mugo, che pare sia stata molto diffusa in tempi preistorici (grossomodo dal 6000 all'800 a.C.) su gran parte dell'Appennino settentrionale e che oggi \u00e8 attestata da rilievi palinologici.\nDistribuzione in calo.\nDurante gli ultimi anni l'abete bianco ha subito una diminuzione di numero. Ad esempio, in 15 anni, nell'Altipiano svizzero, l'abete bianco \u00e8 diminuito di circa l'11% e al 2004 rappresenta solo il 13% degli alberi, cifra decisamente inferiore al 37% del pi\u00f9 diffuso abete rosso.\nTale diminuzione \u00e8 in gran parte dovuta all'azione antropica (cio\u00e8 dell'uomo) che, nella maggior parte dei casi, ha sfavorito questa conifera a favore di altre piante, in particolar modo del faggio.\nDa non sottovalutare anche il taglio delle giovani piante per l'utilizzo come albero di Natale.\nIl ritiro dell'areale dell'abete bianco \u00e8 comunque un fenomeno generalizzato che si registra a partire dagli ultimi 2000 anni. Le cause non sono ancora state accertate, ma sono probabilmente da ricercarsi nelle variazioni climatiche e nell'azione antropica.\nSpecie affini.\nIn Sicilia esiste l'abete dei Nebrodi, una specie endemica, un tempo classificata come sottospecie dell'abete bianco, oggi ritenuta, invece, una specie autonoma che potrebbe essersi formata per speciazione durante l'inizio dell'ultimo periodo interglaciale post-wurmiano. \u00c8 una specie in via di estinzione e, ad oggi, ne esistono solo una trentina di esemplari sulle Madonie, protetti da filo spinato. Si differenzia dall'abete bianco in quanto \u00e8 pi\u00f9 piccolo e compatto, con rami glabri, foglie pi\u00f9 corte (9\u201310\u00a0mm) e strobili di circa un quarto pi\u00f9 piccoli.\nNell'ambito della regione mediterranea vivono nove specie affini all'abete bianco, solitamente interfertili e poco differenziate fra loro. Fra queste: \"A. pinsapo marocana\" che si trova solo in Marocco; \"A. pinsapo\" in Spagna; \"A. numidica\" in Algeria; il gi\u00e0 citato \"A. nebrodensis\" in Sicilia; \"A. cephalonica\" in Grecia; \"A. \u00d7 borisii-regis\" parte meridionale del Balcani \"A. equi-trojani\" in Turchia (nella zona vicino alla citt\u00e0 di Troia); \"A. born-mulleriana\" e \"A. cilicica\" in Turchia.\nIn totale il genere Abies comprende circa 45-55 specie.\nUsi.\nLegno.\nIl legno dell'abete bianco \u00e8 leggero, abbastanza tenero, di colore chiaro con venature rossastre; ritenuto qualitativamente inferiore a quello dell'abete rosso, \u00e8 comunque ampiamente impiegato dalle industrie cartiere per ottenere cellulosa tramite il processo al solfito e nelle falegnamerie, dove viene utilizzato per varie costruzioni sia di interni (arredamenti) che per gli esterni, nonostante sia abbastanza vulnerabile a tarli e agenti atmosferici.\nAlcuni vantaggi rispetto al legno dell'abete rosso si possono trovare nel fatto che tale legno non contiene resina, poich\u00e9 questa \u00e8 presente solo nella corteccia, una maggiore resistenza e portata statica ed una superiore attitudine all'impregnazione.\nGli svantaggi rispetto all'abete rosso stanno in una maggiore presenza di durame con elevato contenuto di umidit\u00e0 (tale difetto viene definito \"cuore bagnato\") e nella presenza di \"cipollatura\", un difetto del legno che consiste in un maggior sfaldamento in corrispondenza degli anelli annuali di accrescimento.\nAlcuni dati tecnici:\nIl legno \u00e8 molto utilizzato in Giappone per la costruzione di case antisismiche.\nMedicinale.\nLe gemme, che vengono raccolte in primavera, contengono un olio ed un glucoside, detto piceina, che le rende balsamiche, con propriet\u00e0 sfiammanti, antireumatiche e diuretiche. Il decotto di gemme unito \u00e8 molto utile per trattare problemi alle vie respiratorie per l'attivit\u00e0 antisettica ed espettorante. Tale olio viene anche usato per aromatizzare prodotti da bagno e per massaggi tonificanti.\nLe foglie, ricche di provitamina A, anticamente venivano utilizzate per curare malattie agli occhi. Dal legno e dalle foglie si ricava l'essenza di trementina, utilizzata in medicina e in veterinaria per strappi e contusioni grazie alle sue propriet\u00e0 antisettiche e antireumatiche.\nEsigenze ecologiche.\nL'abete bianco predilige un clima di montagna: pu\u00f2 sopportare temperature particolarmente basse (-25\u00a0\u00b0C), \u00e8 molto resistente al vento e alle intemperie e tollera condizioni d'ombra (sciafilia).\n\u00c8 per\u00f2 sensibile a gelate tardive e per questo non scende nelle valli, dove tale fenomeno avviene pi\u00f9 spesso.\nNecessita di elevata piovosit\u00e0 (condizioni ottimali 1500\u20132000\u00a0mm/anno) e soprattutto umidit\u00e0.\nCresce su terreni silicei freschi e profondi, \u00e8 in grado di superare periodi di siccit\u00e0, ma non ama il ristagno idrico che causa la marcescenza dell'apparato radicale.\nQuesta specie non forma mai in natura popolamenti puri ma si incontra sempre in boschi misti: questo \u00e8 dovuto al fatto che le plantule non trovano un substrato adeguato nell'humus prodotti dalla decomposizione delle foglie degli abeti bianchi adulti per cui possono svilupparsi solo sotto esemplari arborei di altra specie.\nSe coltivato al di sotto dei 500 metri, dove il clima \u00e8 pi\u00f9 mite, diviene meno resistente in quanto \u00e8 costretto a prolungare il ciclo vegetativo a causa della stagione favorevole pi\u00f9 duratura.\nCi\u00f2 porta alla formazione di anelli di accrescimento pi\u00f9 larghi e contenenti una maggiore quantit\u00e0 d'acqua, rendendolo di fatto pi\u00f9 vulnerabile a rotture e attacchi di parassiti.\nSelvicoltura.\nQuesta specie sulle Alpi non \u00e8 in genere oggetto di impianti selvicolturali e non esistono, quindi, fustaie coetanee ma solo esemplari isolati o a chiazze in popolamenti naturali di faggio ed abete rosso. Il taglio effettuato \u00e8 quindi del tipo saltuario. Diversa la situazione sull'Appennino, soprattutto toscano dove prevalgono fustaie coetanee di impianto trattate a taglio raso con rinnovazione artificiale. Questo tipo di trattamento \u00e8 in via di abbandono e questi boschi stanno evolvendo in boschi misti."}
{"id": "277", "revid": "123816143", "url": "https://it.wikipedia.org/wiki?curid=277", "title": "Picea abies", "text": "L'abete rosso o peccio (\"Picea abies\" ) \u00e8 un albero appartenente alla famiglia Pinaceae, ampiamente diffuso sulle Alpi, nonch\u00e9 nel resto d'Europa.\nMorfologia.\nPortamento.\nAlto fino a 40 metri, con tronco diritto e chioma conica relativamente stretta. Il portamento pu\u00f2 comunque differenziarsi in base all'altitudine, essendo questa una specie caratterizzata da un certo polimorfismo: la chioma, infatti, pu\u00f2 assumere una forma pi\u00f9 espansa alle quote alpine pi\u00f9 basse, mentre tende a divenire pi\u00f9 stretta a quote maggiori (per contenere i danni provocati dalla neve).\nCorteccia.\nLa corteccia \u00e8 sottile e rossastra (da quest'ultima caratteristica deriva il nome comune dell'albero); con l'et\u00e0 diviene bruno-grigiastra e si divide in placche rotondeggianti o quasi rettangolari (di circa 10\u201320\u00a0mm).\nFoglie.\nLe foglie sono costituite da aghi appuntiti, a sezione quadrangolare, lunghi fino a circa 25\u00a0mm, inseriti su cuscinetti in rilievo posti tutti intorno al rametto, con tendenza a disporsi su un piano orizzontale.\nStrutture riproduttive.\nEssendo gimnosperme non fanno fiori. Gli sporofilli, detti anche coni, maturano in aprile-maggio.\nStrobili.\nGli strobili, comunemente detti \"pigne\", sono cilindrici, penduli, lunghi 100\u2013200\u00a0mm e larghi 20\u201340\u00a0mm, dapprima di color verde o rossiccio, poi marroni (in autunno). Cadono interi a maturit\u00e0. La fruttificazione \u00e8 tardiva (20-50 anni).\nDistribuzione e habitat.\nEuropa e Asia centrale e settentrionale. Utilizzatissimo per impieghi silvicolturali e come albero ornamentale. In Italia \u00e8 presente allo stato spontaneo sulle Alpi, dalla Liguria (con un nucleo relitto in alta Val Tanarello) alle Alpi Giulie; ne sono conosciuti anche alcuni popolamenti relitti nell'Appennino Tosco-Emiliano (valle del Sestaione presso il Passo dell'Abetone); altrove il peccio \u00e8 stato diffusamente coltivato per rimboschimenti. Nell'arco alpino l'abete rosso forma boschi di notevole estensione solo a partire dalla sezione nord-occidentale delle Alpi Marittime (Vallone del Bor\u00e9on), ma fino alla Valle d'Aosta \u00e8 spesso subordinato all'abete bianco nell'orizzonte montano ed al larice in quello subalpino. Le peccete si estendono maggiormente nelle Alpi centrali ed orientali, dove questa specie approfitta di condizioni climatiche per essa ideali, soprattutto estive (caldo moderato e precipitazioni regolari nel trimestre estivo), fattori che nei settori alpini orientali appaiono maggiormente distribuiti.\nSulle Alpi \u00e8 specie tipica dell'orizzonte montano medio e superiore e di quello subalpino inferiore, trovando condizioni climatiche ottimali tra i 1200 e i 1800\u00a0m di altitudine, anche se in casi particolari pu\u00f2 scendere fino a soli 600\u2013800\u00a0m di altitudine, come nel Tarvisiano, oppure risalire fino a 2100\u20132200 m, come in alcune localit\u00e0 dell'Alta Valtellina (Bormio).\nSelvicoltura.\nQuesta specie \u00e8 oggetto di selvicoltura in un numero sterminato di ettari nell'Europa settentrionale ed in Russia, ma anche, su pi\u00f9 ridotte superfici, sulle Alpi.\nIn Italia sono rari gli impianti artificiali trattati a taglio raso, mentre essa appare comunemente associata all'abete bianco, al faggio ed al larice. Il trattamento preferenziale \u00e8 quello del taglio saltuario. Un grave problema della selvicoltura dell'abete rosso \u00e8 costituito dalle difficolt\u00e0 nella rinnovazione, soprattutto in caso di fitto sottobosco che impedisce la crescita del novellame; in questi casi si preferisce ricorrere alla rinnovazione integrata.\nTassonomia.\n\u00c8 accettata la seguente variet\u00e0 naturale:\nSpecie simili.\nSi distingue dall'abete bianco:\nL'abete rosso (come tutti i pecci e gli abeti) si distingue dal pino silvestre e dal larice \u2013 con i quali condivide nelle Alpi l'habitat\u00a0\u2013 per l'attacco degli aghi: nei pini e nei larici gli aghi sono raggruppati a ciuffetti, mentre nei pecci (e negli abeti) sono inseriti singolarmente sui rametti. Tale caratteristica distingue i pecci anche dai cedri.\nDi questa specie esistono numerose variet\u00e0 ornamentali.\nUna pianta simile all'abete rosso, con la quale esso pu\u00f2 condividere parchi e giardini, \u00e8 il peccio del Caucaso (\"Picea orientalis\" Carr.). Di solito, per\u00f2, l'abete rosso ha gli aghi pi\u00f9 grandi, appuntiti, e il peccio del Caucaso ha una corteccia che ricorda quella dell'abete bianco.\nAltre notizie.\nIl legno di questo peccio ha ottime propriet\u00e0 di amplificazione del suono e, per questa ragione, viene utilizzato nella costruzione delle tavole armoniche degli strumenti a corda.Tale riferimento generico all'abete rosso va specificato, restringendolo preferibilmente all'abete rosso \"di risonanza\", cos\u00ec chiamato per le sue caratteristiche acustiche, che risultano ottimali per detti strumenti. Esso \u00e8 un particolare tipo di abete rosso (spesso designato, commercialmente e in liuteria, col termine \"abete maschio\"), il cui legno presenta anomalie di accrescimento degli anelli annuali (cosiddette \"maschiature\") e da secoli viene ricercato dai liutai e costruttori per realizzare la tavola armonica di svariati strumenti musicali a corda, tra i quali strumenti ad arco (violini, viole, violoncelli...) nonch\u00e9 clavicembali, pianoforti, chitarre classiche. La distribuzione di questo \"albero che canta\" \u00e8 limitata a poche zone europee.Si ritiene che numerosi strumenti musicali, anche di illustri liutai dei secoli scorsi, siano stati costruiti con il legname di risonanza della Val di Fiemme e della foresta di Paneveggio in provincia di Trento, nonch\u00e9 della Val Canale e del Tarvisiano in provincia di Udine. Antonio Stradivari, per i suoi straordinari violini, si riforniva presso la Magnifica Comunit\u00e0 di Fiemme. \nInoltre, famose case costruttrici di pianoforti da concerto di alta gamma (quali, ad esempio, Bechstein, Bl\u00fcthner, Fazioli) utilizzano per i loro strumenti tavole armoniche realizzate con abete di risonanza della Val di Fiemme.\nLa suddescritta caratteristica negli abeti rossi \u00e8 stata scoperta anche in Valle di Ledro, sul monte Tremalzo, dove \u00e8 in atto uno studio pi\u00f9 approfondito.\nQuesto albero in Germania \u00e8 riscontrabile solo in alcuni distretti alpini, mentre in Austria \u00e8 assente. \nIl Corpo Forestale dello Stato ha condotto un censimento sugli alberi monumentali d'Italia, nel quale viene segnalato un grande abete rosso a Bagni di Mezzo di San Pancrazio: \u00e8 alto 45\u00a0m e ha una circonferenza di 4,8\u00a0m.\nL'abete rosso, a differenza del larice, \u00e8 una specie simbionte del fungo porcino (\"Boletus edulis\") ed \u00e8 la specie ospite prediletta per il dannoso bostrico tipografo (\"Ips typographus\").\nDalla distillazione della resina dell'abete rosso si ricava la trementina (acquaragia). La stessa resina si usa anche per produrre il nerofumo. Dalla corteccia si estraggono tannini, usati per la concia delle pelli.\nInoltre, l'abete rosso \u00e8 una delle piante pi\u00f9 longeve al mondo. In particolare, un esemplare clonale scoperto in Svezia nel 2004 e datato al carbonio da Leif Kullman, botanico all'universit\u00e0 di Ume\u00e5 in Svezia, avrebbe ben 9550 anni, risultando cos\u00ec l'organismo vivente clonale pi\u00f9 anziano del pianeta. \u00c8 stato battezzato Old Tjikko."}
{"id": "279", "revid": "125349385", "url": "https://it.wikipedia.org/wiki?curid=279", "title": "America centrale", "text": "L'America centrale o Centro America (alternativamente: Centro-America o Centroamerica) \u00e8 una delle tre macroregioni, distinte per posizione geografica, in cui viene suddivisa l'intera America (le altre due macroregioni sono l'America Settentrionale e l'America Meridionale). In particolare l'America centrale rappresenta la parte minoritaria di quello che secondo alcuni geografi \u00e8 il continente nordamericano mentre secondo altri geografi \u00e8 il subcontinente nordamericano. \nCaratteristica peculiare dell'America centrale \u00e8 quella di essere un \"ponte\" fra le due Americhe (l'America del Nord e l'America del Sud) e nello stesso tempo un'area di passaggio fra i due maggiori oceani della Terra, il Pacifico e l'Atlantico, grazie alla presenza del canale di Panama.\nLe definizioni geopolitiche di America centrale possono variare, con il Messico e le Antille che sono a volte comprese e altre volte no. Lo stato di Panama \u00e8 stato storicamente parte dell'America meridionale, ma \u00e8 in genere compreso nella definizione.\nStoria.\nLa dominazione europea.\nQuesta regione, in cui anticamente prosperarono le evolute civilt\u00e0 mesoamericane come la civilt\u00e0 mexica, la civilt\u00e0 maya, la civilt\u00e0 teotihuacana, la civilt\u00e0 zapoteca, la civilt\u00e0 mixteca, la civilt\u00e0 olmeca o la civilt\u00e0 tarasco, \u00e8 stata sottoposta per tre secoli (dall'inizio del Cinquecento alla fine dell'Ottocento) alla dominazione spagnola. La lingua e la religione dei conquistatori si sono cos\u00ec imposte nell'area: in gran parte dei paesi dell'America centrale si parla correntemente lo spagnolo e la religione pi\u00f9 diffusa \u00e8 quella cattolica. Anche la composizione della popolazione si \u00e8 profondamente modificata: agli originari amerindi si sono sovrapposti e mescolati i bianchi europei (spagnoli, inglesi, francesi e olandesi) e i neri importati dall'Africa come schiavi per lavorare nelle piantagioni.\nL'egemonia degli Stati Uniti d'America.\nIl raggiungimento dell'indipendenza, nei primi decenni dell'Ottocento, non ha portato nella regione stabilit\u00e0 e democrazia. La storia di gran parte dei paesi centroamericani \u00e8 stata infatti segnata, anche nel Novecento, da regimi autoritari, colpi di stato e guerre civili. A partire dal XIX secolo si \u00e8 affermata nell'area l'influenza dei vicini Stati Uniti d'America, che hanno forti interessi economici, politici e militari nella regione. Gli Stati Uniti d'America hanno costruito il canale di Panama e sono intervenuti pi\u00f9 volte, militarmente ed economicamente, per condizionare le politiche di molti paesi dell'area.\nGeografia.\nGeografia fisica.\nL'America Centrale, come dice il nome stesso, occupa la parte centrale del continente americano. \u00c8 delimitata a nord dal Golfo del Messico e dall'Oceano Atlantico, a nord-ovest dall'America Settentrionale, a ovest dall'Oceano Pacifico, a est dall'Oceano Atlantico e a sud dall'Oceano Pacifico e dall'America Meridionale.\nGeomorfologia.\nL'America Centrale \u00e8 formata da una regione continentale situata ad ovest e da una regione insulare situata ad est.\nLa regione continentale collega l'America Settentrionale all'America Meridionale ed ha una forma stretta e allungata che si produce in una successione di istmi, golfi e penisole. \u00c8 delimitata a nord dall'Istmo di Tehuantepec (istmo del Messico), a ovest dall'Oceano Pacifico, e a est dal Mare dei Caraibi. Come limite sud, prevalentemente viene considerato l'Istmo di Dari\u00e9n (istmo della Repubblica di Panama). Pi\u00f9 precisamente viene considerato lo spartiacque dei fiumi Atrato (fiume della Colombia) e Tuiria (fiume della Repubblica di Panama). Pi\u00f9 raramente, invece che l'Istmo di Dari\u00e9n, viene considerato il Canale di Panama, situato pi\u00f9 a nord-ovest.\nLa regione insulare \u00e8 rappresentata dall'arcipelago delle Antille. \u00c8 situata nell'Oceano Atlantico, a sud della Florida (stato federato dell'America Settentrionale) e a nord del Venezuela (stato dell'America Meridionale), ed \u00e8 delimitata ad ovest dal Mare dei Caraibi. L'arcipelago della Antille \u00e8 disposto ad arco e si estende dal Golfo del Messico alle coste del Venezuela. La parte concava dell'arco \u00e8 rivolta verso il Mare dei Caraibi. Le due maggiori isole delle Antille sono Cuba e Hispaniola.\nIdrografia.\nIl territorio dell'America centrale non presenta reti fluviali di rilievo: i maggiori corsi d'acqua sfociano nel mar dei Caraibi, mentre il Pacifico riceve le acque di fiumi brevi e a regime torrentizio. Un fiume importante \u00e8, nel Nicaragua, il Rio San Juan (192\u00a0km), emissario del lago di Nicaragua che scorre in una depressione che, come un corridoio, collega la costa del Pacifico con quella caraibica segnando per un lungo tratto il confine tra Costa Rica e Nicaragua. Altro importante lago nel Nicaragua \u00e8 il Managua. Sulla dorsale di Panama, il lago Gat\u00fan \u00e8 stato utilizzato come importante serbatoio per il funzionamento del sistema di chiuse del canale di Panama, che collega il mar dei Caraibi all'oceano Pacifico.\nGeografia politica.\nPoliticamente e amministrativamente l'America Centrale \u00e8 suddivisa in 20 stati indipendenti di cui 7 sono Stati istmici, rientrano cio\u00e8 nell'America Centrale continentale (tra parentesi \u00e8 indicata la capitale):\nI rimanenti 13 stati indipendenti sono stati insulari delle Antille (tra parentesi \u00e8 indicata la capitale):\ndi cui 8 sono reami del Commonwealth:\nLa popolazione dell'area si aggira intorno agli 80 milioni di abitanti. Rientra nell'America Centrale solo una piccola parte del Messico composta dagli stati federati di Tabasco, Campeche, Yucat\u00e1n, Quintana Roo e Chiapas cui si aggiunge una piccola parte del Veracruz e dell'Oaxaca. Considerando l'Istmo di Dari\u00e9n come confine tra l'America Centrale continentale e l'America Meridionale, non rientra nell'America Centrale una piccola parte della Repubblica di Panama costituita da gran parte della Provincia di Dari\u00e9n, dalla comarca Ember\u00e1-Wounaan e da una piccola parte della comarca Kuna Yala. I rimanenti succitati 18 stati indipendenti sono invece compresi interamente nell'America Centrale.\nIl territorio dell'America Centrale non compreso nei succitati stati indipendenti \u00e8 suddiviso politicamente e amministrativamente nei seguenti 17 territori dipendenti da stati indipendenti (tutti europei ad eccezione degli Stati Uniti):\nQuesti 17 territori dipendenti sono compresi interamente nell'America Centrale.\nL'America Centrale in ambito geopolitico.\nIn ambito geopolitico normalmente, per quanto riguarda le macroregioni sovranazionali, si prescinde dai confini riconosciuti in ambito geografico e si considera i confini degli stati ad essi pi\u00f9 prossimi. Secondo tale consuetudine, in ambito geopolitico l'America Centrale continentale \u00e8 delimitata a nord e a sud da confini diversi. In particolare a nord \u00e8 delimitata dal confine tra il Messico e il Guatemala e tra il Messico e il Belize, a sud invece \u00e8 delimitata dal confine tra la Repubblica di Panama e il Colombia. In ambito geopolitico si considera quindi tutto il Messico non appartenente all'America Centrale e tutta la Repubblica di Panama appartenente all'America Centrale. Per quanto riguarda invece la regione insulare dell'America Centrale, non ci sono differenze in ambito geopolitico.\nDiscostandosi da quanto normalmente avviene in ambito geopolitico, l'ONU considera invece tutto il Messico appartenente all'America Centrale. Cio\u00e8 considera, come confine tra l'America Settentrionale e l'America Centrale, il confine tra Messico e Stati Uniti d'America. Considera inoltre tutte le Antille non appartenenti all'America Centrale, ma alla macroregione Caraibi. Secondo l'ONU l'America Centrale \u00e8 dunque formata dai territori dei seguenti otto stati indipendenti: Belize, Costa Rica, El Salvador, Guatemala, Honduras, Messico, Nicaragua, Panama.\nDemografia.\nReligione.\nReligione per paese:\nLa maggior parte della popolazione \u00e8 di religione cattolica; in Costa Rica e Panama i cattolici sono pi\u00f9 dei tre quarti della popolazione, in Honduras pi\u00f9 dei due terzi, in Nicaragua e Belize pi\u00f9 della met\u00e0, in El Salvador la met\u00e0 e in Guatemala meno della met\u00e0. Il Cattolicesimo introdotto dagli spagnoli costrinse gli indigeni a convertirsi al cattolicesimo, che era l'unica religione ammessa e molto vicina allo stato.\nIl protestantesimo \u00e8 una minoranza, ma in crescita; in El Salvador e Guatemala sono circa il 40%, mentre in Costa Rica e Panama \u00e8 inferiore al 20%. La maggior parte dei protestanti sono evangelici, ma ci sono anche alcuni gruppi di mormoni, di testimoni di Geova e di avventisti e in minor misura di ortodossi.\nAltre religioni praticate sono l'Islam, il Buddismo, l'Ebraismo, il paganesimo, le credenze Maya e il Bah\u00e1'\u00ed.\nEtnie.\nGruppi etnici in America Centrale sono attribuiti come segue :\nCirca il 65 % della popolazione dell'America Centrale \u00e8 meticcia (misto tra spagnolo e indigeno) ed \u00e8 la maggiore etnia in tutti i paesi eccetto la Costa Rica. La popolazione bianca \u00e8 maggioritaria in Costa Rica e, come nel resto dei paesi, i bianchi sono quasi esclusivamente di origine spagnola.\nLa popolazione indigena fu notevolmente ridotta durante e successivamente la conquista spagnola. L'unico paese con una grande popolazione indigena \u00e8 il Guatemala, con 4,6 milioni di indigeni che rappresentano il 41 % della popolazione, tutti di origine maya.\nAnche in Belize e Honduras la popolazione indigena \u00e8 di origine maya e vive principalmente lungo la costa spesso con la popolazione nera di questi paesi.\nCirca il 5% della popolazione nicaraguense \u00e8 indigena, divisa in diversi gruppi etnici: miskito, sumo, rama, creoli, ulwa, chorotega, nicarao e garifuna. Il 9% della popolazione nicaraguense \u00e8 di origine africana.\nIn Costa Rica ed El Salvador i nativi sono pochi, meno dell'1% della popolazione.\nEconomia.\nNegli stati pi\u00f9 poveri le risorse (in primo luogo terreni agricoli) appartengono a poche grandi famiglie, nelle cui mani si concentra la maggior parte della ricchezza. L'agricoltura, specialmente quella di piantagione, svolge ancora un ruolo primario. I prodotti sono destinati per la maggior parte all'esportazione. Poich\u00e9 queste attivit\u00e0 sono gestite da imprese straniere, i vantaggi economici per le popolazioni locali sono molto ridotti. Lo stesso avviene del resto per le attivit\u00e0 industriali e turistiche (particolarmente sviluppate nei paesi delle Antille), settori in gran parte controllati da imprese straniere. Un settore importante dell'economia di alcuni stati dell'America centrale \u00e8 l'esportazione di materie prime, principalmente verso il continente nord americano."}
{"id": "281", "revid": "287204", "url": "https://it.wikipedia.org/wiki?curid=281", "title": "Avies", "text": "LAvies era una compagnia aerea regionale estone che effettuava principalmente servizio di aerotaxi e voli regionali in Estonia e Svezia. Era basata presso l'Aeroporto di Tallinn..\nDi propriet\u00e0 dell'omonimo tour operator, la compagnia si vide revocata l'autorizzazione al volo per sei mesi il 1\u00ba aprile 2016 e non risulta aver ripreso le attivit\u00e0.\nFlotta.\nLa flotta Avies era composta dai seguenti velivoli:"}
{"id": "282", "revid": "287204", "url": "https://it.wikipedia.org/wiki?curid=282", "title": "Anas", "text": ""}
{"id": "283", "revid": "1108020", "url": "https://it.wikipedia.org/wiki?curid=283", "title": "Anatinae", "text": "Le Anatine (\"Anatinae\" ) sono una sottofamiglia degli Anatidi, che comprende le seguenti trib\u00f9 e generi:"}
{"id": "284", "revid": "919135", "url": "https://it.wikipedia.org/wiki?curid=284", "title": "Analisi della varianza", "text": "L'analisi della varianza (\"ANOVA\", dall'inglese \"Analysis of Variance\") \u00e8 un insieme di tecniche statistiche facenti parte della statistica inferenziale che permettono di confrontare due o pi\u00f9 gruppi di dati confrontando la variabilit\u00e0 \"interna\" a questi gruppi con la variabilit\u00e0 \"tra\" i gruppi.\nL'ipotesi nulla solitamente prevede che i dati di tutti i gruppi abbiano la stessa origine, ovvero la stessa distribuzione stocastica, e che le differenze osservate tra i gruppi siano dovute solo al caso.\nSi usano queste tecniche quando le variabili esplicative sono di tipo nominale (discreto). Nulla impedisce di usare queste tecniche anche in presenza di variabili esplicative di tipo ordinale o continuo, ma in tal caso sono meno efficienti delle tecniche alternative (ad esempio: regressione lineare).\nIpotesi di base.\nL'ipotesi alla base dell'analisi della varianza \u00e8 che dati formula_1 gruppi, sia possibile scomporre la varianza in due componenti: \"Varianza interna ai gruppi\" (anche detta \"Varianza Within\") e \"Varianza tra i gruppi\" (\"Varianza Between\"). La ragione che spinge a compiere tale distinzione \u00e8 la convinzione, da parte del ricercatore, che determinati fenomeni trovino spiegazione in caratteristiche proprie del gruppo di appartenenza. Un esempio tipico, ripreso dalle analisi sociologiche, si trova nello studio dei gruppi di tossicodipendenti. In questo caso l'analisi della varianza si usa per determinare se pi\u00f9 gruppi possono essere in qualche modo significativamente diversi tra loro (la varianza \"between\" contribuisce significativamente alla varianza totale - il fenomeno \u00e8 legato a caratteristiche proprie di ciascun gruppo come la zona di residenza) o, viceversa, risultano omogenei (la varianza \"within\" contribuisce significativamente alla varianza totale - il fenomeno \u00e8 legato a caratteristiche proprie di tutti i gruppi). In altre parole, il confronto si basa sull'idea che se la variabilit\u00e0 interna ai gruppi \u00e8 relativamente elevata rispetto alla variabilit\u00e0 tra i gruppi, allora probabilmente la differenza tra questi gruppi \u00e8 soltanto il risultato della variabilit\u00e0 interna.\nIl pi\u00f9 noto insieme di tecniche si basa sul confronto della varianza e usa variabili di test distribuite come la variabile casuale F di Fisher-Snedecor.\nLe diverse tecniche vengono suddivise a seconda se il modello prevede:\nDiscussione analitica.\nLa relazione tra varianza totale formula_2 riferita alle formula_3 unit\u00e0 e varianze calcolate sui singoli gruppi formula_4 (con formula_5) risulta essere:\nLa prima sommatoria \u00e8 la varianza within mentre la seconda \u00e8 la varianza between. Quindi, equivalentemente, si potr\u00e0 scrivere:\ndove formula_8 \u00e8 la \"media totale\" delle formula_3 unit\u00e0, uguale alle \"medie parziali\" di ciascun gruppo formula_10 con pesi uguali alle rispettive frequenze relative di gruppo formula_11.\nA loro volta, le medie parziali formula_10 dei valori formula_13 del formula_14-esimo gruppo sono date da:\nInoltre si ha che:\nLa varianza within \u00e8 uguale alla media ponderata delle varianze parziali, calcolate in ogni gruppo. I pesi sono uguali alle loro frequenze relative.\nLa varianza between \u00e8 uguale alla varianza ponderata delle medie parziali. I pesi sono uguali alle frequenze relative di gruppo.\nEsempio di analisi della varianza semplice.\nIn questo esempio abbiamo formula_17 gruppi di uguale numerosit\u00e0 formula_18 (per semplificare l'esempio), con formula_19, indicati con formula_20 e formula_21 unit\u00e0 statistiche (cio\u00e8 il numero di osservazioni sperimentali totali).\nIl modello prevede che\ncon formula_19 che indica il gruppo e formula_24.\nL'ipotesi nulla prevede che:\nI dati osservati nei quattro gruppi sono:\nSiano adesso:\nOvvero:\nLa variabile test diventa:\ndove:\nNell'esempio si ottiene che:\ne pertanto\nTale valore viene confrontato con i valori dei una variabile casuale F di Snedecor con formula_52 e formula_53 gradi di libert\u00e0. Se si accetta una percentuale di falsi positivi del formula_54 tale valore \u00e8:\nPertanto, essendo formula_56 si rigetta l'ipotesi nulla che prevedeva l'assenza di effetti e si afferma che molto probabilmente almeno uno dei quattro gruppi \u00e8 diverso dagli altri. Forse tutti i gruppi sono diversi uno dall'altro, forse solo uno di loro.\nUn test (proposto per la prima volta da Ronald Fisher) permette di determinare la pi\u00f9 piccola differenza significativa tra la media di due gruppi, confrontandoli uno a uno.\nTale differenza \u00e8:\nSoftware statistico R.\nIl calcolo dell'ANOVA con il software R si esegue in diversi modi: a seconda dei dati da analizzare.\nPrima di procedere nel calcolo vero e proprio \u00e8 necessario verificare i seguenti assunti: \nIl secondo assunto pu\u00f2 essere valutato in due modi:\n &gt;ks.test(x, pnorm, mean(x), sd(x))\ndove: \nDell'output restituito si legge solo il p-value: deve essere maggiore o uguale a 0.05 (o ad un alpha prefissato). \nL'ipotesi nulla sostiene infatti che la distribuzione \u00e8 normale; \n &gt;shapiro.test(x)\nquesto comando richiede solo la variabile da analizzare. \nStesso discorso di prima per l'output e le ipotesi del test.\nIl terzo assunto, omogeneit\u00e0 delle varianze (ossia delle diverse varianze considerate suddivise in funzione dei livelli del fattore), viene cos\u00ec calcolato:\n &gt;bartlett.test (y~A)\ndove:\nper quanto riguarda l'output \u00e8 sufficiente leggere il p-value e assicurarsi che sia maggiore o uguale ad un livello alpha prefissato (di default \u00e8 0.05). L'ipotesi nulla sostiene infatti che tutte le varianze sono tra loro omogenee. \nNel caso questo assunto non sia rispettato \u00e8 necessario eseguire il calcolo dell'ANOVA con la correzione di Welch.\nVerificati gli assunti si pu\u00f2 procedere con l'ANOVA vera e propria.\nModello tra casi.\nIn questo caso \u00e8 sufficiente utilizzare il seguente comando:\n &gt;anova(lm(y~A))\nla cui ipotesi nulla \u00e8 che le diverse medie dei gruppi del fattore sono uguali.\nSi noti che l'ipotesi alternativa sostiene che almeno una \u00e8 diversa dalle altre, non necessariamente tutte diverse tra loro.\nnel caso avessimo pi\u00f9 fattori possiamo scrivere:\n &gt;anova(lm(y~A*B)) se vogliamo tenere conto delle interazioni tra diversi fattori \n &gt;anova(lm(y~A+B)) se non vogliamo considerare l'interazione;\nModello entro casi.\nIn questo caso dobbiamo verificare i 3 assunti di prima pi\u00f9 un quarto: l'assunto di sfericit\u00e0 (che sostiene che le covarianze siano omogenee).\nPer tale verifica:\n &gt;mauchly.test(lm(y~x)~1, X=~1)\ne si valuta il p-value: deve essere maggiore o uguale al livello di significativit\u00e0 imposto: l'ipotesi nulla \u00e8 quella che sostiene la sfericit\u00e0.\nnel caso non sia verificato si esegue il calcolo con la correzione di Greenhouse-Geisser\nnel caso in cui tale assunto \u00e8 verificato basta inserire il comando:\n &gt;summary(aov(y~A))\ne si osserva il p-value: anche qui l'ipotesi nulla depone a favore dell'uguaglianza tra le medie."}
{"id": "285", "revid": "536103", "url": "https://it.wikipedia.org/wiki?curid=285", "title": "Antoine de Saint-Exup\u00e9ry", "text": "\u00c8 conosciuto nel mondo per essere stato l'autore del famoso romanzo \"Il piccolo principe\", che nel 2017 ha superato il numero di 300 traduzioni in lingue e dialetti diversi, ed \u00e8 il testo pi\u00f9 tradotto se si escludono quelli religiosi, e per i suoi racconti sul mondo dei primi voli aerei, tra i quali \"Volo di notte\", \"Terra degli uomini\" e \"L'aviatore\". Scrittore riconosciuto, vinse vari premi letterari durante la sua vita, in Francia come all'estero.\nDurante la seconda guerra mondiale si arruol\u00f2 nell'aeronautica militare francese e, dopo l'armistizio nelle Forces a\u00e9riennes fran\u00e7aises libres, pass\u00f2 dalla parte degli Alleati. La sua scomparsa nel corso di un volo di ricognizione, avvenuta sul finire della guerra, rest\u00f2 per molti anni misteriosa, finch\u00e9 nel 2004 venne localizzato e recuperato il relitto del suo aereo, nel mare antistante la costa marsigliese. In seguito \u00e8 stato possibile accertare che fu un caccia tedesco della Luftwaffe ad abbattere il velivolo.\nNel centenario della nascita, gli \u00e8 stato intitolato l'aeroporto di Lione, fino a quel momento chiamato \"Lyon Satolas\".\nBiografia.\nNato a Lione da una famiglia cattolica di nobili origini, terzo di cinque figli del visconte Jean de Saint-Exup\u00e9ry e di Marie Boyer de Fonscolombe, rimane a quattro anni orfano di padre, ma trascorre comunque una infanzia felice. Allevato dalla madre, ottima pittrice, la famiglia si trasferisce a Le Mans, dove cresce con i quattro fratelli nel castello di Saint-Maurice-de-R\u00e9mens.\nFrequent\u00f2 il collegio gesuita di Notre-Dame de Sainte-Croix, dove trascorse la sua infanzia. \u00c8 il pi\u00f9 fantasioso ma anche il pi\u00f9 prepotente e viziato degli alunni. Solo, malinconico afferma: \"C'\u00e8 una cosa che mi rattrister\u00e0 sempre, ed \u00e8 di essere diventato grande\".\nNel 1912 all'aeroporto di Amb\u00e9rieu, sale per la prima volta su un aereo, un Berthaud-Wroblewski.\nProprio la guerra accentu\u00f2 la solitudine del futuro scrittore: prima la separazione dalla madre (infermiera all'ospedale di Amb\u00e9rieu), poi il soggiorno - con il fratello Fran\u00e7ois - al Collegio di Montgr\u00e9 a Villefranche-sur-Sa\u00f4ne e quindi a Friburgo (Svizzera) in un collegio di padri maristi. Nel 1917 il reumatismo articolare del fratello, che non sopravvisse, li riport\u00f2 in Francia. Nello stesso anno si iscrisse prima al liceo Bossuet, poi al liceo Saint-Louis di Parigi.\nDopo una breve e sfortunata esperienza alla Scuola navale (fu respinto all'esame di ingresso), nel 1921 si arruola nel II reggimento di aviazione di Strasburgo e ottiene il brevetto di pilota dapprima civile, poi militare. Per un breve periodo si ferma a Parigi dedicandosi a un lavoro sedentario e si lega alla futura scrittrice Louise L\u00e9v\u00e8que de Vilmorin. Nel frattempo scrive, pubblicandolo nel 1926, il suo primo racconto, \"L'aviatore\", sulla rivista \"Le Navire d'Argent\".\nA\u00e9ropostale.\nIl 12 ottobre 1926 viene assunto come pilota dalla Compagnia Generale di Imprese Aeronautiche Lat\u00e9co\u00e8re (poi \"A\u00e9ropostale\"): cinquemila chilometri per trasportare la posta, da Tolosa a Dakar. Nel 1929 pubblica il suo primo libro, \"Corriere del sud\" (\"Courrier Sud\"), seguito due anni dopo da \"Vol de nuit\" (premio Femina 1931).\nDopo l'avventura africana, Saint-Exup\u00e9ry nel 1930 approda a Buenos Aires come direttore della linea aeropostale Argentina-Francia. Il lavoro che fa \u00e8 ottimo ed il servizio \u00e8 molto elogiato.\nNella metropoli incontra l'amore della sua vita, Consuelo Sunc\u00edn-Sandoval Zece\u00f1a de G\u00f3mez, scrittrice, pittrice e artista salvadoregna, che sposa nel 1931. Consuelo diverr\u00e0 la musa ispiratrice di Saint-Exup\u00e9ry, ma il matrimonio sar\u00e0 abbastanza turbolento: i lunghi periodi di assenza e le relazioni extraconiugali di lui, il sodalizio artistico di lei con il gruppo dei surrealisti (Andr\u00e9 Breton, Marcel Duchamp, Balthus ai quali sar\u00e0 ispirata la sua pittura) saranno narrati in un'autobiografia che verr\u00e0 ritrovata dopo la sua morte (avvenuta nel 1979) e pubblicata vent'anni pi\u00f9 tardi, divenendo in Francia un best seller.\nNel 1932 la compagnia A\u00e9ropostale \u00e8 minata dalla politica e destinata a essere assorbita da Air France. Antoine mal sopporta la situazione e torna in Francia, cercando di dedicarsi alla scrittura e al giornalismo. Tra varie vicissitudini brevetta la sua prima invenzione, un dispositivo per l'atterraggio di aerei. A questo brevetto seguiranno numerosi altri, sempre riguardanti dettagli tecnici di velivoli.\nSi giunge al maggio 1933 e nasce la compagnia di bandiera francese Air France. L'A\u00e9ropostale \u00e8 ormai storia passata.\nNel 1935 Saint-Exup\u00e9ry tenta il raid aereo Parigi-Saigon. L'avventura si tramuta in una sciagura nel deserto, dove viene prima aiutato da un beduino poi tratto in salvo dagli aerei della Regia Aeronautica italiana di stanza a Derna. Nel 1936 \u00e8 inviato dell\"'Intransigeant\" in Catalogna durante la Guerra civile spagnola.\nNel 1939 pubblica \"Terra degli uomini\". Il libro diventa un best seller e riceve un premio anche dall'Acad\u00e9mie fran\u00e7aise. Prima dell'inizio della Seconda guerra mondiale scrive per \"Paris-Soir\".\nLa guerra.\nIl 3 settembre 1939, il capitano di complemento Saint-Exup\u00e9ry si arruola nell'Arm\u00e9e de l'air chiedendo il comando di una squadriglia di caccia, ma la sua et\u00e0 e le sue condizioni fisiche glielo impediscono. Viene impiegato in una squadriglia di ricognizione aerea.\nIl 22 maggio 1940 effettua una missione di ricognizione su Arras che gli ispirer\u00e0 \"Pilota di guerra\" (\"Pilote de guerre\"), e viene citato per la croce di guerra.\nUn grave incidente lo costringe a riparare a New York, ponendosi come obiettivo quello di far entrare in guerra gli Stati Uniti; di qui passa nel Qu\u00e9bec nel 1942. Considerato gollista dagli statunitensi e p\u00e9tainista dai canadesi, fatica a farsi ascoltare, ma quando gli Alleati sbarcheranno in Africa del Nord, Antoine chieder\u00e0 di essere arruolato nell'aviazione americana, per tornare in Francia volando.\nIn piena seconda guerra mondiale (1943) saranno proprio gli statunitensi a pubblicare, per primi e in inglese, \"Il piccolo principe\", oggi uno dei libri pi\u00f9 venduti. Romanzo in forma di favola sulla \"educazione sentimentale\" divenuto poi un \"best-seller\", \"Il piccolo principe\" ha avuto una notoriet\u00e0 internazionale, \u00e8 compreso nelle principali liste dei libri pi\u00f9 venduti al mondo ed \u00e8 il libro pi\u00f9 tradotto al mondo se si escludono i testi religiosi.\nIl mistero della morte.\nRipresa nello stesso anno l'attivit\u00e0 aviatoria e tornato in Europa, gli viene affidata una serie di cinque missioni di ricognizione fra la Sardegna e la Corsica. Dall'ultima non fece pi\u00f9 ritorno, precipitando in mare, in circostanze non chiarite con assoluta certezza, dopo essere decollato con un F-5 (una versione da ricognizione del Lockheed P-38 Lightning) dalla base militare di Borgo in Corsica in direzione di Lione (molti hanno parlato di incidente o suicidio). Era il 31 luglio 1944, e lui aveva 44 anni, un mese e 2 giorni.\nIl ritrovamento dell'aereo.\nIl 7 aprile 2004 la stampa francese riport\u00f2 con grande evidenza la notizia del ritrovamento, al largo dell'\u00cele de Riou (nella zona di mare dove avvenne la tragedia), a sessanta metri di profondit\u00e0, dei rottami dell'aereo su cui si trovava Saint-Exup\u00e9ry quando scomparve durante la missione ricognitiva del 31 luglio 1944.\nGi\u00e0 nel 1998 un pescatore di nome Jean-Claude Bianco aveva ritrovato ad est dell'isola di Riou un braccialetto d'argento che portava il nome di Saint-Exup\u00e9ry, sua moglie e quello del suo editore americano agganciato ad un pezzo di metallo presumibilmente del suo aereo. Il ritrovamento del braccialetto a considerevole distanza dal luogo di presunto inabissamento dell'aereo, fece inizialmente ritenere ai discendenti del pilota che si trattasse di un falso e aliment\u00f2 speculazioni sulla vera causa della morte dello scrittore.\nUn primo ritrovamento di parte dei rottami si era avuto due anni prima grazie a un sub di Marsiglia. Successive indagini hanno permesso di accertare che si trattava realmente dell'aereo con il quale era decollato lo scrittore, un Lockheed P-38 Lightning di produzione statunitense.\nContinuando le ricerche sulla morte di Saint-Exup\u00e9ry, trovarono nella zona vicino allo schianto dell'aereo un braccialetto con le sue iniziali sopra.\nVisto che su quell'aereo erano piazzate delle mitragliatrici anzich\u00e9 una cinepresa e una macchina fotografica per la ricognizione, alcuni hanno ipotizzato che quello non fosse il suo aereo, anche perch\u00e9 non fu mai trovata traccia del corpo dello scrittore. La morte in volo di Saint-Exup\u00e9ry, fino alle dichiarazioni del pilota tedesco che lo abbatt\u00e9, non fu mai accertata. Data la fama leggendaria e romantica del personaggio, nacquero diversi miti, come quello secondo cui l'aereo che fu visto precipitare al largo dell'\u00cele sarebbe un altro aereo francese abbattuto dalla contraerea mentre il P-38 guidato il 31 luglio da Antoine de Saint-Exup\u00e9ry sarebbe scomparso portando con s\u00e9 il mistero della fine del pilota e scrittore francese.\nIpotesi di soluzione del mistero.\nIl numero 725 della rivista tedesca \"Der Landser\" citava una presunta lettera del pilota tedesco Robert Heichele in cui egli affermava di aver abbattuto un P-38 il 31 luglio 1944. La credibilit\u00e0 di questa lettera venne messa in discussione perch\u00e9 in essa si riportava che tale Heichele e il suo copilota volavano su un Focke-Wulf Fw 190 D-9, una variante che non era ancora entrata nel servizio della Luftwaffe. Robert Heichele sarebbe stato abbattuto a sua volta il giorno 16 agosto 1944 e sarebbe morto cinque giorni dopo. Tuttavia, sempre nella stessa lettera, si narra che il presunto velivolo di Saint-Exup\u00e9ry avrebbe iniziato l'attacco nei confronti dell'unit\u00e0 tedesca, un'incongruenza grave, dato che il velivolo dello scrittore era da ricognizione e non da battaglia.\nNel marzo del 2008, Horst Rippert, un ex-pilota della Luftwaffe che durante la guerra ebbe al suo attivo 28 vittorie in scontri aerei, e fratello maggiore del cantante popolare Ivan Rebroff, ha dichiarato che nella notte del 31 luglio 1944 stava sorvolando il Mediterraneo a bordo di un Messerschmitt Bf 109, quando vide pi\u00f9 in basso un F-5 e decise di abbatterlo, senza ovviamente sapere chi fosse il pilota francese al quale stava sparando.\n\u00abQuando ho saputo di chi si trattava \u2014 ha detto \u2014 ho a lungo sperato che non si trattasse di lui\u00bb. Saint-Exup\u00e9ry era infatti all'epoca gi\u00e0 conosciuto anche in Germania, non tanto per \"Il piccolo principe\" (scritto nel 1943), quanto per le precedenti pubblicazioni legate al mondo dell'aviazione. Per questo motivo Rippert avrebbe tenuto nascosta per quasi sessantaquattro anni la storia di quella notte, finch\u00e9 non arrivarono a lui il sommozzatore Luc Varnell, il ricercatore di aerei caduti Lino von Gartzen e il giornalista Jacques Pradell, autori di un'approfondita indagine sulla scomparsa dello scrittore francese.\nAlcuni studiosi hanno dubitato di queste dichiarazioni: in particolare, Horst Rippert sostiene di aver trasmesso via radio il resoconto delle sue responsabilit\u00e0 personali sull'abbattimento, ma non ci sono prove a sostegno di tali affermazioni, considerando che molta documentazione bellica \u00e8 andata perduta o distrutta.\nAltri scritti e pubblicazioni.\nDopo la sua morte, nel 1948 esce \"Cittadella\", raccolta di note e pensieri. Nel 1982 viene invece pubblicata un'altra raccolta di appunti, intitolata \"Ecrits de guerre\".\nNel novembre 2007, durante un'asta pubblica, compaiono alcune sue lettere inedite che vengono acquistate da un collezionista che le dona al Museo delle lettere e dei manoscritti di Parigi.\nL'editore Gallimard le pubblica nel 2008 con il titolo \"Lettres \u00e0 l'inconnue\". Nel 1943 ad Algeri, per caso, conosce la \"petite fille\" che sarebbe \"l'inconnue\". Ne nasce un amore romantico, lui \u00e8 per lei \"il piccolo principe\". Nelle \"Lettres\" lo scrittore disegna per il suo eroe una \"piccola principessa\" [...] che \"\u00e8 ben pi\u00f9 gentile di voi\" scrive all'\"inconnue\"."}
{"id": "286", "revid": "958185", "url": "https://it.wikipedia.org/wiki?curid=286", "title": "Aeroporto", "text": "Un aeroporto \u00e8 un'infrastruttura attrezzata per il decollo e l'atterraggio di aeromobili, per il transito dei relativi passeggeri e del loro bagaglio, per il ricovero e il rifornimento dei velivoli.\nStoria.\nL'aeroporto di Pearson Field situato a Vancouver nello Stato di Washington, USA, costruito nel 1905 \u00e8 il pi\u00f9 vecchio aeroporto tuttora in attivit\u00e0, anche se fino al 1911 serv\u00ec come punto d'attracco per i dirigibili.\nIl primo vero aeroporto \u00e8 quello di College Park, situato a College Park in Maryland e costruito nel 1909 e tuttora in attivit\u00e0.\nGli aeroporti italiani pi\u00f9 antichi sono quelli di Roma-Centocelle costruito nel 1908 e di Torino-Mirafiori costruito anch'esso nel 1908 e inaugurato ufficialmente due anni dopo. Entrambi gli aeroporti sono caduti in disuso come aeroporti civili dopo la seconda guerra mondiale e l'aeroporto di Centocelle \u00e8 adibito al solo uso militare.\nL'aeroporto di Bisbee-Douglas costruito nel 1941 a Douglas in Arizona \u00e8 il primo aeroporto internazionale ed \u00e8 tuttora in attivit\u00e0.\nGli aeroporti moderni sono caratterizzati da due grandi macro-aree, dette \"air-side\" e \"land-side\", costituite rispettivamente dalle infrastrutture di volo o a esso asservite e dalle strutture e aree accessibili al pubblico.\nDella zona \"air-side\" fanno parte la pista di atterraggio, generalmente in conglomerato bituminoso, eventualmente con testate rigide pavimentate in calcestruzzo, un piazzale di sosta per gli aeromobili, uno o pi\u00f9 raccordi che collegano il piazzale alla pista di volo e, talvolta, una o pi\u00f9 vie di rullaggio. Negli aeroporti pi\u00f9 grandi, in zona \"air-side\" vi sono inoltre degli hangar per il ricovero e la manutenzione dei mezzi aeroportuali (trattori, mezzi di rampa, ecc.) e una caserma dei vigili del fuoco.\nDella zona \"land-side\" fanno invece parte l'aerostazione passeggeri, la viabilit\u00e0, i parcheggi per le autovetture e altre eventuali strutture aperte al pubblico.\nLa pista.\nLe moderne piste degli aeroporti hanno una sovrastruttura semirigida, attentamente studiata nel suo orientamento per tener conto della presenza di eventuali ostacoli naturali, della direzione dei venti preponderanti nella zona e della posizione del sole lungo l'arco della giornata.\nLa pista deve sempre essere dotata di luci di bordo, mentre sono obbligatorie le luci d'asse solo per le piste di categoria pi\u00f9 elevata. Sia le luci di bordo sia le luci d'asse forniscono al pilota delle indicazioni metriche per cui esse sono bianche nel tratto iniziale e diventano rispettivamente arancioni e rosse nel tratto terminale.\nLe luci di soglia e di fine pista sono sempre obbligatorie, disposte trasversalmente alla pista e rispettivamente di colore verde e di colore rosso.\nL'illuminazione della pista serve per renderla visibile di notte o in condizioni di scarsa visibilit\u00e0. L'intensit\u00e0 delle luci di pista \u00e8 stabilita dal \"Regolamento per la costruzione e l'esercizio degli aeroporti\" emanato dall'Ente Nazionale per l'Aviazione Civile (ENAC) e viene periodicamente misurata.\nLa pista pu\u00f2 essere dotata di sistemi PAPI e ILS, che permettono gli atterraggi strumentali, anche in condizioni di scarsa visibilit\u00e0. Meno precisi sono invece gli atterraggi con l'utilizzo di VOR, RNAV o GPS.\nNegli aeroporti pi\u00f9 grandi e trafficati le piste sono spesso pi\u00f9 di una, per separare atterraggi e decolli oppure sono disposte in varie direzioni per consentire sempre le operazioni nella giusta direzione di vento.\nLe piste sono affiancate da strade di servizio per l'intervento dei mezzi di soccorso e sono collegate alla zona di parcheggio degli aeromobili per mezzo di raccordi.\nLa sicurezza del traffico aereo prevede anche la presenza, entro apposite superfici prospicienti le piste, di luci di segnalazione per segnalare strutture (fabbricati, ciminiere, tralicci) che possono costituire un ostacolo alla navigazione aerea.\nGli aeroporti aperti al traffico notturno, inoltre, devono essere segnalati da appositi fari aeronautici come il faro di aerodromo e il faro di identificazione, installati secondo precisi criteri.\nVie di rullaggio, raccordi e piazzale di sosta.\nLe piste di volo sono talvolta affiancate da vie di rullaggio a esse parallele con la funzione di far circolare in senso rotatorio gli aeromobili, evitando possibili interferenze, in modo da poter movimentare contemporaneamente pi\u00f9 macchine, riducendo i tempi di attesa.\nLe luci di bordo delle vie di rullaggio, ove presenti, sono di colore blu.\nI raccordi, detti anche \"bretelle\", sono dei tratti pavimentati che collegano il piazzale direttamente alla pista o alla via di rullaggio. In alcuni casi i raccordi presentano un angolo di incidenza con la pista di volo sufficientemente ridotto per consentire l'uscita rapida in situazioni di emergenza.\nLe luci di bordo dei raccordi, se presenti, sono di colore blu.\nIl piazzale di sosta \u00e8 un'area destinata alla sosta degli aeromobili, alle operazioni di salita a bordo e sbarco dei passeggeri e, talvolta, alle operazioni di de-icing. In genere il piazzale \u00e8 realizzato con lastre di calcestruzzo non armato e pertanto di elevato spessore per sostenere i notevoli carichi cui \u00e8 soggetto (aerei con il pieno di carburante, di passeggeri e di bagagli).\nLe luci di bordo del piazzale sono obbligatorie e sono di colore blu.\nTorre di controllo.\nLa torre di controllo (TWR) \u00e8 il luogo dove i controllori del traffico aereo gestiscono i movimenti degli aeromobili in arrivo, a terra e in partenza. Essi sono in contatto con i controllori del traffico aereo che operano presso i centri di controllo d'aerea (ACC) dai quali prendono in consegna i velivoli in arrivo e ai quali consegnano i velivoli decollati.\nDalla torre si controllano i movimenti a terra degli aeromobili e dei veicoli che transitano in pista, anche avvalendosi di appositi radar di terra.\nIl terminal.\nIl terminal \u00e8 la parte pi\u00f9 vicina alle aree di parcheggio per le auto dei passeggeri in partenza, fermate d'autobus e di taxi, talvolta stazioni ferroviarie o metropolitane per consentire un collegamento veloce con le localit\u00e0 pi\u00f9 prossime. Il terminal di un grande aeroporto civile moderno contiene al suo interno tutto quello che serve per le operazioni di imbarco e sbarco dei passeggeri, dai banchi del check-in, dalle postazioni di controllo dei documenti e di imbarco, dalla dogana (nel caso di aeroporti internazionali) ai servizi relativi ai bagagli. All'interno della struttura, sono sempre presenti anche servizi accessori come bar, ristoranti e negozi.\nTragitto del passeggero dal terminal all'aeroplano.\nLe procedure di imbarco e in arrivo, sempre pi\u00f9 evolute, sono soggette a continue variazioni. Possono comunque essere riassunte in quanto segue.\nPartenza.\nLasciato il mezzo di trasporto usato per raggiungere l'aeroporto, il passeggero si reca al terminal aeroportuale, dove trova indicato su appositi tabelloni il banco presso il quale va espletata la procedura di accettazione, il cosiddetto check-in, se non \u00e8 gi\u00e0 stata sbrigata online, in altro luogo o con l'aiuto degli appositi apparecchi installati all'aeroporto.\nAl banco del check-in \u00e8 normale che il passeggero depositi il suo bagaglio da stiva, cio\u00e8 da imbarcare e trasportare separatamente, su un nastro trasportatore, dove viene pesato, etichettato con le indicazioni del volo su cui va imbarcato e poi trasportato nella stiva dell'aereo. In genere sono ammessi senza sovrapprezzo bagagli pesanti da 10 a 32\u00a0kg. I limiti di peso e dimensione variano a seconda del vettore e della classe di volo scelti. Ci pu\u00f2 anche essere un secondo bagaglio, pi\u00f9 leggero e meno ingombrante, il cosiddetto \"bagaglio a mano\", che viene portato personalmente dal passeggero in cabina (le dimensioni e il peso massimi sono fissati spesso intorno ai 55x40x20\u00a0cm e a una decina di chili). A tale proposito sono spesso presenti dei cestelli che servono per verificare se il proprio bagaglio a mano non eccede i limiti (se si riesce a introdurre agevolmente il bagaglio nel cestello esso rientra nelle tolleranze). Generalmente \u00e8 durante la procedura del check-in che al viaggiatore viene assegnato il posto a sedere. Esso viene riportato sulla carta d'imbarco, ossia il documento che consente e garantisce l'accesso alle zone dell'aeroporto riservate ai viaggiatori. Questa carta (detta in inglese \"boarding pass\") riporta l'uscita o cancello dove avverr\u00e0 l'imbarco (\"gate\"), l'orario dell'imbarco (\"boarding time\"), il numero del posto (\"seat\") e i dati del bagaglio da stiva.\nPer accedere alla zona d'imbarco il passeggero deve passare attraverso dei varchi presidiati dalle forze di polizia, dove si effettuano i controlli di sicurezza: si verifica con il passaggio nel metal detector ed eventualmente con una perquisizione manuale (detta \"palpazione\", eseguita in caso di dubbi) che nel bagaglio a mano o sotto gli indumenti il passeggero non abbia armi oppure altri oggetti pericolosi. Il bagaglio a mano viene ispezionato depositandolo su un nastro trasportatore che attraversa una macchina a raggi X (anche il bagaglio da stiva viene ispezionato in questo modo all'atto del deposito), mentre il passeggero cammina attraverso il metal detector a cancello. Nuovi apparecchi in uso all'aeroporto di Amsterdam-Schiphol mostrano al personale un'immagine scannerizzata di tutto il corpo del passeggero, in grado di mostrare anche ci\u00f2 che si trova sotto i vestiti. A questo punto solitamente si devono esibire un documento d'identit\u00e0 (valido per l'espatrio, nel caso di voli internazionali) e la carta d'imbarco; il tipo di documento richiesto pu\u00f2 variare a seconda del paese di destinazione.\nSuperati i controlli, il passeggero pu\u00f2 entrare nell'area riservata ai viaggiatori (in inglese \"air side\") e si reca, a piedi o con il mezzo di trasporto riservato ai passeggeri, al cancello o uscita del proprio volo. \u00c8 in questa zona che si trovano i cosiddetti duty-free shop, negozi presso i quali si possono fare acquisti esentasse di prodotti che si possono portare in aereo. All'atto del passaggio attraverso il cancello possono essere nuovamente controllati i documenti d'identit\u00e0 e la carta d'imbarco.\nIl trasferimento dal cancello al velivolo pu\u00f2 avvenire di nuovo a piedi oppure attraverso un servizio di navetta interno che trasferisca i passeggeri nelle vicinanze dell'aereo. Per salire a bordo dell'aereo si usano o i manicotti d'imbarco, passerelle coperte che consentono il passaggio diretto dal cancello al velivolo e che sono una soluzione particolarmente comoda per i passeggeri a mobilit\u00e0 ridotta, oppure le apposite scale trasportabili, che non sempre sono munite di elevatori per disabili e anziani.\nArrivo.\nDopo il decollo, il percorso aereo e l'atterraggio, i passeggeri che sono giunti a destinazione e quelli in transito seguono due percorsi differenti.\nI viaggiatori in transito, cio\u00e8 quelli che devono continuare il viaggio su un altro aereo, dopo essere usciti dall'aereo seguono la segnaletica dell'aeroporto dove effettuano lo scalo fino a raggiungere una zona speciale, detta \"area di transito\", da dove, spesso senza dover rifare i controlli di sicurezza, possono accedere all'area d'imbarco dello stesso aeroporto, da cui potranno accedere all'aereo che devono prendere.\nInvece chi \u00e8 giunto a destinazione passa nuovamente i controlli di identit\u00e0, per poi avvicinarsi a un nastro trasportatore da cui si recupera il bagaglio precedentemente consegnato al check-in in cambio di una ricevuta (il nastro a cui arrivano i bagagli di ciascun volo viene indicato su appositi tabelloni, i viaggiatori devono recarsi al nastro corretto ed attendere l'arrivo su di esso del loro bagaglio). Il personale dell'aeroporto pu\u00f2 controllare che i viaggiatori siano gli effettivi proprietari del bagaglio controllando questa ricevuta. Il regolare arrivo dei bagagli e la loro consegna sono tra le procedure pi\u00f9 soggette a errori e inconvenienti (soprattutto se i bagagli sono privi dell'indicazione nominativa del proprietario o se il viaggio \u00e8 interrotto da trasbordi).\nIl viaggiatore, per finire, passa attraverso i controlli doganali. Un corridoio segnalato con un cartello verde \u00e8 riservato ai passeggeri che non hanno nulla da dichiarare. Gli altri scelgono il percorso segnalato da un cartello rosso per espletare la dichiarazione alla dogana (per esempio se si deve dichiarare che si trasportano grosse somme in denaro contante).\nFatto ci\u00f2, il viaggiatore entra nella zona accessibile a tutto il pubblico per poi recarsi al prossimo mezzo di trasporto.\nAeroporti minori e aviosuperfici.\nGli aeroporti minori possono non avere il terminal, avere una sola pista, eventualmente erbosa, e nessuna pista di rullaggio. Esistono inoltre aeroporti controllati e non controllati. Tra quelli controllati, quelli maggiori hanno una torre, che fornisce autorizzazioni agli aeromobili, altri hanno semplicemente un servizio di informazioni sul traffico e sul meteo detto AFIS (\"Airport Flight Information Service\"), che per\u00f2 non fornisce autorizzazioni e non ha responsabilit\u00e0. Sta al pilota verificare se lo spazio che sta per occupare \u00e8 effettivamente libero o meno. Gli aeroporti non controllati inoltre hanno semplicemente una frequenza radio dedicata detta \"biga\", a cui non \u00e8 detto che qualcuno risponda, che i piloti usano per comunicare agli altri aerei in zona la propria posizione.\nL\"aviosuperficie\" invece \u00e8 un'area su cui \u00e8 possibile atterrare perch\u00e9 il proprietario lo consente. Le aviosuperfici in genere sono semplicemente grandi prati livellati, ma nulla vieta al proprietario di costruire un vero e proprio aeroporto, dotato di piste asfaltate, luci e terminal. Le aviosuperfici si suddividono in segnalate e non segnalate, e in pendenza o non in pendenza (il limite per quelle non in pendenza \u00e8 il 2% di inclinazione). I piloti che desiderano usufruire di ognuna di queste quattro categorie di aviosuperfici devono conseguire un'apposita abilitazione.\nCodici identificativi.\nGli aeroporti vengono identificati univocamente da un insieme di 4 lettere, detto indicatore di localit\u00e0 o codice ICAO. La prima lettera identifica la regione geografica (regione ICAO tecnicamente), la seconda la nazione, e le altre due l'aeroporto. Per fare un esempio, l'aeroporto di Roma Fiumicino \u00e8 LIRF, dove L sta per Europa Meridionale e bacino del mediterraneo, I \u00e8 l'Italia, R indica (in questo caso, ma non necessariamente) la regione informazioni volo di Roma e F l'aeroporto. L'ultima lettera dovrebbe coincidere con l'iniziale della citt\u00e0 ma se questo non \u00e8 possibile viene assegnata una lettera casuale.\nAltri esempi: l'aeroporto di Viterbo \u00e8 LIRV, mentre Barcellona, in Spagna, \u00e8 LEBL, dove la E sta per Spagna (Espa\u00f1a).\nI codici sono pubblicati nel Doc 7910 dell'ICAO.\nUn altro sistema di codici aeroportuali \u00e8 quello IATA, utilizzato ad esempio sulle etichette nominative applicate sui bagagli al check-in, costituiti da tre lettere ispirate al nome dell'aeroporto. Ad esempio il codice IATA di Bergamo Orio al Serio \u00e8 BGY; quello di Milano Malpensa MXP, Londra Stansted STN, Londra Heathrow LHR e cos\u00ec via.\nAltre nazioni, come gli Stati Uniti, adottano una loro classificazione di aeroporti: per ogni aeroporto il codice viene assegnato con la prima lettera della regione ICAO (K, Stati Uniti) seguito dal codice IATA dell'aeroporto.\nEs. il John F. Kennedy Intl Airport di New York, porta il codice KJFK (K \u00e8 la regione, JFK \u00e8 il cod. IATA)\nIn territori con molti aeroporti, soggetti quindi alla carenza di nominativi (\u00e8 ancora il caso degli Stati Uniti), si accettano anche codici misti di lettere e numeri.\nLa IATA d\u00e0 anche i codici alle compagnie aeree. Per esempio il codice IATA di Alitalia \u00e8 AZ, di British Airways BA, di American Airlines AA, di Air Malta KM.\nImpatto ambientale.\nNormalmente i grandi aeroporti civili internazionali sono situati nelle vicinanze di una grande citt\u00e0 e a essa collegati da strade o autostrade. Il loro posizionamento, soprattutto nei tempi attuali, \u00e8 molto complesso anche per gli ostacoli posti dalla popolazione alla loro costruzione; nessuno infatti \u00e8 ben disposto ad accettare vicino alla propria casa una installazione che porta con s\u00e9 delle problematiche accentuate di inquinamento dell'aria e di rumore. Spesso la popolazione residente nelle adiacenze degli aeroporti si costituisce in comitati antirumore, con lo scopo di limitare l'attivit\u00e0 degli impianti e/o la costruzione di apposite barriere che limitino l'impatto ambientale.\nAeroporti nel mondo.\nLa tabella sottostante \u00e8 relativa a una statistica pubblicata dalla CIA nel 2013 e indica le nazioni con pi\u00f9 di 50 aeroporti (senza distinzione tra piste pavimentate e sterrate).\nSono tre gli Stati del mondo ad avere un solo aeroporto e sono Gambia, Brunei e Nauru, che condividono la stessa particolarit\u00e0 con il territorio speciale cinese di Macao.\nInvece sono cinque gli Stati senza alcun aeroporto e sono Andorra, il Liechtenstein, Principato di Monaco, San Marino e Citt\u00e0 del Vaticano, ma questi ultimi Stati posseggono almeno un eliporto.\nAeroporti in Italia.\nIn Italia, la gestione degli aeroporti civili \u00e8 spesso svolta da compagnie di gestione locali, come ad esempio la Societ\u00e0 Aeroporti di Roma (AdR) o la Societ\u00e0 Esercizi Aeroportuali di Milano (SEA), la Societ\u00e0 Azionaria Gestione Aeroporto Torino (SAGAT), Gestione Aeroporto Palermo (GESAP) o Societ\u00e0 Aeroporto Catania (SAC), la SAVE di Venezia.\nLa gestione delle norme in materia aeronautica spetta all'Ente nazionale per l'aviazione civile (ENAC), mentre la gestione del traffico aereo in aeroporto \u00e8 di competenza dell'ENAV, o dell'Aeronautica Militare oppure di altri fornitori di servizi a seconda degli aeroporti.\nL'Italia \u00e8 membro dell'ICAO, un'agenzia dell'ONU, e applica i documenti normativi approvati da questa organizzazione. Fa parte inoltre dell'ECAC, omologo europeo dell'ENAC, e di EUROCONTROL, l'organizzazione dei fornitori di servizi al traffico aereo europei.\nSecondo la regolamentazione dell'ENAC, gli aeroporti italiani si dividono nelle seguenti tipologie demaniali:"}
{"id": "287", "revid": "1573940", "url": "https://it.wikipedia.org/wiki?curid=287", "title": "Anas (zoologia)", "text": "Anas \u00e8 un genere di uccelli della famiglia Anatidae, comprendente una trentina di specie di anatre diffuse in tutto il mondo.\nTassonomia.\nIl genere comprende le seguenti specie:\nLe seguenti specie, assegnate in passato al genere \"Anas\" sono state segregate, sulla base delle risultanze di studi filogenetici, nei generi \"Sibirionetta\", \"Spatula\" e \"Mareca\"."}
{"id": "288", "revid": "74801", "url": "https://it.wikipedia.org/wiki?curid=288", "title": "Anno bisestile", "text": "Un anno bisestile \u00e8 un anno solare in cui avviene la periodica intercalazione di un giorno aggiuntivo nell'anno stesso, un accorgimento utilizzato in quasi tutti i calendari solari (quali quelli giuliano e gregoriano) per evitare lo slittamento delle stagioni. Per correggere questo slittamento, agli anni \"normali\" di 365 giorni (ogni quattro anni) si intercalano gli anni \"bisestili\" di 366: il giorno in pi\u00f9 viene inserito nel mese di febbraio, il pi\u00f9 corto dell'anno, che negli anni bisestili arriva a contare 29 giorni anzich\u00e9 28. In questo modo si pu\u00f2 ottenere una durata \"media\" dell'anno pari a un numero non intero di giorni.\nIl prossimo anno bisestile sar\u00e0 il 2024.\nL'aggiunta dell'anno bisestile non compensa completamente lo slittamento delle stagioni: ogni 128 anni (per il calendario giuliano) e ogni anni (per il calendario gregoriano) si accumula comunque un giorno in pi\u00f9 di ritardo rispetto all'evento astronomico. \nNella tradizione popolare l'anno bisestile sarebbe foriero di sventure, secondo il detto \"anno bisesto, anno funesto\", esempi di questi sono gli anni di guerre, epidemie e carestie, come il 2020 in cui \u00e8 iniziata la pandemia di Covid-19.\nDefinizione.\nNel calendario giuliano \u00e8 bisestile un anno ogni quattro (quelli la cui numerazione \u00e8 divisibile per 4). La durata media dell'anno diventa cos\u00ec di 365,25 giorni (365 giorni e 6 ore) e la differenza rispetto all'anno tropico si riduce da 5,8128 ore in difetto ad appena 11 minuti e 14 secondi in eccesso. Il calendario gregoriano riduce ulteriormente questa approssimazione eliminando tre anni bisestili ogni 400, portando la durata media dell'anno a 365,2425 giorni (365 + 97/400), con una differenza di soli 26 secondi in eccesso.\nNel calendario gregoriano, quindi, sono bisestili:\nPer fare qualche esempio, il 1896 e il 1996 sono stati entrambi bisestili (non secolari divisibili per 4), il 1700, il 1800 e il 1900 non lo sono stati (secolari non divisibili per 400), mentre il 1600 e il 2000 lo sono stati (secolari divisibili per 400).\nStoria.\nIl calendario gregoriano si applica dal 1582, anno della sua introduzione. Bench\u00e9, in via teorica, sia possibile estenderlo anche agli anni precedenti, per questi, di norma, si usa il calendario giuliano. Perci\u00f2 sono bisestili tutti gli anni divisibili per 4, compresi quelli secolari, dal 4 al 1580 dell'era volgare. Per gli anni precedenti l'era volgare, invece, non si applicano gli anni bisestili, visto che Ottaviano Augusto regol\u00f2 definitivamente l'applicazione degli anni bisestili nell'8 a.C.\nI Romani aggiungevano il giorno in pi\u00f9 dopo il 24 febbraio, che essi chiamavano \"ante diem sextum Kalendas Martias\" (sesto giorno prima delle Calende di marzo); il giorno aggiuntivo si chiamava \"bis sextus dies\" (sesto giorno ripetuto) da cui l'aggettivo \"bisestile\". Oggi i giorni di febbraio vengono semplicemente numerati a partire da 1, per cui normalmente si considera che il giorno aggiunto sia il 29. Solo in Svezia il 1712 fu un anno \"doppiamente bisestile\", cio\u00e8 con il 29 e il 30 febbraio (diverso \u00e8 invece il caso del 30 febbraio nel calendario rivoluzionario sovietico).\nMentre negli anni comuni ogni data cade un giorno della settimana pi\u00f9 avanti rispetto all'anno precedente, negli anni bisestili si salta un giorno e le date dopo il 29 febbraio sono spostate di due giorni della settimana pi\u00f9 avanti anzich\u00e9 uno solo, e lo stesso accade alle date fino al 28 febbraio dell'anno successivo: per questo motivo in inglese l'anno bisestile \u00e8 chiamato \"leap year\" (anno del salto), in riferimento appunto al fatto di saltare un giorno in pi\u00f9 rispetto all'anno precedente. Risulta inoltre caratteristico che in presenza di un anno bisestile si creano due \"triplette\" di mesi distanti fra loro tre mesi, che presentano gli stessi giorni della settimana. Esse sono:\nInoltre, per ritrovare un mese con gli stessi giorni della settimana di luglio, e quindi anche di gennaio e aprile dell'anno bisestile, bisogna attendere il settembre dell'anno successivo.\nAccorgimenti analoghi all'intercalazione bisestile dei calendari solari sono usati anche nei calendari lunari (come quello islamico), ma con la funzione di mantenere l'allineamento dell'inizio di ogni mese con le fasi lunari. I calendari lunisolari (come quello ebraico) applicano entrambi questi accorgimenti e, inoltre, inseriscono periodicamente un mese intercalare per mantenere fissa la stagionalit\u00e0 dei mesi.\nTradizioni.\nIl 29 febbraio (\"leap day\") \u00e8 legato anche a varie tradizioni:\nAltri progetti.\nglib45v5,m5xh"}
{"id": "291", "revid": "121014553", "url": "https://it.wikipedia.org/wiki?curid=291", "title": "Aki Kaurism\u00e4ki", "text": "\u00c8 noto per i suoi film ambientati negli strati sociali meno fortunati, soprattutto del nord Europa, spesso con situazioni e personaggi stravaganti.\nBiografia.\nCon il fratello Mika Kaurism\u00e4ki ha fondato il Midnight Sun Film Festival di Sodankyl\u00e4 e la societ\u00e0 di distribuzione \"Ville Alpha\" (chiamata cos\u00ec dal film \"Alphaville\" di Jean-Luc Godard).\nNel 1981, i due fratelli dirigono il film-documentario \"La sindrome del lago Saimaa\", girato in riva al pi\u00f9 grande lago della Finlandia.\nNel 1987, Aki d\u00e0 una interpretazione 'anticapitalistica' di Shakespeare con la pellicola \"Amleto si mette in affari\".\n\"La fiammiferaia\", del 1989, racconta la solitudine sentimentale di una ragazza, operaia in una fabbrica di fiammiferi. Nello stesso anno dirige il paradossale \"Leningrad Cowboys Go America\", road movie musicale.\nNel 1990 Kaurism\u00e4ki gira \"Ho affittato un killer\", con Jean-Pierre L\u00e9aud, presentato con successo alla mostra del cinema di Venezia. Segue \"Vita da boh\u00e8me\", in cui sembra ispirarsi pi\u00f9 all'omonimo romanzo di Henri Murger che all'opera di Puccini, utilizzando composizioni di Wolfgang Amadeus Mozart e valzer francesi.\nIl 1992 \u00e8, anche per Kaurism\u00e4ki, un anno molto importante. In quell'anno diriger\u00e0 il mega-concerto dei Leningrad Cowboys ad Helsinki (\"Total Balalaika Show\"), concerto che dar\u00e0 fama internazionale al gruppo russo/finlandese. Sul palco, insieme a loro, inoltre, l'Orchestra ed il coro dell'Armata Rossa. L'intero concerto \u00e8 stato registrato ed il DVD \u00e8 stato uno dei pi\u00f9 venduti in assoluto (soprattutto nel nord Europa, Francia, Inghilterra, Germania e Russia) in quegli anni, difficile, per\u00f2, da trovare in Italia.\nNel 1994 dirige \"Leningrad Cowboys Meet Moses\", sequel meno fortunato ma pi\u00f9 ironico del precedente \"Leningrad Cowboys Go America\", dove si racconta il ritorno del loro dispotico manager Vladimir (Matti Pellonp\u00e4\u00e4, 1951-1995). Il manager, \"scomparso\" alla fine del primo film (\u00abE nessuno ne seppe pi\u00f9 nulla... succede!\u00bb), convertito al cristianesimo dopo un lungo studio della Bibbia, ritorna come \"Moses\" e li convince a ritornare in patria. Lungo la strada le difficolt\u00e0 non saranno poche; nuovamente inseguiti dalle autorit\u00e0 americane in seguito al \"furto\" del naso della Statua della Libert\u00e0, lungo il tragitto, dopo esser approdati con una improvvisata imbarcazione sulle coste francesi (nelle zone di Amiens), incontrano la nuova formazione dei Leningrad Cowboys (che, tra l'altro, \u00e8 l'effettiva e tuttora esistente formazione, coloro che, ancora, solcano i palchi di mezzo mondo). La vecchia formazione del gruppo finlandese, in seguito, a quanto si dice nel prologo del film, \u00e8 stata uccisa dalla \"tremenda bevanda\", la Tequila, dopo un anno di enorme successo commerciale in Messico. \"Leningrad Cowboys Meet Moses\" \u00e8 costellato da una serie di esilaranti battute e soluzioni sceniche, e, dopo mille peripezie, riusciranno a ritornare in patria.\n\"Tatjana\" (1994), quasi una pellicola muta, definisce meglio il carattere surrealista del lavoro di Kaurism\u00e4ki.\nNel 1996 \"Nuvole in viaggio\" riscuote un discreto successo: la commedia, dai toni leggeri, parla anche di crisi economica e disoccupazione.\nNel 1999 realizza \"Juha\", adattando un classico della letteratura finlandese di Juhani Aho. Questo film, corredato da titoli esplicativi, non ha dialoghi e si presenta come un vecchio film muto.\nNel 2002 \u00e8 premiato al Festival di Cannes con il Grand Prix Speciale della Giuria per \"L'uomo senza passato\" (\"Mies vailla menneisyytt\u00e4\").\nLo stesso film riceve la nomination agli Oscar quale miglior film straniero ma il regista si rifiuta di partecipare alla cerimonia di premiazione affermando di non voler festeggiare in un paese in stato di guerra. La stessa protesta si ripete nel 2006 per il film \"Le luci della sera\" (\"Laitakaupungin valot\").\nNel 2006 riceve il Premio Fiesole \"Maestri del Cinema\". Lo stesso anno esce nelle sale \"Le luci della sera\", uno tra i suoi film pi\u00f9 pessimisti e malinconici."}
{"id": "293", "revid": "74801", "url": "https://it.wikipedia.org/wiki?curid=293", "title": "Abramo Abulafia", "text": "\u00c8 considerato uno dei maggiori studiosi della Qabbalah dell'epoca medioevale.\nBiografia.\nAbulafia nacque nel 1240 a Saragozza, in Aragona. Ancora fanciullo pass\u00f2 con la famiglia in Navarra, nella citt\u00e0 di Tudela. Qui fu introdotto dal padre allo studio della Torah (\"La Legge\", che corrisponde al Pentateuco dei Cristiani) e del Talmud. A diciott'anni, dopo la morte del padre, inizi\u00f2 una vita errabonda. Si imbarc\u00f2 per l'Oriente alla ricerca del favoloso fiume di pietre, il Sambation, oltre il quale si sarebbero trovate le Dieci Trib\u00f9 perdute di Israele. Bench\u00e9 per nulla scientifica nel senso odierno, la credenza nell'esistenza del Sambation era molto salda tra i dotti ebrei e cristiani del XIII secolo, e non pochi partivano alla sua ricerca.\nGli ebrei vi ricercavano le vagheggiate trib\u00f9 perdute, i cristiani l'altrettanto vagheggiato regno del Prete Gianni. Tutto quello che si sapeva, o si supponeva, del Prete e delle Trib\u00f9 era che si trovavano \"in India\", cio\u00e8 vagamente a oriente. Abramo, sbarcato ad Acri, trov\u00f2 solo la desolazione lasciata dalle Crociate e decise di non proseguire. Giunse invece alla determinazione di tornare in Occidente per ottenere udienza dal papa. Perch\u00e9 volesse incontrare il papa non si sa con certezza; si \u00e8 supposto che il giovane entusiasta volesse tentare di convincerlo della bont\u00e0 del giudaismo.\nSbarc\u00f2 a Capua e vi soggiorn\u00f2. Fu a Capua che conobbe un filosofo e medico di nome Hillel che lo introdusse all'opera di Mos\u00e8 Maimonide. \u00c8 piuttosto probabile che Hillel altri non fosse che il celebre Rabbi Samuel ben Eliezer, meglio noto come Hillel di Verona. Abulafia lesse con passione Maimonide; ma, bench\u00e9 lo stimasse sopra ogni studioso e ne citasse spesso dei brani, il giovane non fu soddisfatto della scienza di Maimonide. Per la verit\u00e0 la sua sete di conoscenza sembra non potersi placare nella lettura di alcuno dei filosofi conosciuti. Secondo Scholem, fu un convinto sostenitore di Maimonide, la cui dottrina (filosofica) non riteneva in contrasto con la mistica e che questa stessa derivasse dalle premesse della \"Guida dei Perplessi\" di cui scrisse addirittura due commenti, in effetti cerc\u00f2 di trovare un nesso logico tra le proprie posizioni e quelle di Maimonide.\nAbramo era di carattere estroverso, e con facilit\u00e0 trovava chi l'ascoltasse. Fu dunque a Capua che inizi\u00f2 a scrivere ed a insegnare. Scrisse infaticabilmente di Qabbalah, filosofia, grammatica, e si circond\u00f2 di discepoli a cui trasmetteva molto del suo entusiasmo. Dopo il suo ritorno in Spagna, all'et\u00e0 di trentun anni, ebbe le prime esperienze mistiche. A Barcellona si immerse nello studio del \"Sefer yetzirah\" e dei suoi numerosi commentari. Lo studio della Yetzirah e degli scritti del mistico tedesco Eleazaro di Worms esercitarono su di lui una profonda influenza. Le lettere della Scrittura e i loro valori numerici, con le loro combinazioni e permutazioni, divennero per lui segni di altri segni.\nE tutti i segni erano complementari e si spiegavano l'un l'altro. Di tutti i segni del creato quello eccelso erano le quattro lettere del nome di Dio, il Tetragrammaton. Il Tetragrammaton andava oltre l'uomo perch\u00e9 non si poteva pronunciare, si poteva solo meditare, analizzarne le lettere, ricombinarle, studiarne le corrispondenze e, attraverso esso, risalire l'albero delle sefirot. Per mezzo di questi esercizi mistici e con l'osservanza di pratiche ascetiche, l'uomo di Abulafia si innalza dallo stato mondano a uno stato superiore e diviene \"profeta\". Ma non si diventa profeti per dar spettacolo di s\u00e9 con miracoli, bens\u00ec per giungere a uno stadio di \"percezione\" pi\u00f9 sottile e per poter penetrare \"intuitivamente\" la natura imperscrutabile dell'Altissimo, i misteri della creazione, i problemi posti dalla vita umana, dal \"Da-sein\", i significati pi\u00f9 reconditi della Torah.\nNel 1272 Abulafia si trovava a Patrasso, in Grecia. L\u00ec compose il primo dei suoi libri profetici, il \"Sefer ha-Yashar\" (Libro del Giusto). Ma il suo spirito inquieto continuava a spingerlo verso l'incontro col papa. La richiesta di udienza raggiunse papa Niccol\u00f2 III a Soriano. Il papa, che non era un mistico, ordin\u00f2 di mettere al rogo quell'ebreo se si fosse presentato. Abulafia si present\u00f2 ugualmente, e fu incarcerato. Fu liberato dopo solo quattro settimane - nel frattempo il papa era stato colpito da un'apoplessia. Abulafia fece la sua comparsa in Sicilia dove si manifest\u00f2 alle comunit\u00e0 ebraiche come Messia. Lo scandalo suscitato da questa affermazione costrinse il filosofo a fuggire ancora. Nell'isola maltese di Comino compose il \"Sefer ha-Ot\" (Libro del segno) tra il 1285 e il 1288. Nel 1291 scrisse la sua opera pi\u00f9 difficile, gli \"Imre Shefer\" (Parole di bellezza); dopo questa data si perde ogni traccia di lui.\nIl pensiero.\nAbulafia chiama il suo sistema \"Qabbalah mistica\". Egli vuol distinguersi cos\u00ec dai suoi predecessori nella misura in cui la loro filosofia si accontenta di caratterizzare Dio come l'Ein Sof con le \"sefirot\" come intermediari non ben definiti poich\u00e9 questo, in quanto parte intellettiva, \u00e8 semplicemente un metodo propedeutico al fine ultimo del profeta, la \"comunione con Dio\". I mezzi sono forniti dallo studio dei nomi di Dio - in particolare delle quattro lettere del Tetragrammaton YHWH - e dalla \"gematriyah\", l'uso delle lettere come numeri con intendimenti simbolici. \u00c8 assai probabile che molto in queste concezioni sia dovuto alla lettura di Eleazaro di Worms e in generale al misticismo ebraico tedesco.\nAbulafia riteneva che la perfezione individuale, intellettuale e spirituale fosse pi\u00f9 importante di tutto il resto, soprattutto della vita scandita da riti ordinari spesso eseguiti in modo meccanico, quindi privi di vero significato. C'\u00e8 un divario enorme tra la vita rituale comunitaria e quella mistica in quanto hanno due diverse scale di valori. Egli era in rotta con la prima, anche se cerc\u00f2 in tutti i modi di non accentuare questa rottura. Fatto sta che tra i motivi per cui egli abbandon\u00f2 la Spagna fu l'inadeguatezza dei circoli cabbalisti del posto, che riteneva troppo dogmatici. Uno dei concetti fondamentali della \"Qabbalah\" abulafiana sono i tre Messia (che non hanno nulla a che vedere con la Trinit\u00e0 cristiana come alcuni sostengono).\n, L'intelletto Agente e la Persona Messianica:\nPer Abulafia la persona del Messia \u00e8 molto meno importante della sua funzione in quanto il suo accesso a forme superiori di intellezione porta ad una perdita di importanza di ogni carattere individuale.\nEgli parler\u00e0 poi di \"sigilli\" ovvero di barriere che separano l'anima dalla dimensione divina e la trattengono nel suo naturale dominio della vita umana (racchiusa nella percezione sensoriale e materiale). Le tecniche di meditazione di Abulafia (in particolare quelle con le lettere dell'Alefbet, le visualizzazioni e le tecniche respiratorie) servono proprio a superare questa barriera.\nLe teorie che affermano la creazione, da parte di Abulafia, di una specie di trinit\u00e0 simile a quella cristiana sono prive di fondamento in quanto Abulafia stesso critic\u00f2 le prevalenti teorie rabbiniche e cabbaliste dell'epoca affermando che facevano con le Sefirot quello che i cristiani avevano fatto con la Trinit\u00e0.\n. Il suo grande zelo lo spingeva a tendere continuamente ad estendere il suo insegnamento ai cristiani. Enorme la produzione di Abulafia, in gran parte perduta (): nell'Ebraismo ortodosso Abulafia non \u00e8 considerato eretico ed anzi lo studio dei suoi scritti \u00e8 consigliato solo con una guida sapiente o ai sapienti stessi proprio per la sua importanza e la profondit\u00e0 del suo approccio ebraico cabalista. Restano soprattutto i suoi manuali mistici, vere e proprie guide alla \"profezia\" e all'estasi: \"Libro della vita eterna\", \"Luce dell'intelletto\" (1285), \"Bei detti\", \"Tesoro dell'Eden nascosto\", \"Libro del desiderio\", \"Libro della vocalizzazione\" (o della musica), ecc. Abulafia si muove nell'ambito della \"qabbalah\" teosofica, soprattutto attenta a definire la natura delle Sefirot, le dieci potenze creative emanate da Dio.\nInsegnamenti.\nTecniche di meditazione.\nNei suoi numerosi lavori Abulafia ha riposto molta attenzione nel trovare metodologie per unirsi all'Agente Intelletto, o Dio, attraverso la recitazione di nomi divini in concomitanza con tecniche di respirazione e pratiche di catarsi.\nAlcune delle metodologie mistiche di Abulafia sono state poi adottate da Ashkenazi Hasidim. Prendendo come punto di riferimento il sistema metafisico e psicologico di Moses Maimonides (1135/8\u20131204), Abulafia ambiva ad esperienze spirituali le quali vedeva come stati profetici simili o persino identici a quelli degli antichi profeti ebrei.\nAbulafia suggeriva un metodo basato su stimoli che cambiano continuamente. La sua intenzione non era di rilassare la mente tramite la meditazione, ma di purificarla mediante un'elevata concentrazione che richiedeva il fare diverse azione allo stesso tempo. Per farlo, utilizzava anche le lettere ebraiche.\nIl suo metodo includeva una sequenza di passaggi.\nDurante l'ultimo passaggio di immaginazione, il mistico passa in successione quattro esperienze. La prima \u00e8 un'esperienza di illuminazione corporea, nella quale una luce non solo gli circonda il fisico ma irradia anche da esso, dando l'impressione che sia l'esterno che l'interno del corpo illuminino. Continuando nella pratica, il cabalista arriva alla seconda esperienza: il risveglio del corpo. Segue la terza esperienza in cui il praticante pu\u00f2 percepire un miglioramento nel modo di pensare con maggiore lucidit\u00e0 mentale e capacit\u00e0 di immaginazione. La quarta fase \u00e8 caratterizzata principalmente da paura e tremori.\nAbulafia enfatizza il fatto che i tremori siano un passaggio necessario di base per poter profetizzare (Sitrei Torah, Paris Ms. 774, fol. 158a). Scrive: \"tutto il tuo corpo comincer\u00e0 a tremare, i tuoi arti cominceranno ad agitarsi e tu sentirai una paura insormontabile [\u2026] tutto il corpo tremer\u00e0, come il fantino che cavalca il cavallo, allegro e felice, mentre il cavallo trema sotto di lui.\" (Otzar Eden Ganuz, Oxford Ms. 1580, fols. 163b-164a; vedi anche Hayei Haolam Haba, Oxford 1582, fol. 12a).\nPer Abulafia la paura \u00e8 seguita da un'esperienza di piacere e meraviglia. Questo sentimento \u00e8 il risultato di percepire un altro \"spirito\" nel proprio corpo, come descrive nel suo libro Otzar Eden Ganuz: \"E tu dovrai sentire un altro spirito risvegliarsi in te, rinforzandoti e attraversando tutto il tuo corpo dandoti piacere.\" (Oxford Ms. 1580 fols. 163b-164a).\nSolo dopo aver passato queste esperienze il mistico raggiunge il suo obiettivo: la visione di una forma umana, che assomiglia ed \u00e8 strettamente legata al proprio corpo fisico, di fronte ad esso. L'esperienza \u00e8 maggiore quando il mistico ha esperienza di tutte le sue forme interne ed esterne (visione di autoscopia). Il clone comincer\u00e0 a parlare con il mistico, insegnandogli lo sconosciuto e rivelandogli il futuro.\nAbraham Abulafia descrive l'esperienza di vedere una forma umana diverse volte nei suoi scritti. Comunque, inizialmente non \u00e8 chiaro chi sia questa forma. Dal momento in cui la forma e il mistico cominciano a dialogare, il lettore capisce che questa forma \u00e8 l'immagine riflessa dello stesso mistico. Rivolgendosi ai suoi studenti e seguaci, nel libro Sefer haKheshek, Abulafia elabora ulteriormente lo scenario:\nApparentemente, utilizzando le lettere del \"Nome\" con specifiche tecniche di respirazione, la forma umana dovrebbe apparire. Solo nell'ultima sentenza Abulafia suggerisce che questa forma sei te stesso.\nAncora, come ha esplicitamente detto e spiegato in un altro libro, Sefer haYei haOlam haBa: \"E considera la sua risposta, rispondendo come se fossi tu stesso a rispondere\"(Oxford Ms. 1582, fol. 56b). Gran parte delle descrizioni di Abulafia sono scritte in modo simile. Nello Sefer haOt, Abulafia descrive un episodio simile, ma da un'esplicita esperienza personale:\"Ho visto un uomo venire da ovest con una grande armata, ventidue mila guerrieri [\u2026] E quando ho potuto avere visione del suo volto, sono rimasto stupito, il mio cuore ha tremato con me, ho lasciato il mio posto e ho desiderato che Dio mi aiutasse chiamandolo, ma nel farlo ho eluso il mio spirito. Quando questo uomo ha visto la mia grande paura e soggezione, ha aperto la bocca e ha parlato, ha parlato aprendo la mia bocca, ed io ho risposto in accordo con le sue parole, e pronunciando quelle parole ero diventato un altro uomo. (pp. 81\u20132).\"\nAbulafia nella letteratura.\nAbulafia \u00e8 anche il nome che Jacopo Belbo, uno dei personaggi del libro \"Il pendolo di Foucault\" di Umberto Eco, d\u00e0 al proprio computer."}
{"id": "294", "revid": "1573940", "url": "https://it.wikipedia.org/wiki?curid=294", "title": "Pernis apivorus", "text": "Il pecchiaiolo occidentale (Pernis apivorus () \u00e8 una specie di rapace diurno appartenente alla famiglia degli Accipitridi. Specie protetta, insettivora e migratrice, \u00e8 presente in Europa solamente in estate.\nTassonomia.\nLa specie \u00e8 stata descritta per la prima volta dal naturalista svedese Carl von Linn\u00e9 nel 1758 con il nome iniziale di \"Falco apivorus\". \"Pernis\" \u00e8 considerato un'alterazione del termine greco \"pternis\" che significa \u00abuccello da preda\u00bb; \"apivorus\" deriva dal latino \"apis\" e \"voro\" che significano \u00abape\u00bb e \u00abdivoratore\u00bb, e indicano le sue preferenze alimentari.\nAlcune fonti considerano il pecchiaiolo orientale (\"Pernis ptilorhynchus\"), specie asiatica, conspecifico, ma il piumaggio \u00e8 sempre diverso (in modo particolare non ha la macchia carpale scura) e non si conoscono individui con caratteri intermedi.\nDescrizione.\nGrande rapace simile alle poiane, il pecchiaiolo occidentale \u00e8 privo della sporgenza ossea sopra l'occhio cosicch\u00e9 il capo appare simile a quello del piccione. La testa piccola, il collo lungo e la coda lunga con gli angoli arrotondati sono caratteristici dell'individuo in volo, che presenta una macchia carpale scura, ovale o rettangolare, nel sottoala.\nNegli individui posati, la punta delle ali \u00e8 pi\u00f9 corta dell'estremit\u00e0 della lunga coda. A causa delle zampe corte, quando \u00e8 posato sul terreno tiene una postura orizzontale. Il piumaggio ha pi\u00f9 morfismi, ma, nel maschio adulto, nella femmina adulta e nel giovane, le variazioni della colorazione di fondo del corpo e delle copritrici inferiori dell'ala sono simili. In ogni caso, l'et\u00e0 e il sesso sono facilmente determinabili in base alla colorazione dell'occhio, della cera e della faccia e dall'estensione del nero sulle primarie esterne.\nIl colore di fondo del piumaggio del corpo \u00e8 uniforme e varia tra bianco, crema, marrone chiaro, rossiccio, marrone scuro e nero, con molte colorazioni intermedie. Nelle parti inferiori l'adulto \u00e8 marcato con una quantit\u00e0 variabile di sottili strie scure, di macchie scure o di larghe barre scure, oppure con una loro combinazione; il giovane, solo con larghe strie scure. L'adulto ha l'occhio giallo e la cera grigio scura; il giovane ha l'occhio di un marrone medio e la cera gialla. La femmina \u00e8 solo leggermente pi\u00f9 grande del maschio.\nDimensioni.\nLungo 51\u201357\u00a0cm, questo rapace ha un'apertura alare di 115\u2013136\u00a0cm e un peso compreso tra 510 e 1050 g.\nAspetto dell'adulto.\nI lati della faccia sono grigi. Inferiormente, le primarie esterne presentano le punte nere e una linea netta di separazione con la parte restante delle penne biancastra. La faccia inferiore delle secondarie \u00e8 biancastra con un'ampia banda subterminale scura e un ampio spazio non barrato tra questa e le altre barre. In buone condizioni di luce, le parti superiori hanno una sfumatura grigiastra, l'ala presenta un margine posteriore scuro e la punta delle copritrici primarie scura. Le parti inferiori presentano una quantit\u00e0 variabile di macchie scure o di strie sottili sul petto e di barrature scure su ventre e fianchi, ma possono anche essere completamente prive di qualsiasi marcatura. Da sopra, la coda presenta un'ampia banda subterminale scura e due barre pi\u00f9 sottili scure vicino alla base.\nAspetto del giovane.\nDi solito il capo \u00e8 piuttosto chiaro, a volte completamente bianco, ma sempre con la fronte bianca. Le parti superiori sono marrone scuro, con un pannello chiaro sulla faccia superiore delle primarie, con la punta chiara delle grandi copritrici superiori dell'ala e con le copritrici caudali superiori chiare che formano una \u00abU\u00bb evidente. Sulla parte inferiore delle primarie esterne il colore scuro si estende oltre la met\u00e0 esterna della penna e la base \u00e8 biancastra. Nel piumaggio nuovo, le secondarie e le primarie interne hanno ampie punte chiare. La faccia inferiore delle secondarie \u00e8 bruna, queste contrastano con le primarie biancastre e formano una macchia scura nel sottoala degli individui in volo. Le grandi copritrici inferiori secondarie sono pi\u00f9 chiare delle secondarie e delle altri copritrici, spesso risultano come una barra color camoscio che attraversa la faccia inferiore dell'ala. Le parti inferiori sono striate. Da sopra, la coda pu\u00f2 presentare sia quattro barre scure, ugualmente distanziate ma meno evidenti, sia il disegno della femmina adulta.\nDistribuzione e habitat.\nQuesta specie si riproduce nella maggior parte dell'Europa ed \u00e8 diffuso, a est, fino al lago Balkhash e al fiume Ob, ma non \u00e8 presente in gran parte della Scandinavia e delle isole Britanniche. Manca anche nell'Italia meridionale e insulare, in Grecia, in gran parte della penisola iberica e nelle isole del Mediterraneo. La popolazione nidificante europea, sostanzialmente stabile nel periodo 1970-1990, venne stimata nel 2001 a 110.000-160.000 coppie, delle quali oltre 500 in Italia.\nProprio in Italia, in particolare, la sua presenza \u00e8 chiaramente molto diffusa lungo le Alpi (specialmente nelle foreste con ampie boscaglie o pinete) e negli Appennini settentrionali (Liguria ed Emilia Romagna), meno concentrato negli Appennini centro-meridionali fino alla sua assenza nel Meridione. In Pianura Padana, la cui nidificazione era ritenuta rara, sta pian piano tornando ad occupare nuovi territori con buona presenza boschiva.\nI falchi pecchiaioli vivono in zone boscose, ricche di grossi alberi, ma vengono spesso avvistati anche in radure o in territori pi\u00f9 aperti, al lato di strade o corsi d'acqua. Alla fine della stagione riproduttiva, i falchi pecchiaioli migrano verso l'Africa centrale o meridionale. Migrando, essi volano spesso in gran numero, non in veri stormi, ma piuttosto in flussi continui, che seguono degli itinerari ben precisi: lungo le rive dei laghi, ad esempio. Essi attraversano il Mediterraneo a Gibilterra o in altri punti in cui la traversata del mare sia la pi\u00f9 corta possibile, sciamando nella traversata quando le condizioni atmosferiche sono favorevoli. Molti uccelli perci\u00f2 attraversano lo stretto di Gibilterra, lo stretto di Messina o il Bosforo, nel loro viaggio verso l'Africa.\nInoltre questi accipitridi, come tutti gli uccelli di maggiori dimensioni, quali falchi, aquile e cicogne, prendono quota con l'ausilio di correnti termiche (correnti ascensionali di aria calda) mentre si trovano sulla terraferma, poi planano attraverso il mare, spendendo cos\u00ec il minimo possibile di energia. Sfortunatamente, essi vengono abbattuti durante la loro migrazione attraverso l'Europa meridionale; il che non \u00e8 necessario ed \u00e8 addirittura insensato, poich\u00e9 i falchi pecchiaioli raramente attaccano uccelli o mammiferi, ma predano principalmente a spese delle vespe, le quali possono comportarsi da parassite nei frutteti.\nBiologia.\nLocomozione.\nIl volo battuto \u00e8 caratterizzato da battiti lenti e profondi con l'ala elastica. Volteggia con le ali piatte, talvolta leggermente a \u00abV\u00bb; scivola con il polso al livello del corpo, ma con la punta dell'ala abbassata in modo evidente. Non fa mai lo spirito santo.\nIn volo sposta spesso il capo da una parte e dall'altra; mentre manovra muove la coda come i nibbi.\nAlimentazione.\nIl pecchiaiolo \u00e8 chiamato in tedesco \"Wespenbussard\", vale a dire \u00abpoiana delle vespe\u00bb, e questo sarebbe un nome pi\u00f9 adeguato, specie per quanto riguarda il suo cibo fondamentale che \u00e8 rappresentato da larve di vespe. Occasionalmente, mangia anche miele e cera. \u00c8 stato spesso visto tirar fuori i favi dai grandi nidi di vespe e di api, cos\u00ec come dai nidi pi\u00f9 piccoli dei calabroni. Comunque l'interesse maggiore dei falchi pecchiaioli nei favi \u00e8 rappresentato dalle larve e dalle pupe. Agendo cos\u00ec, tuttavia, rischiano di essere punti dalle api e dalle vespe operaie. Il piumaggio costituisce senza dubbio una sufficiente protezione e questi uccelli sono provvisti anche di speciali penne, simili a scaglie, attorno agli occhi e alla base del becco.\nNon c'\u00e8 poi da meravigliarsi se il pecchiaiolo non viene visto ascendere a grandi altezze tanto spesso quanto la poiana eurasiatica: infatti il suo cibo \u00e8 al suolo o in prossimit\u00e0 di esso. Al contrario, i falchi pecchiaioli possono essere visti mentre corrono sul terreno, qua e l\u00e0, assai agilmente. Scoperto un nido di vespe, vi scavano attorno, grattando poi la terra sul retro con ambedue le zampe e tirando quindi fuori pezzi di favo. Talvolta \u00e8 necessario un buco assai profondo e sono stati visti falchi pecchiaioli sparire persino entro buche profonde 48\u00a0cm\nSi \u00e8 anche detto che i falchi pecchiaioli a malapena meritano il nome di uccelli da preda, a causa della loro preferenza per le vespe e le api. Essi, tuttavia, si nutrono anche di formiche, farfalle, maggiolini e locuste e, occasionalmente, catturano anche piccoli mammiferi, lumache, serpenti, vermi, rane e uova e piccoli di altri uccelli. Mangiano anche un po' di frutta.\nComportamento sociale.\nRelazioni intraspecifiche.\nIl sito di nidificazione \u00e8 situato entro i confini di un territorio le cui dimensioni (di 10\u201340\u00a0km\u00b2) sono determinate dalla quantit\u00e0 di risorse alimentari nelle vicinanze del nido. I confini di questo territorio possono sovrapporsi a quelli di una coppia di falchi pecchiaioli vicini, ma i dintorni del nido vengono difesi ferocemente da ogni tipo di uccelli rapaci.\nVocalizzazioni.\nIl pecchiaiolo emette un acuto \"kii-er\" completamente diverso dalla lamentevole nota della poiana, o anche un rapido \"ki-ki-ki\".\nRiproduzione.\nFondazione del territorio e costruzione del nido.\nLa stagione della riproduzione ha luogo tra aprile e giugno, coincidendo quindi con il periodo di maggior abbondanza di larve di imenotteri, nutrimento principale dei nidiacei. Il pecchiaiolo tende a tornare agli stessi siti di nidificazione ogni anno. Il corteggiamento, simile a quello della poiana eurasiatica, avviene piombando gi\u00f9 e innalzandosi pi\u00f9 volte come per percorrere una strada ricca di dossi e cunette. Poi, al culmine dell'ascensione, il pecchiaiolo si libra per qualche secondo e batte le sue ali sul dorso due o tre volte, in rapida successione. Ambedue gli uccelli possono anche salire piuttosto in alto al disopra del nido, quindi il maschio si tuffa sulla femmina.\nIl pecchiaiolo costruisce generalmente un nuovo nido, ma pu\u00f2 anche riutilizzare un nido di Corvide o di poiana eurasiatica, aggiungendo rami freschi al rivestimento. Il nido viene di solito costruito su un albero, su un ramo laterale a 10\u201320\u00a0m d'altezza dal terreno; \u00e8 costituito da piccoli rami e da ramoscelli che portano ancora le foglie. La costruzione del nido \u00e8 realizzata essenzialmente dalla femmina, che completa questo lavoro in 10-15 giorni.\nCovata, incubazione e allevamento dei piccoli.\nIl pecchiaiolo depone un'unica covata all'anno; se la prima covata viene distrutta, la femmina pu\u00f2 deporre una covata sostitutiva, ma ci\u00f2 sembra accadere molto raramente.\nLa femmina depone 1-3 (generalmente 2) uova bianche fortemente chiazzate di rosso-bruno, che misurano in media 52 \u00d7 41\u00a0mm e pesano circa 49 g. Le uova vengono deposte a 3-5 giorni di intervallo; l'incubazione ha inizio dopo la deposizione del primo uovo. Maschio e femmina covano le uova a turno per 30-35 giorni (sembra che la femmina sia pi\u00f9 assidua a questo compito e che si occupi dell'incubazione durante la notte).\nLa schiusa delle uova avviene a qualche giorno di distanza, ma a differenza di quel che accade presso un gran numero di rapaci, non vi \u00e8 alcuna rivalit\u00e0 in seno alla covata, e le dispute per il nutrimento sono rare. Nel corso dei primi 7-10 giorni, a occuparsi dei piccoli \u00e8 quasi esclusivamente la femmina. Il maschio si allontana quindi in cerca di cibo, principalmente di frammenti di favi di sciami selvatici di imenotteri, che la femmina frantumer\u00e0 con il becco per nutrire i nidiacei con le larve contenute all'interno. A partire dal 18\u00ba giorno, i piccoli sono in grado di estrarre da soli le larve dai frammenti di favo portati dai due genitori, che depositano il nutrimento nel nido. Le altre prede, soprattutto i piccoli vertebrati, vengono spesso ridotte in piccoli pezzi prima di essere portate al nido. Il maschio si occupa molto frequentemente dei piccoli anche quando la femmina \u00e8 presente. \u00c8 stato osservato che se la femmina muore, il maschio \u00e8 in grado di portare avanti da solo l'allevamento dei piccoli.\nI giovani, che sono nidicoli pur essendo ricoperti di piumino fin dalla nascita, si involano dopo 35-45 giorni; rimangono tuttavia per qualche tempo in vicinanza del nido, dove i genitori continuano a nutrirli fino a quando hanno circa 55 giorni di et\u00e0. Poco tempo dopo abbandonano il nido, ma divengono del tutto indipendenti verso i 75-100 giorni.\nIl pecchiaiolo raggiunge la maturit\u00e0 sessuale attorno ai 3 anni di et\u00e0. Il record di longevit\u00e0, registrato da un esemplare inanellato in Germania e trovato morto per cause naturali, \u00e8 di 29 anni.\nConservazione.\nIn Europa, bench\u00e9 le popolazioni di Finlandia e Svezia abbiano conosciuto un certo declino nel decennio 1990-2000, le popolazioni di Russia, Bielorussia e Francia vengono considerate stabili. BirdLife International e la IUCN includono questa specie nella categoria LC (\"Least Concern\", \u00abrischio minimo\u00bb), poich\u00e9 l'areale che occupa \u00e8 molto vasto (stimato a 10 milioni di km\u00b2) e la sua popolazione totale \u00e8 numerosa (tra 100.000 e 1 milione di esemplari). Nel dettaglio, tuttavia, la specie viene ancora considerata vulnerabile in Italia, Svizzera e Portogallo, e prossima alla minaccia in Svezia e Norvegia.\nIl pecchiaiolo subisce la pressione venatoria, in particolare durante le migrazioni. \u00c8 inoltre minacciato dal degrado dell'habitat e dalla diminuzione del numero delle sue prede, a causa dell'utilizzo dei pesticidi e dei cambiamenti climatici. Inoltre la specie sembra preferire per la nidificazione gli alberi di Aghifoglie, pertanto bisogna considerare di dare un'accurata preservazione delle pinete.\nLa concentrazione di migliaia di rapaci sullo stretto di Messina, durante la migrazione primaverile, ha determinato nel passato il nascere di una forma di caccia tradizionale al pecchiaiolo. Con il divieto della caccia primaverile, introdotto nei primi anni '70, tale caccia \u00e8 diventata una forma di bracconaggio contrastata dagli organi competenti dello Stato italiano e, con grande impegno, dalle associazioni ambientaliste. Il Corpo Forestale dello Stato compie ogni primavera un apposito servizio antibracconaggio, denominato \u00abOperazione Adorno\u00bb (adorno \u00e8 il nome in dialetto calabrese dell'animale), che vede impegnato il reparto speciale NOA (Nucleo Operativo Anti-bracconaggio). La specie compare nell'appendice I della direttiva Uccelli dell'Unione europea, e dal 1979 \u00e8 protetta in parte dalla CITES nell'appendice II (statuto convalidato nel 2003), come tutti gli Accipitriformi. \u00c8 inoltre protetta dalla Convenzione di Berna e dalla CMS (Convenzione di Bonn, che protegge tutti gli Accipitridi), in entrambi i casi nell'appendice II, nonch\u00e9 dalla African Convention on Conservation, dove compare nella classe B.\nIl pecchiaiolo compare su numerosi francobolli di vari Paesi."}
{"id": "295", "revid": "533647", "url": "https://it.wikipedia.org/wiki?curid=295", "title": "Albino Luciani", "text": ""}
{"id": "297", "revid": "106456", "url": "https://it.wikipedia.org/wiki?curid=297", "title": "Al secolo", "text": "Al secolo \u00e8 un'espressione della lingua italiana usata nel contesto della religione cattolica per indicare ci\u00f2 che nella vita dei religiosi riguarda la passata condizione secolare (es. Padre Eligio, \"al secolo\" Angelo Gelmini, o Padre Pio, \"al secolo\" Francesco Forgione).\nL'espressione, insieme con il termine \"secolare\", deriva dal latino \"saeculum\" e indica tutto ci\u00f2 che non appartiene alla religione ma al mondo, ovvero alla vita civile.\nL'espressione \u00e8 usata in senso figurato e scherzosamente per indicare il vero nome di personaggi celebri noti con pseudonimi (es. Sting, \"al secolo\" Gordon Matthew Sumner)."}
{"id": "298", "revid": "508036", "url": "https://it.wikipedia.org/wiki?curid=298", "title": "Animalia", "text": "Gli animali (Animalia , 1758) o metazoi (Metazoa , 1874) sono un regno del dominio degli eucarioti, comprendono in totale pi\u00f9 di specie di organismi classificati, presenti sulla Terra dal periodo ediacarano; il numero di specie via via scoperte \u00e8 in costante crescita, e alcune stime portano fino a 40 volte superiore la numerosit\u00e0 reale; delle 1,5 milioni di specie animali attuali, sono appartenenti solo alla classe degli Insetti.\nSono inclusi nel regno animale tutti gli eucarioti con differenziamento cellulare, eterotrofi e mobili durante almeno uno stadio della loro vita. Inoltre gli animali, con poche eccezioni, sono eterotrofi, cio\u00e8 consumano materiale organico, respirano ossigeno, sono capaci di movimento e crescono a partire da una sfera cava di cellule, la blastula, durante lo sviluppo embrionale.\nIl regno animale raggruppa i propri appartenenti in categorie tassonomiche definite dal sistema di classificazione scientifica. La disciplina biologica che studia gli animali viene detta zoologia. Nel linguaggio comune, a causa dell'antropocentrismo, viene a volte utilizzato erroneamente il termine \"animale\" per riferirsi solo a quelli che non sono esseri umani, sebbene anche questi ultimi siano animali. La locuzione corretta in quel caso \u00e8 invece \"animali non umani\".\nStruttura.\nNella diversit\u00e0 delle specie appartenenti al regno animale, possiamo generalizzare alcuni aspetti.\nCon diverse eccezioni, in particolare parazoi, placozoi, e mesozoi, gli animali hanno un corpo differenziato in quattro tessuti distinti: epiteliale, connettivo, muscolare e nervoso. In genere, c'\u00e8 anche una cavit\u00e0 interna digerente, con una o due aperture. Gli animali con questo tipo di organizzazione sono chiamati eumetazoi.\nTutti gli animali hanno cellule eucariotiche, circondate da una caratteristica matrice extracellulare composta di collagene e glicoproteine elastiche. Questa pu\u00f2 essere mineralizzata a formare strutture come conchiglie, ossa e spicole. Durante lo sviluppo, secondo un quadro relativamente flessibile ma definito, le cellule possono muoversi e riorganizzarsi, realizzando strutture complesse. Altri organismi pluricellulari come piante e funghi hanno cellule tenute in posizione da pareti cellulari rigide, sviluppando una crescita progressiva. Inoltre, le cellule animali possiedono le giunzioni intercellulari seguenti: occludenti, aderenti e comunicanti.\nTegumento, scheletro e muscoli.\nIn tutti gli animali, escludendo quelli pi\u00f9 primitivi da un punto di vista evolutivo, il tegumento e il sistema muscolare sono variamente in rapporto tra loro e dipendono strettamente dall'ambiente in cui gli organismi vivono. Il tegumento, oltre alla funzione di protezione dell'ambiente interno da eventuali pericoli provenienti dall'ambiente esterno all'animale, pu\u00f2 nei vari taxa svolgere anche altre funzioni.\nApparato digerente e metabolismo.\nGli animali, come gi\u00e0 ricordato sono organismi eterotrofi, non sono cio\u00e8 in grado di fabbricarsi da soli l'alimento come le piante, ma devono procurarselo nutrendosi di esse, altri animali o resti animali. Cos\u00ec come per gli altri sistemi e apparati, varie sono le modalit\u00e0 sviluppate dai vari phyla riguardo alle abitudini alimentari, alla digestione delle sostanze ingerite e ai propri processi metabolici.\nSistema circolatorio.\nL'apparato circolatorio svolge la funzione di distribuire le sostanze nutritive alle cellule del corpo. Pu\u00f2 eventualmente contenere anche cellule e pigmenti respiratori (emoglobina, emocianina), e quindi distribuire l'ossigeno. Pu\u00f2 essere chiuso (Anellidi, Vertebrati, molluschi Cefalopodi) o aperto (Insetti, gli altri Molluschi), o addirittura mancare del tutto, come in alcuni Phyla.\nApparato respiratorio ed escretore.\nLa funzione svolta dall'apparato respiratorio \u00e8 la respirazione. La finalit\u00e0 di questo processo \u00e8 rifornire i tessuti di ossigeno e liberarli dall'anidride carbonica, prodotto di scarto dell'attivit\u00e0 cellulare. Una qualsiasi superficie sottile, umida, \u00e8 in grado di adempiere a questa funzione; riconosciamo branchie e polmoni a seconda che l'animale sia acquatico o meno. L'apparato escretore si occupa di eliminare cataboliti, principalmente prodotti azotati, dall'organismo, sotto forma di ammoniaca, urea o acido urico.\nSistema nervoso e organi di senso.\nGli organismi unicellulari sono in grado di rispondere a uno stimolo esterno con una reazione, dimostrandosi eccitabili o irritabili. Dal passaggio alle forme pluricellulari nasce la necessit\u00e0 di un sistema nervoso capace di gestire e coordinare le funzioni dei vari tessuti, apparati e sistemi in modo che essi agiscano come un'unit\u00e0. Troviamo neuroni sensoriali e neuroni motori, spesso collegati fra loro attraverso neuroni associativi.\nRiproduzione e sviluppo.\nLa riproduzione pu\u00f2 avvenire sessualmente o asessualmente. La riproduzione asessuale, tipica dei Batteri e dei Protozoi, \u00e8 nel regno animale molto meno diffusa e, sostanzialmente, presente solo nei phyla meno evoluti, dove comunque si pu\u00f2 avere anche una riproduzione sessuale. A volte \u00e8 presente l'alternanza di generazioni.\nEcologia.\nPer biodiversit\u00e0 si intende l'insieme di tutte le forme viventi, geneticamente dissimili e degli ecosistemi ad esse correlati. Quindi biodiversit\u00e0 implica tutta la variabilit\u00e0 biologica: di geni, specie, habitat ed ecosistemi. L'anno 2010 \u00e8 stato dichiarato dall'ONU l'Anno internazionale della biodiversit\u00e0.\n\u00c8 ormai accertato che la nascita della vita \u00e8 avvenuta nell'ambiente acquatico. Ancora oggi, dei circa 70 phyla di animali viventi conosciuti, la maggioranza abita prevalentemente quest'ambiente. Addirittura esistono phyla che possono essere considerati endemici dell'ambiente marino (13 phyla su 28 che vivono in tale ambiente) mentre nessun phylum viene considerato endemico dell'ambiente delle acque dolci. Dall'acqua, nel corso delle ere geologiche, vari gruppi hanno saputo conquistare spazio nell'ambiente terrestre (1 phylum endemico, gli Onychophora), mentre altri hanno optato per una vita di simbiosi o parassitismo (4 phyla endemici).\nIl passaggio dall'ambiente acquatico a quello terrestre \u00e8 avvenuto grazie all'azione fotosintetica delle alghe unicellulari prima e delle piante poi, che hanno via via arricchito l'atmosfera di ossigeno. Mentre l'acqua infatti \u00e8 in grado di contenere una bassissima concentrazione di O2 al suo interno, nell'ambiente fuori da queste, le concentrazioni arrivavano addirittura al 20-30% del totale; questo ha sicuramente favorito un graduale spostamento degli animali da un ambiente sommerso, scarsamente ossigenato, ad uno emerso, ricco di tale gas.\nClassificazione.\nDiverse classificazioni degli animali, cos\u00ec come quella degli altri regni, sono state proposte nel corso degli anni. Le prime classificazioni si basavano perlopi\u00f9 su caratteristiche morfologiche, prendendo in considerazione, a seconda dell'autore un numero pi\u00f9 o meno grande di caratteri. Successivamente si \u00e8 passati a raggruppare gli organismi considerando anche il loro sviluppo embrionale. Negli ultimi anni, cos\u00ec come avviene per gli altri regni, si cerca una classificazione basata su studi di genetica molecolare, in base al principio che determinati geni si conservano pressoch\u00e9 uguali nei vari raggruppamenti e il numero di variazioni nelle basi del Dna pu\u00f2 essere correlato col tempo trascorso dall'allontanamento da un antenato comune (Orologio Molecolare).\nCronologicamente si fanno risalire ad Aristotele le prime osservazioni tassonomiche, raccolte nei vari scritti scientifici come \"\"Ricerche sugli animali\", \"Le parti degli animali\" e \"Sulla generazione degli animali\"\". Sebbene venga spesso considerato il padre fondatore della Zoologia moderna, Aristotele non propose mai un sistema tassonomico esaustivo e scientifico. I suoi studi erano per lo pi\u00f9 annotazioni di carattere ora scientifico, ora fisiologico ora etologico, senza applicare in nessun caso un vero progetto tassonomico teorico.Dalle sue notazioni emerge comunque una primitiva suddivisione del regno Animale affine per certi aspetti a quella moderna. Aristotele suddivideva gli animali in due primi gruppi, gli Enaima (\"Animali con sangue\") ed Anaima (\"Animali senza sangue\"). Al primo gruppo appartenevano l'Uomo, i Quadrupedi, i Cetacei, i Pesci e gli Uccelli. Al secondo appartenevano la maggior parte dei Crostacei decapodi, dei Molluschi e quelli che Aristotele definiva Entoma, vale a dire un insieme pi\u00f9 o meno confuso degli attuali Insetti, Miriapodi, Aracnidi, Anellidi e Vermi parassiti. Il criterio di classificazione che Aristotele adott\u00f2 per gli Entoma fu la suddivisione del corpo degli animali in pi\u00f9 segmenti ben individuabili, sulla faccia ventrale, dorsale o entrambe. Se si escludono gli Anellidi e i Vermi parassiti la definizione aristotelica di Entoma si avvicina molto a quella contemporanea degli Artropodi.\nAristotele si interess\u00f2, seppure marginalmente, anche dei Vegetali. Le sue intuizioni al riguardo non furono vicine a quelle moderne come invece \u00e8 stato per gli Animali. Aristotele sosteneva infatti che le Piante si fossero originate a partire da animaletti dalle dimensioni modeste provvisti di un gran numero di zampe che, a causa di una vita sempre pi\u00f9 immobile e sedentaria, avrebbero perso le articolazioni finali andando a sostituire le funzioni vitali svolte dalla bocca.\nLe teorie zoologiche di Aristotele ricevettero molto successo nel corso del tempo rispetto a quelle botaniche, tant'\u00e8 che perdurarono per circa duemila anni; soprattutto grazie alle adesioni che i suoi libri ricevettero da parte dei primi scrittori e teologi cristiani, come Origene, Agostino d'Ippona e Tommaso d'Aquino: una tendenza che continu\u00f2 nei tempi successivi come nel XVI secolo con l'opera del presbitero Giovanni Domenico de Nigris che si dedic\u00f2 alla descrizione di animali secondo un'ottica religiosa.\nSegue una classificazione (incompleta) del regno terminante con le varie classi di ogni phylum e comprendente (quando \u00e8 indicato) categorie tassonomiche intermedie:\nSottoregno Mesozoa.\nOrganismi pluricellulari a met\u00e0 strada fra i protisti unicellulari ed i metazoi.\nSi tratta di organismi pluricellari dalla non chiara origine evolutiva, ritenuti come una via verso la pluricellularit\u00e0 meno vincente rispetto a quella degli eumetazoi.\nAll'avvicinamento dei mesozoi ai protisti convergono anche studi biochimici ed embriologici, ad esempio manca lo stadio di gastrula e lo sviluppo procede fino alla morula (vengono chiamati anche moruloidei o planuloidei). Questo non sta a significare che i mesozoi siano un anello di congiunzione fra protisti e metazoi, ma piuttosto un \"vicolo cieco\" dell'evoluzione della pluricellularit\u00e0 a partire dai ciliati anzich\u00e9, come forse \u00e8 successo per gli altri animali, dai flagellati.\nSottoregno Phagocytellozoa.\nDue sole specie oggi note:\nSi tratta di organismi marini di acque basse, microscopici e somiglianti vagamente alle amebe, non pi\u00f9 grandi di alcuni millimetri e spessi qualche decimo di millimetro. A suo tempo furono ritenuti erroneamente fasi larvali di meduse; ma in seguito (1971) \u00e8 stato accertato che costituiscono un phylum a s\u00e9 stante e sembrano rappresentare il modello pi\u00f9 realistico di metazoo ancestrale."}
{"id": "299", "revid": "697352", "url": "https://it.wikipedia.org/wiki?curid=299", "title": "Algol", "text": ""}
{"id": "300", "revid": "697352", "url": "https://it.wikipedia.org/wiki?curid=300", "title": "A4", "text": ""}
{"id": "301", "revid": "2121638", "url": "https://it.wikipedia.org/wiki?curid=301", "title": "Acronimo", "text": "l'Acronimo (dal greco \u1f04\u03ba\u03c1\u03bf\u03bd, \"\u00e0kron\", \"estremit\u00e0\" + \u1f44\u03bd\u03bf\u03bc\u03b1, \"\u00f2n\u03bfma\", \"nome\"), o inizialismo, \u00e8 un nome formato con le lettere o le sillabe iniziali (o talvolta anche finali), o pi\u00f9 genericamente con sequenze di una o pi\u00f9 lettere delle singole parole o di determinate parole di una frase o di una denominazione, leggibili come se fossero un'unica parola. Generalmente sono esclusi dall'acronimo verbi e articoli.\nDescrizione.\nClassificazione.\nSpesso gli acronimi sono sigle pronunciabili, come FIAT o ONU (pronunciate \"f\u00ecat\", \"\u00f2nu\"), ma non tutti gli acronimi sono sigle, in quanto la caratteristica essenziale dell'acronimo \u00e8 la leggibilit\u00e0 come un'unica parola della sequenza di lettere, sillabe o gruppi di lettere consecutive che compongono l'acronimo, che quindi non \u00e8 sempre costituito solo da lettere iniziali: ad es., \"laser\" (\"Light Amplification by Stimulated Emission of Radiation\") \u00e8 sia un acronimo sia una sigla, mentre \"radar\" (\"RAdio Detection And Ranging\") \u00e8 un acronimo ma non \u00e8 una sigla. D'altra parte, non tutte le sigle sono acronimi: le sigle costituite da sequenze di lettere che richiedono la compitazione lettera per lettera dell'intera parola per poter essere pronunciate, come nel caso di CGIL o BMW (pronunciate \"ci-gi-elle\", \"bi-emme-vu\"), non sono acronimi. Nell'uso comune i due termini vengono comunque spesso considerati sinonimi (a tal proposito va ricordato che la sinonimia non indica la perfetta coincidenza di uso e significato).\nFormazione.\nL'acronimo pu\u00f2 essere costituito o dalle sole lettere iniziali di ciascuna parola che lo compone (CEDAM, acronimo di \u00abCasa Editrice Dott. Antonio Milani\u00bb) o da pi\u00f9 lettere iniziali (Polfer, di \u00abPolizia ferroviaria\u00bb) o dalle sillabe iniziali (SINDIFER, di \u00abSindacato Dirigenti Ferrovie [dello Stato]\u00bb) o da consonanti e vocali variamente scelte (SINASCEL, di \u00abSindacato Nazionale Scuola Elementare\u00bb), proprio perch\u00e9 siano leggibili come una sola parola. Negli acronimi mancano sovente i punti di suddivisione degli elementi componenti, che sono invece pi\u00f9 frequentemente usati nelle sigle (CGIL o C.G.I.L., ma CONAD, di \u00abConsorzio Nazionale Dettaglianti\u00bb).\nL'uso diffuso di alcuni acronimi ha fatto s\u00ec che non venga pi\u00f9 percepita la loro natura di acronimo, come nel caso di laser, radar, sonar, ufo, suv, che sono diventati nel tempo veri e propri lemmi.\nAlcuni acronimi sono formati fondendo due parole, in genere eliminando l'ultima o le ultime sillabe della prima parola, in modo tale che le due parole originarie siano abbastanza riconoscibili e quindi il significato dell'acronimo sia abbastanza trasparente, come in palacongressi (pala[zzo] + congressi), cantautore (cant[ante] + autore) ed eliporto (eli[cottero] + porto): si tratta in questo caso di un vero e proprio sistema di composizione (o formazione) di nuove parole (dette parole macedonia), che si \u00e8 sviluppato soprattutto recentemente, in particolare per opera di giornalisti e pubblicitari. Altri acronimi sono ottenuti eliminando l'ultima o le ultime sillabe della prima parola e la prima o le prime sillabe della seconda parola, come nei vocaboli inglesi entrati nel vocabolario italiano motel (\"mot\"[\"or\"] + [\"hot\"]\"el\"), \"smog\" (\"smo\"[\"ke\"] + [\"fo\"]\"g\"), quasar (\"quas\"[\"i\"] + [\"stell\"]\"ar\") e nel calco stagflazione (stag[nazione] + [in]flazione, sul modello inglese di \"stagflation\"). Questi acronimi non solo non contengono punti, ma sono scritti in minuscolo; soltanto in pochi casi sono nomi propri e hanno quindi l'iniziale maiuscola.\nUn'ulteriore evoluzione dell'acronimia \u00e8 la fusione di un numero maggiore di parole con soppressione di sillabe in posizioni pi\u00f9 varie, come in postelegrafonico (post[ale] + telegra[fico] + [tele]fonico); si parla anche in questo caso di parole macedonia; il processo \u00e8 detto anche \"sincrasi\".\nAltri fenomeni linguistici.\nAcronimo ricorsivo.\nUn acronimo ricorsivo \u00e8 un acronimo che contiene s\u00e9 stesso all'interno della propria scrittura per esteso. Esistono diversi esempi di acronimi ricorsivi, specialmente in ambito informatico, quali ad esempio:\nEsistono anche acronimi mutuamente ricorsivi, come GNU Hurd, dove \"Hurd\" sta per \"HIRD of Unix-Replacing Daemons\", e \"HIRD\" significa \"HURD of Interfaces Representing Depth\".\nAcrostico.\nSimile all'acronimo \u00e8 l'acrostico, che ha anche rilevanza come componimento poetico (\u03c3\u03c4\u03af\u03c7\u03bf\u03c2 \"st\u00ecchos\", infatti, significa \u00abverso\u00bb). Esso si distingue dall'acronimo, in quanto le lettere che lo compongono, ciascuna delle quali \u00e8 l'iniziale di un verso o di una parola, formano una parola o una frase di senso compiuto. Ad es., \"ISOLA\", acronimo di \u00abIstituto sardo organizzazione lavoro artigianale\u00bb, \u00e8 un acrostico (che \u00e8 meglio scrivere tutto maiuscolo per non confonderlo con il nome comune).\nAbbreviazione.\nL'abbreviazione si distingue dall'acronimo, ma nasce dalla medesima esigenza di esprimere con pochi segni un concetto complesso; l'abbreviazione, a differenza dell'acronimo, non crea una nuova parola, ma \u00e8 solo una rappresentazione diversa della stessa parola. In italiano, ma anche in altre lingue, l'abbreviazione pu\u00f2 avere regole proprie di declinazione: ad esempio, \"pag.\" o \"p.\" \u00e8 l'abbreviazione di \"pagina\", mentre \"pagg.\" o \"pp.\" \u00e8 l'abbreviazione di \"pagine\"; esistono anche abbreviazioni declinate solo al plurale, come ad esempio \"AA.VV.\" che sta per \"autori vari\". Le contrazioni rientrano in questa categoria.\nL'ISO 4 \u00e8 uno \"standard per l'abbreviazione\" dei titoli seriali, che permette di mantenere una loro identificazione univoca e uniforme, internazionale e indipendente da quella di altri codici alfanumerici diffusi. Presenta il vantaggio di essere \"parlante\", anche per i non esperti perch\u00e9 \u00e8 una scelta delle parole pi\u00f9 significative del titolo stesso."}
{"id": "303", "revid": "327773", "url": "https://it.wikipedia.org/wiki?curid=303", "title": "Alga", "text": "Le alghe (dal latino \"Algae\") afferiscono ad un raggruppamento, non appartenente ad un \"taxon\" sistematico, rappresentato da organismi di struttura vegetale, autotrofi, unicellulari o pluricellulari, che producono energia chimica per fotosintesi, generando ossigeno e che non presentano una differenziazione in tessuti veri e propri. Nel corso del tempo, e nell'evoluzione della sistematizzazione scientifica dei viventi, all'interno di questo raggruppamento si sono venuti a trovare differenti gruppi sistematici aventi caratteristiche congruenti come la struttura molto semplice e non differenziata in tessuti e molto spesso la capacit\u00e0 fotosintetica. Le sole alghe verdi o clorofite, insieme alle embriofite, o piante terrestri, costituiscono il clade delle piante verdi, o viridiplantae.\nNon tutte le alghe utilizzano per la fotosintesi la clorofilla \"a\". Esse sono un gruppo molto vasto e diversificato di organismi autotrofi semplici, unicellulari e pluricellulari, come i kelp giganti che crescono fino a 65 metri di lunghezza. La maggior parte sono fotosintetici come le piante, e \"semplici\" perch\u00e9 non hanno la cellula tipica delle piante terrestri e non si trovano strutture tissutali distinte.\nAnche se i cianobatteri procarioti sono informalmente indicati come alghe blu-verdi, questo utilizzo non \u00e8 ulteriormente corretto, alghe \u00e8 un termine ora limitato solo a organismi eucarioti. Tutte le alghe vere devono avere un nucleo racchiuso in una membrana e plastidi legati in una o pi\u00f9 membrane. Le alghe costituiscono quindi un gruppo parafiletico e polifiletico, in quanto non tutte discendono da un unico antenato comune, anche se i loro plastidi sembra che abbiano una origine unica.\nLe alghe presentano una vasta gamma di strategie riproduttive, dal pi\u00f9 semplice, la divisione cellulare asessuata a forme complesse di riproduzione sessuale.\nLe alghe non hanno le varie strutture che caratterizzano le piante terrestri, come le foglioline (fillidi) delle briofite, i rizoidi delle piante non vascolari e le radici, foglie e altri organi che si trovano nelle tracheofite. Molti gruppi sono fototrofi, anche se alcuni contengono membri che sono mixotrofici. Alcune specie unicellulari dipendono interamente da fonti di energia differenti dalla luce e hanno un limitato o nessun apparato fotosintetico.\nQuasi tutte le alghe hanno un apparato fotosintetico in definitiva derivato dai cianobatteri, e producono ossigeno come sottoprodotto della fotosintesi, a differenza di altri batteri fotosintetici come i solfobatteri viola e verdi. Alghe filamentose fossili dal bacino di Vindhya sono state datate a 1,6-1,7 miliardi di anni fa.\nLe \"alghe azzurre\" e le vere alghe.\nPur nell'ambiguit\u00e0 del termine, in passato venivano considerate alghe anche le cosiddette \"cianoficee\" o \"alghe azzurre\", organismi unicellulari (che tuttavia possono unirsi in colonie) procarioti e autotrofi, oggi pi\u00f9 correttamente inserite nel taxon dei cianobatteri facenti parte del regno (e dominio) \"Bacteria\".\nLe vere alghe sono perci\u00f2 quelle eucariotiche, che appartengono tradizionalmente al regno dei protisti e che possono essere sia unicellulari sia pluricellulari. Tale raggruppamento \u00e8 per\u00f2 sicuramente parafiletico o polifiletico: le alghe sono quindi state recentemente separate in vari gruppi di eucarioti, sebbene tale tassonomia sia ancora assai incerta e vari in modo considerevole da autore ad autore.\nCaratteristiche comuni.\nIn generale si pu\u00f2 dire che un'alga rappresenta un \"grado\", pi\u00f9 che un raggruppamento con valore tassonomico. Generalmente le alghe non hanno le strutture tipiche delle piante terrestri come i rizoidi nelle piante non vascolari e le foglie, radici e altri organi che sono tipici delle tracheofite e hanno solo pseudotessuti (talli), invece che veri tessuti distinti formati da cellule separate fra loro da setti trasversali.\nLe alghe sono generalmente fotosintetiche, sebbene esistano forme sia autotrofe che eterotrofe e alcune alghe ora incluse nel clade Archaeplastida, come \"Chlamydomonas\", siano state talvolta inserite tra i protozoi. Alcune alghe unicellulari dipendono unicamente da sorgenti di energia esterne e hanno un apparato fotosintetico limitato o assente.\nLe strutture fotosintetiche delle alghe derivano primariamente o secondariamente dai cianobatteri e cos\u00ec producono ossigeno dalla fotosintesi, a differenza di batteri fotosintetici come i batteri solforosi.\nLe alghe sono organismi strutturalmente molto semplici. Nella maggior parte dei casi hanno un ciclo vitale aploide, altre sono aplo-diplonti \u2014 con un'alternanza di generazioni aploidi (sporofite) e diploidi (gametofite) \u2014 e solo le alghe pi\u00f9 evolute (come tipo le Bacillariophyta) hanno un ciclo diploide.\nNelle alghe l'embrione non \u00e8 protetto da cellule di origine materna.\nClassificazione.\nLe alghe sono diffuse in tutti i mari e nei luoghi d'acqua dolce. Prima della comparsa delle classificazioni filogenetiche, si dividevano in nove Divisioni (suffisso -phyta) a seconda della conformazione e del tipo di pigmento fotosintetico utilizzato:\nMicroalghe e macroalghe.\nCome classificazione generale le alghe si possono dividere secondo le loro dimensioni in macroalghe e microalghe. Le prime sono osservabili senza l\u2019ausilio del microscopio, solitamente si trovano in acque salate con una colorazione che pu\u00f2 variare dal blu, al verde, al rosso e al marrone e si distinguono anche in base alla loro forma. Le microalghe di dimensioni pi\u00f9 ridotte invece differiscono dalla macroalghe in quanto osservabili solo al microscopio a meno che non si incatenino insieme in numeri abbastanza grandi diventando visibili all'occhio umano senza aiuto; le loro dimensioni variano da pochi a qualche centinaia di micrometri.\nMorfologia.\nNelle alghe la morfologia \u00e8 varia, si passa da organismi unicellulari a organismi pluricellulari. Si possono presentare come:\nAlghe unicellulari.\nSi trovano vicino alla superficie delle distese di acqua, dove la luce \u00e8 pi\u00f9 abbondante. Sono costituite da un'unica cellula, completamente autosufficiente. Fanno parte del fitoplancton, hanno quindi un ruolo basilare come produttori nelle catene alimentari, da cui dipende la vita degli animali acquatici. Inoltre riforniscono l'atmosfera di grandi quantit\u00e0 di ossigeno.\nAlghe pluricellulari.\nVivono generalmente in acque poco profonde. Sono caratterizzate da forme particolari e da colori diversi dovuti ai pigmenti accessori, grazie ai quali utilizzano tutto lo spettro della luce. L'acqua funge da filtro per le varie radiazioni dello spettro visibile. Le alghe verdi si trovano pi\u00f9 vicine alla superficie dell'acqua, assorbono la luce rosso-arancio che ha lunghezze d'onda maggiori e che viene arrestata per prima. A profondit\u00e0 maggiori si trovano le alghe brune che assorbono i raggi blu-verdi (pi\u00f9 penetranti). Ancora pi\u00f9 in basso \u00e8 l'habitat delle alghe rosse che assorbono la tenue luce blu, in grado di penetrare ancora pi\u00f9 in profondit\u00e0. Le alghe pluricellulari sono organismi acquatici che presentano cellule poco differenziate che formano un tessuto, detto tallo, senza radici, fusto, foglie. Le alghe non hanno bisogno di radici, n\u00e9 di vasi conduttori, perch\u00e9 vivono immerse nell'acqua. Ogni cellula pu\u00f2 assorbire per conto proprio tutto il nutrimento di cui ha bisogno.\nUsi.\nAlcune alghe vengono usate in erboristeria; tra queste possiamo ricordare il fuco, la quercia marina e la coda di pavone. Vengono impiegati anche alcuni cianobatteri (spirulina, klamath) con il nome di \"micro-alghe\".\nL'agar agar, ricavato da varie specie di rodofite, \u00e8 la fonte dell'agarosio utilizzato per le piastre di coltura microbiologiche.\nMolte alghe vengono tra l'altro usate nella cucina vegana e in quella macrobiotica; tra queste sono di notevole importanza le seguenti: kombu, arame, dulse, hijiki, nori (quest'ultima usata per fare il famoso sushi), wakame.\nD'altra parte le alghe vantano una lunga tradizione di consumo alimentare anche nei paesi del nord Europa e lungo le fasce costiere mediterranee. In particolare in Italia \u00e8 ancora viva la tradizione delle Zeppolelle di mare, frittelline preparate con l'alga verde lattuga di mare. Fino a 20 anni or sono nel catanese, in Sicilia, si raccoglieva l'alga \"mauru\" che veniva venduta in appositi chioschi e consumata cruda condita con limone.\nAlcune alghe producono dimetil solfuro, una sostanza che condensa le particelle di vapore acqueo provocando la formazione di nubi e combattendo l'effetto serra.\nLa farina ottenuta da alghe essiccate \u00e8 stata utilizzata come additivo nella produzione di alcuni tipi di carta da scrivere. Il nome di questo prodotto \u00e8 stato registrato come Shiro alga carta.\nDalle alghe brune \u00e8 possibile estrarre, attraverso un processo chimico di micronizzazione a freddo, sostanze conosciute come biostimolanti algali, ritenute in grado di migliorare la nutrizione delle piante."}
{"id": "304", "revid": "869733", "url": "https://it.wikipedia.org/wiki?curid=304", "title": "Aldo Moro", "text": "Tra i fondatori della Democrazia Cristiana e suo rappresentante alla Costituente, ne divenne prima segretario (1959) e poi presidente (1976); fu Ministro della Giustizia (1955-1957), della Pubblica istruzione (1957-1959) e per quattro volte Ministro degli Esteri (1969-1972 e nel 1973-1974)\nCinque volte Presidente del Consiglio dei ministri, guid\u00f2 governi di centro-sinistra tra il 1963 e il 1968 e il 1974 e il 1976 promuovendo la cosiddetta strategia dell'attenzione verso il Partito Comunista Italiano attraverso il cosiddetto compromesso storico.\nFu rapito il 16 marzo 1978 e assassinato il 9 maggio successivo dalle Brigate Rosse. \u00c8 uno dei quattro Presidenti del Consiglio dei Ministri ad aver ricoperto questa carica per un periodo cumulativo maggiore di cinque anni insieme ad Alcide De Gasperi, Giulio Andreotti e Silvio Berlusconi.\nBiografia.\nInfanzia, educazione ed impegno accademico.\nNacque il 23 settembre 1916 a Maglie, in provincia di Lecce. Suo padre Renato era un ispettore scolastico, originario di Gemini (Ugento), la madre Fida Stinchi un'insegnante elementare di Cosenza. Consegu\u00ec la Maturit\u00e0 Classica al Liceo \"Archita\" di Taranto.\nS'iscrisse presso l'Universit\u00e0 di Bari alla facolt\u00e0 di Giurisprudenza, dove al termine di un percorso brillante (super\u00f2 tutti gli esami con la votazione di 30 o 30 e lode) consegu\u00ec la laurea il 13 novembre 1938 presentando una tesi su \"La capacit\u00e0 giuridica penale\", sotto la guida del prof. Biagio Petrocelli, ordinario di diritto penale e in quel periodo anche Rettore dell'ateneo barese. Dopo un breve periodo come assistente volontario e poi segretario particolare dello stesso Petrocelli, a partire dall'anno accademico 1940-1941 e fino all'ottenimento della cattedra nel 1951 Moro tenne come professore incaricato corsi in svariate facolt\u00e0 dell'universit\u00e0, fra i quali si segnalano quello in filosofia del diritto, dal quale fu tratto un apprezzato libro di testo, le sue lezioni furono infatti raccolte in dispense con il titolo \"Lo Stato,\" e l'insegnamento di diritto penale nel corso di laurea in giurisprudenza, che Moro ricopr\u00ec nel 1942-43, in quanto il titolare, prof. Giovanni Leone (poi presidente della Repubblica dal 1971 al 1978), era stato richiamato in servizio militare. \nNel 1942, Moro svilupper\u00e0 inoltre la sua seconda opera, intitolata \"La subiettivazione della norma penale\", che, assieme al lodevole giudizio espresso nei confronti della attivit\u00e0 didattica precedentemente menzionata, nello stesso anno gli varr\u00e0 la concessione della libera docenza in diritto penale. La sua carriera universitaria prosegu\u00ec spedita: nel 1948 fu nominato professore straordinario di diritto penale presso l'Universit\u00e0 di Bari e nel 1951, al termine del prescritto triennio di straordinariato, ad appena 35 anni di et\u00e0 complet\u00f2 il \"cursus honorum\" ottenendo la cattedra da professore ordinario di diritto penale, sempre presso l'ateneo del capoluogo pugliese. \nNel 1963, anche per poter meglio conciliare gli impegni governativi e politici con quelli accademici, ottenne il trasferimento all'Universit\u00e0 di Roma, in qualit\u00e0 di titolare della cattedra di Istituzioni di Diritto e Procedura penale presso la Facolt\u00e0 di Scienze politiche. Nonostante i molteplici impegni politici e istituzionali che lo accompagnarono negli anni, Moro non venne mai meno ai suoi impegni accademici e continu\u00f2 ad insegnare regolarmente fino alla morte, dedicando sempre la necessaria attenzione ai suoi studenti, con i quali era solito anche intrattenersi a dialogare, dopo le lezioni. \u00c8 stato ritenuto emblematico di questa sua vocazione didattica il fatto che, fra le borse rinvenute nella Fiat 130 da cui fu rapito il 16 marzo 1978, ve ne fosse una contenente alcune tesi di laurea dei suoi allievi.\nNel 1935 entr\u00f2 a far parte della Federazione universitaria cattolica italiana di Bari, segnalandosi ben presto anche a livello nazionale. Nel luglio 1939 venne scelto, su consiglio di monsignor Giovanni Battista Montini, di cui, proprio in quegli anni, divenne amico, come presidente dell'Associazione; in questo periodo prese i voti nella Fraternit\u00e0 Laica di San Domenico.\nDurante gli anni universitari partecip\u00f2, inoltre, ai Littoriali della cultura e dell'arte.\nMantenne l'incarico nella FUCI sino al 1942, quando fu chiamato alle armi, prima come ufficiale di fanteria, poi come commissario nell'aeronautica, con incarichi prevalentemente d'ufficio (da principio come esperto di problemi giuridici e in seguito come addetto stampa). Gli succedette Giulio Andreotti, sino ad allora direttore della rivista degli universitari cattolici \"Azione Fucina\". Dopo qualche anno di carriera accademica, fond\u00f2 nel 1943 a Bari, con alcuni amici, il periodico \"La Rassegna\" che usc\u00ec fino al 1945. Nel luglio dello stesso anno prese parte ai lavori che portarono alla redazione del Codice di Camaldoli.\nMatrimonio.\nNel 1945 spos\u00f2, a Montemarciano, Eleonora Chiavarelli (1915\u20132010), con la quale ebbe quattro figli: Maria Fida (1946), Anna (1949), Agnese (1952) e Giovanni (1958). Fra i suoi interessi privati, si segnala la passione per il cinema ed in particolare per i western, i polizieschi e le commedie con Tot\u00f2.\nPrimi passi in politica con Dossetti.\nNel settembre del 1942, quando la sconfitta del regime fascista era ancora di l\u00e0 da venire, Aldo Moro cominci\u00f2 a incontrarsi clandestinamente con altri esponenti del movimento cattolico nell'abitazione di Giorgio Enrico Falck, noto imprenditore milanese; tra gli altri, erano presenti Alcide De Gasperi, Mario Scelba, Attilio Piccioni, Giovanni Gronchi, provenienti dal disciolto Partito Popolare Italiano di Don Sturzo; Giulio Andreotti dell'Azione Cattolica; Amintore Fanfani, Giuseppe Dossetti e Paolo Emilio Taviani della FUCI. Il 19 marzo 1943, il gruppo si riun\u00ec a Roma, in casa di Giuseppe Spataro, per discutere e approvare il documento, redatto da De Gasperi, \"Le idee ricostruttive della Democrazia Cristiana\", considerato l'atto di fondazione ufficiale della Democrazia Cristiana.\nNel nuovo partito, Moro mostr\u00f2 subito la sua tendenza democratico-sociale, aderendo alla componente dossettiana, considerata comunemente la \"sinistra DC\". Nel 1945 divenne direttore della rivista \"Studium\" e fu eletto presidente del \"Movimento laureati di azione cattolica\" (poi Movimento ecclesiale di impegno culturale), che era stato fondato nel 1932 da Igino Righetti.\nNel 1946, Moro divenne vicepresidente della Democrazia Cristiana e fu eletto all'Assemblea Costituente, dove entr\u00f2 a far parte della commissione che si occup\u00f2 di redigere la Carta costituzionale. Eletto deputato al parlamento nelle elezioni del 1948, fu nominato sottosegretario agli esteri nel gabinetto De Gasperi (23 maggio 1948 - 27 gennaio 1950). Dopo il ritiro di Dossetti dalla scena politica (1952), Moro, insieme a Segni, Colombo, Rumor e altri, costitu\u00ec la corrente democristiana \"Iniziativa democratica\", sotto il comando di Fanfani.\nNel 1953 fu rieletto alla Camera, ove ricopr\u00ec la carica di presidente del gruppo parlamentare democristiano. Nel 1955 fu ministro di Grazia e Giustizia nel governo Segni I e l'anno dopo risult\u00f2 tra i primi eletti nel consiglio nazionale del partito, durante il VI congresso nazionale della DC. Ministro della Pubblica Istruzione nei due anni successivi (governi Zoli e Fanfani) introdusse lo studio dell'educazione civica nelle scuole (D.P.R. n. 585, 13 giugno 1958), elabor\u00f2 un \"Piano decennale per l\u2019istruzione\" diretto a rendere effettivo il diritto alla scuola con nuovi edifici, borse di studio e assistenza e fu sua l\u2019intuizione di sfruttare la neonata Rai per agevolare l'alfabetizzazione del paese dando l'avvio alla creazione di quella che, inizialmente chiamata \"Telescuola\", diventer\u00e0 la trasmissione \"Non \u00e8 mai troppo tardi\" del maestro Alberto Manzi.\nFase \"dorotea\".\nIl 14 marzo 1959, in conseguenza delle dimissioni di Fanfani da Presidente del Consiglio e segretario del partito, fu convocato a Roma un consiglio nazionale della DC: gli esponenti di \"Iniziativa Democratica\" si erano riuniti nel convento delle suore di Santa Dorotea e in quella sede, la maggioranza della corrente (Rumor, Taviani, Colombo e, sia pure in una posizione pi\u00f9 autonoma, Aldo Moro) scelse di accantonare la linea politica fanfaniana di apertura a sinistra costituendo la corrente dei \"dorotei\". Al Consiglio Nazionale, su indicazione dei \"dorotei\", Aldo Moro fu nominato segretario. Guid\u00f2 il VII congresso nazionale, svoltosi a Firenze dal 23 al 28 ottobre 1959, che lo rielesse per pochi voti, respingendo nuovamente la piattaforma politica \"fanfaniana\" che affermava la necessit\u00e0 di una collaborazione con il PSI.\nMoro e il centro-sinistra.\nDopo la parentesi del governo Tambroni (1960), appoggiato dai voti determinanti del MSI, la convergente iniziativa di Moro alla segreteria e di Fanfani nuovamente al governo, guid\u00f2 il successivo Congresso nazionale, svoltosi a Napoli nel 1962 ad approvare con ampia maggioranza una linea di collaborazione della DC con il Partito Socialista Italiano. L'esperienza delle maggioranze di centrosinistra prese forma con il quarto governo Fanfani (1962) di coalizione DC-PSDI-PRI e con l'appoggio esterno del PSI.\nPresidente del Consiglio.\nPrimo governo di Moro.\nIl 28 aprile 1963 si vot\u00f2 per le elezioni politiche. Nel dicembre 1963 (IV legislatura, 1963 - 1968) Moro divenne presidente del Consiglio, formando per la prima volta, dal 1947, un governo con la presenza di esponenti socialisti. All'et\u00e0 di 47 anni, fu il pi\u00f9 giovane presidente fino ad allora della storia repubblicana.\nIl programma di governo del Moro I fu cos\u00ec vasto e poco credibile Esso conteneva, fra le altre cose, la riforma delle regioni, riforma della scuola, riforma agraria, dell'edilizia, del fisco, delle pensioni e dei monopoli.\nRisultati concreti di questo governo furono invece: l'istituzione della Regione Molise, la ventesima regione d'Italia, dallo scorporo dalla precedente ripartizione denominata Abruzzi e Molise; la disciplina della vendita a rate e la riforma finanziaria per trattenere la fuga di capitali (tra le altre cose, il governo ridusse al 5% la quota di possesso sui titoli nominativi e mantenne al 30% quella sui titoli anonimi). Il primo esecutivo Moro dovette affrontare subito la tragedia del Vajont con molte decisioni a partire dalla punizione dei responsabili amministrativi della diga alla ricostruzione, esempio di programmazione territoriale sotto la guida di grandi urbanisti. \nAltri grandi impegni furono il compimento della nazionalizzazione dell'energia elettrica cominciata nel 1962 da Fanfani, la messa in atto della riforma della scuola dello stesso anno che istituiva la scuola media unica ed innalzava l'obbligo scolastico e la preparazione della legge urbanistica che, per\u00f2, non arriv\u00f2 neppure al Consiglio dei Ministri per un vastissimo schieramento di opposizione.\nLa coalizione resse fino alle elezioni del 1968 ma trov\u00f2, inizialmente, la contrariet\u00e0 del Presidente della Repubblica Antonio Segni (1962-1964). Quando il primo governo Moro fu battuto sulla discussione del bilancio del Ministero della pubblica istruzione (25 giugno 1964) riguardante il finanziamento dell'istruzione privata, il Presidente del Consiglio rassegn\u00f2 le dimissioni.\nGiorni del Piano Solo.\nSegni, durante le consultazioni per il conferimento del nuovo incarico, esercit\u00f2 pressioni sul leader socialista Pietro Nenni per indurre il PSI a uscire dalla maggioranza governativa. \nIl 16 luglio, il Presidente della Repubblica Antonio Segni invi\u00f2 il generale dei carabinieri Giovanni De Lorenzo a una riunione dei rappresentanti della DC, per recapitare un suo messaggio che, secondo alcuni storici, si ritiene che si riferisse alla disponibilit\u00e0 del presidente, qualora le trattative per la formazione di un nuovo governo di centrosinistra fossero fallite, a conferire un successivo incarico al Presidente del Senato Cesare Merzagora, per la formazione di un \"governo del presidente\". \nDe Lorenzo, il 25 marzo 1964, si era incontrato con i comandanti delle divisioni di Milano, Roma e Napoli e aveva proposto loro un piano finalizzato a far fronte a una ipotetica situazione di estrema emergenza per il Paese. Per l'attuazione del piano si prevedeva l'intervento dell'Arma dei Carabinieri e \"solo\" di essi: da qui il nome di \"Piano Solo\". Era inclusa una lista di 731 uomini politici e sindacalisti di sinistra che i carabinieri avrebbero dovuto prelevare e trasferire in Sardegna nella base militare segreta di Capo Marrargiu. Il piano prevedeva inoltre il presidio della RAI-TV, l'occupazione delle sedi dei giornali di sinistra e l'intervento dell'Arma in caso di manifestazioni filocomuniste. Il piano prevedeva infine l'uccisione di Moro per mano del tenente colonnello dei paracadutisti Roberto Podest\u00e0. Il 10 maggio De Lorenzo aveva presentato il suo piano a Segni, che ne rimase particolarmente impressionato, tanto che nella successiva sfilata militare per l'anniversario della Repubblica, lo si vide piangere commosso alla vista della modernissima brigata meccanizzata dei carabinieri, allestita dallo stesso De Lorenzo. Tuttavia sia Giorgio Galli che Indro Montanelli ritengono che non fosse nelle intenzioni del Presidente Segni eseguire un colpo di Stato, ma agitarlo come uno spauracchio a fini politici. \nLa contrapposizione politica che si stabil\u00ec, a livelli quasi di scontro, fra il Capo dello Stato ed il premier uscente riguardava appunto il centrosinistra: alle proposte di Moro (cui peraltro Segni doveva buona parte delle sue fortune politiche, compreso il Quirinale), che avrebbe aperto alla sinistra con maggior fiducia, col sostegno di una parte della DC e un tiepido avvicinamento del PCI, Segni rispose proponendo, o forse minacciando, un governo di tecnici sostenuto dai militari. \nIl 17 luglio, invece, Moro si rec\u00f2 al Quirinale, con l'intenzione di accettare l'incarico per formare un nuovo esecutivo di centrosinistra. Durante le trattative, infatti, il PSI, su impulso di Pietro Nenni, aveva accettato il ridimensionamento dei suoi programmi riformatori. La crisi rientr\u00f2, nessun carabiniere dovette muoversi. \nMoro, insieme a Nenni (che nel 1967 rievocher\u00e0 quel periodo come quello del \u00abtintinnio di sciabole\u00bb), opt\u00f2 per un pi\u00f9 tranquillo e morbido ritorno alla formula governativa precedente, che avrebbe evitato rischi alquanto inquietanti, e il PSI rilasci\u00f2 prudenti comunicati di rinuncia ad alcune richieste di riforme che prima aveva avanzato come prioritarie.\nIl 7 agosto, dopo pochi giorni dall'insediamento dell'esecutivo, dopo aver allontanato la famiglia da Roma rimandandola a Bari, Moro accompagnato da Saragat, in quel momento Vice-Presidente del Consiglio e Ministro degli Esteri, ebbe un colloquio con Segni - di cui tuttora si sospetta il coinvolgimento nel \"Piano Solo\" - al termine del quale il Capo dello Stato fu colpito da trombosi cerebrale. Nessuno dei presenti ha mai fatto dichiarazioni ufficiali sul contenuto del colloquio. Si \u00e8 sempre ritenuto che Segni si sia sentito male durante una lite con i due membri del governo che gli chiedevano interventi risoluti contro il generale De Lorenzo, forse minacciando la caduta dello stesso Capo di Stato tramite un ricorso alla Corte Costituzionale. Tuttavia, secondo la testimonianza del suo segretario particolare Costantino Belluscio, Saragat avrebbe confidato al medesimo che i tre stavano discutendo di un avvicendamento di diplomatici, ma senza accalorarsi particolarmente. \nNe segu\u00ec l'accertamento della condizione d'impedimento temporaneo, avvenuto con atto congiuntamente firmato dai Presidenti delle due Camere e dal Presidente del Consiglio. Nel dicembre 1964, nella carica di Presidente della Repubblica, a Segni successe lo stesso Giuseppe Saragat e non vi furono altri ostacoli al prosieguo della formula di centrosinistra.\nSecondo governo Moro.\nCome detto Moro riusc\u00ec a ricomporre una maggioranza avviando il suo secondo governo. \nQuesto secondo esecutivo guidato dallo statista pugliese vide tornare sulla scena politica Amintore Fanfani in qualit\u00e0 di Ministro degli Esteri, a seguito dell'elezione di Saragat al Quirinale, in un momento di tensione internazionale dovuto alla guerra in Vietnam. Si ripropose inoltre lo scontro che aveva infervorato il governo precedente riguardante temi come il piano urbanistico, le Regioni e le nazionalizzazioni. Altri risultanti importanti di questo governo furono: l'approvazione di provvedimenti per i finanziamenti straordinari alle aziende in crisi sancendo la nascita delle cooperative, delle societ\u00e0 e dei gruppi immobiliari; il varo della nuova normativa sul Cinema con ormai la produzione cinematografica che ha raggiunto livelli da record, vengono prodotti film di ogni genere con una variegata libert\u00e0 di espressione; l'approvazione della legge sui patti agrari e sull'abolizione della mezzadria; la promulgazione della Legge Sabatini (dal nome di Armando Sabatini) sull'incentivazione all'innovazione tecnologica per le piccole e medie imprese; l'inaugurazione dell'Autostrada A1 e del Traforo del Monte Bianco. \nA far cadere il governo \u00e8 il voto sull'istituzione della Scuola Materna Statale, uno dei punti chiave del programma concordato con i socialisti. Il 20 gennaio 1966 la Camera dei Deputati respinge con voto segreto il provvedimento (ci sono 250 no e 221 s\u00ec; il voto \u00e8 condizionato dal fatto che molti istituti infantili privati erano guidati da ordini religiosi). Appena il giorno prima il governo aveva chiesto e ottenuto la fiducia, con 317 s\u00ec e 232 no, su un ordine del giorno di natura procedurale. Moro si dimette il 21 gennaio.\nTerzo governo Moro.\nIl terzo governo Moro (23 febbraio 1966 - 5 giugno 1968) batt\u00e9 il record di durata (833 giorni) e rimase uno dei pi\u00f9 longevi della Repubblica.\nProvvedimenti principali.\nA seguito di catastrofi come l'alluvione di Firenze, durante questo governo, venne varata la cosiddetta legge 6 agosto 1967 n. 765, detta \"legge-ponte\" o legge Mancini (dal nome dell'allora ministro Giacomo Mancini) contro le resistenze di numerosi settori della Democrazia Cristiana. La legge \u00e8 tuttora (2012) in vigore e stabiliva la partecipazione dei privati alle spese di urbanizzazione ed avviava una estesa applicazione dei piani urbanistici cercando di garantirne il rispetto per porre un freno allo sviluppo edilizio incontrollato.\nAl terzo governo Moro si deve anche il provvedimento che doveva portare, a venti anni dall'entrata in vigore della Costituzione e dopo un lungo cammino, all'attuazione definitiva del decentramento regionale dopo un serrato dibattito parlamentare. I partiti di destra diedero vita ad un estenuante ostruzionismo (l'intervento di Giorgio Almirante, leader del MSI, dur\u00f2 ben otto ore), nel tentativo di far saltare il progetto di legge. La maggioranza riusc\u00ec a contrastare questo ostruzionismo con l'inizio, il 17 ottobre, di una seduta ad oltranza che dur\u00f2 ininterrottamente per 15 giorni e, con l\u2019approvazione della legge elettorale n. 108 del 17 febbraio 1968, si avvi\u00f2 concretamente la costituzione delle Regioni a statuto ordinario i cui consigli regionali vennero eletti per la prima volta nel 1970.\nNel 1968 con la cosiddetta \"legge Mariotti\" (legge 12 febbraio 1968, n. 132), dal nome dell'omonimo ministro della Sanit\u00e0, recante disposizioni in tema di \"enti ospedalieri e assistenza ospedaliera\", il comparto ospedaliero fu profondamente riformato attraverso la trasformazione degli ospedali in enti pubblici distinti dagli enti di assistenza del tipo IPAB. Venne inoltre avviato il processo di coinvolgimento nelle attivit\u00e0 di protezione civile delle associazioni di volontariato (cattoliche e laiche).\nMinistro degli Affari Esteri.\nDopo le elezioni del 1968 venne costituito un governo balneare in attesa del congresso DC, previsto per l'autunno. Al congresso, Moro usc\u00ec dalla corrente dei \"dorotei\" e pass\u00f2 all'opposizione interna al partito.\nNei governi della seconda fase del centrosinistra (1968-1972), Moro mantenne a lungo l'incarico di ministro degli affari esteri (nel secondo e nel terzo governo Rumor, nel governo Colombo e nel primo governo Andreotti), durante il quale prosegu\u00ec la politica filo-araba del suo predecessore Fanfani. \nMoro dovette far fronte anche alla difficile situazione creatasi a seguito del golpe di Muammar Gheddafi in Libia, paese molto importante per gli interessi italiani non solo per i legami coloniali, ma anche per le sue risorse energetiche e per la presenza di circa 20.000 italiani. \n\"Lodo Moro\".\nIn veste di Capo della Farnesina, Moro riusc\u00ec a strappare a Yasser Arafat la promessa di non porre in atto condotte di terrorismo in territorio italiano, con un impegno che fu battezzato \"patto Moro\" o \"lodo Moro\".\nL'esistenza di tale patto, e la sua validit\u00e0 per oltre un decennio, fu confermata da Bassam Abu Sharif, \"leader\" \"storico\" del Fronte Popolare per la Liberazione della Palestina. Intervistato dal giornalista del \"Corriere della Sera\" Davide Frattini su quanto dichiarato dal senatore Francesco Cossiga in merito all'esistenza di un \"lodo Moro\" con l'Italia, ovvero di \u00abun'intesa con il Fronte Popolare\u00bb per cui appartenenti a quest'ultimo potevano \u00abtrasportare armi e esplosivi, garantendo in cambio immunit\u00e0 dagli attacchi\u00bb, Abu Sharif dichiarava: \u00abHo seguito personalmente le trattative per l'accordo. Aldo Moro era un grande uomo, un vero patriota. Voleva risparmiare all'Italia qualche mal di testa. Non l'ho mai incontrato. Abbiamo discusso i dettagli con un ammiraglio, gente dei servizi segreti, e con Stefano Giovannone (capocentro del SID e poi del Sismi a Beirut). Incontri a Roma e in Libano. L'intesa venne definita e da allora l'abbiamo sempre rispettata. [...] Ci veniva concesso di organizzare piccoli transiti, passaggi, operazioni puramente palestinesi, senza coinvolgere italiani. Dopo il patto, ogni volta che venivo a Roma, due auto di scorta mi aspettavano per proteggermi. Da parte nostra, garantivamo anche di evitare imbarazzi al vostro Paese, attacchi che partissero direttamente dal suolo italiano\u00bb, specificando che ad essere informati fossero i servizi segreti italiani.\nLo stesso Cossiga, in una lettera al direttore del \"Corriere della Sera\", ha dichiarato: \u00abHo sempre saputo non da carte o informazioni ufficiali - che mi sono state sempre tenute segrete - dell'esistenza di un \"patto di non belligeranza\" segreto tra lo Stato italiano e le organizzazioni della resistenza palestinese, comprese quelle terroristiche quali la Fplp, che si \u00e8 fatta viva nuovamente in questi giorni. Questo patto fu ideato e concluso da Aldo Moro [...] . Le clausole di questo patto prevedevano che le organizzazioni palestinesi potessero avere basi anche di armamento nel Paese, che avessero libert\u00e0 di entrata e uscita e di circolazione senza essere assoggettati ai normali controlli di polizia perch\u00e9 \"gestiti\" dai servizi segreti [...]\u00bb.\nStrage dell'Italicus.\nIn questo periodo si colloca la Strage dell'Italicus del 4 agosto 1974. Stando a quanto affermato nel 2004 dalla figlia Maria Fida, Moro, all'epoca ministro, si sarebbe dovuto trovare a bordo del treno, ma pochi minuti prima della partenza venne raggiunto da alcuni funzionari del Ministero che lo fecero scendere per firmare alcuni documenti. Stando ad alcune ricostruzioni lo statista pugliese sarebbe stato il vero motivo dell'attentato che va quindi interpretato o come un tentativo di eliminare Moro o un avvertimento diretto al politico da parte di servizi segreti deviati.\nDeclino della formula di centrosinistra.\nAlle elezioni per la presidenza della Repubblica del dicembre 1971, dopo il ritiro della candidatura Fanfani, Moro fu proposto all'assemblea degli elettori DC come candidato simbolo della continuit\u00e0 della politica governativa dell'ultimo decennio, in contrapposizione al conservatore-moderato Giovanni Leone, che prevalse di stretta misura.\nLa sconfitta della candidatura Moro alla presidenza della Repubblica port\u00f2 alla formazione di una maggioranza alternativa a quella di centro-sinistra che sorreggeva il governo di Emilio Colombo e al ritorno al centrismo (Governo Andreotti II). Moro, pertanto, usc\u00ec temporaneamente dalla compagine governativa. L'esperienza del governo centrista guidato da Andreotti, tuttavia, dur\u00f2 soltanto un anno, sino al giugno del 1973. A seguito dei cosiddetti \"accordi di Palazzo Giustiniani\" tra Fanfani e Moro, infatti, il XII Congresso nazionale del partito di maggioranza relativa approv\u00f2 un documento favorevole al ritorno alla formula di centro-sinistra. Si formarono, quindi, ancora due governi organici di centrosinistra (DC-PSI-PSDI-PRI), il quarto e il quinto governo Rumor (1973-1974), con Moro nuovamente al Ministero degli Esteri.\nDi nuovo Presidente del Consiglio.\nDopo la caduta del V governo Rumor, Moro riprese la guida di palazzo Chigi, riuscendo a formare due governi a maggioranza di centrosinistra ma senza la partecipazione di tutti i partiti della coalizione. Superando i veti incrociati dei due partiti laici di sinistra, PSI e PSDI, Moro riusc\u00ec a formare un governo bicolore con il PRI di Ugo La Malfa scongiurando il rischio di elezioni anticipate. Un'impresa non semplice in un paese segnato da una crisi economica senza precedenti in epoca repubblicana, dall'assedio del terrorismo, dalla conflittualit\u00e0 fra i partiti laici di governo. La stessa Democrazia Cristiana attraversava una delle fasi pi\u00f9 difficili della sua storia a seguito della sconfitta nel referendum del 12 maggio 1974 per l'abrogazione della legge sul divorzio.\nLa benevolenza con cui il Partito Comunista Italiano guard\u00f2 al governo Moro, unitamente al prestigio di cui il \"leader\" democristiano godeva in ampi settori del paese, garantirono una certa tranquillit\u00e0 al governo consentendogli una capacit\u00e0 di agire che andava oltre le premesse che l'avevano visto nascere.\nIl quarto governo Moro, con La Malfa vicepresidente, avvi\u00f2 quindi un primo dialogo col PCI di Enrico Berlinguer nella visione di una necessaria nuova fase finalizzata al compimento del percorso avviato con la costruzione del sistema democratico italiano. Nel 1975 il suo governo concluse il Trattato di Osimo, con cui si sanciva l'appartenenza della Zona B del Territorio Libero di Trieste alla Jugoslavia. Altri risultati ottenuti da questo governo furono l'introduzione della \"Legge Reale\" (dal nome dell'esponente del PRI Oronzo Reale) per il contrasto del terrorismo, la nuova legge sul decentramento amministrativo e la riforma del diritto di famiglia italiano del 1975. \nNel 1976 il segretario socialista Francesco De Martino ritir\u00f2 l'appoggio esterno del PSI al quinto governo Moro determinandone la caduta.\nMoro contro i processi di piazza.\nIl 7 marzo 1977 cominci\u00f2 in Parlamento il dibattito sullo scandalo Lockheed. Il deputato radicale Marco Pannella, tra i primi a parlare, sostenne la tesi che il responsabile delle tangenti non fosse il governo, ma il Presidente della Repubblica in persona, Giovanni Leone. Ugo La Malfa si schier\u00f2 dalla sua parte chiedendo le dimissioni del Presidente. Moro intervenne il 9 marzo e difese il suo partito dall'accusa di aver posto in essere un \u00abregime\u00bb; difese inoltre i ministri Luigi Gui (DC) e Mario Tanassi (PSDI), che erano al centro dell'inchiesta. Poi replic\u00f2 all'intervento di Domenico Pinto, deputato di Democrazia Proletaria, che aveva detto che la corruzione della DC era provata dallo scandalo Lockheed; per questo i democristiani sarebbero stati processati nelle piazze: \u00abNel Paese vi sono molte opposizioni [...] ; e quell'opposizione, colleghi della Democrazia Cristiana, sar\u00e0 molto pi\u00f9 intransigente, sar\u00e0 molto pi\u00f9 radicale quando i processi non si faranno pi\u00f9 in un'aula come questa, ma si faranno nelle piazze, e nelle piazze vi saranno le condanne\u00bb.\nMoro replic\u00f2: \u00abOnorevoli colleghi che ci avete preannunciato il processo nelle piazze, vi diciamo che noi non ci faremo processare\u00bb.\nIn seguito la frase si prest\u00f2 a diverse interpretazioni politiche. La sua difesa di Rumor nella discussione parlamentare sullo scandalo Lockheed fu da taluni spiegata con un suo personale coinvolgimento nel sistema di tangenti versate dall'impresa aerospaziale americana Lockheed in cambio dell'acquisto di aerei da trasporto militari C-130. Secondo alcuni giornali dell'epoca Moro era il fantomatico Antelope Cobbler, destinatario delle bustarelle. L'accusa, che avrebbe avuto lo scopo di fare fuori politicamente Moro e far naufragare i suoi progetti politici, venne ridimensionata con l'archiviazione della posizione di Moro, il 3 marzo 1978, tredici giorni prima dell'agguato in via Fani.\nLa vicenda giudiziaria si concluse nel 1979 con l'assoluzione di Gui e la condanna di Tanassi.\nVerso la solidariet\u00e0 nazionale.\nAlle successive elezioni politiche anticipate, la Democrazia Cristiana mantenne la maggioranza relativa, in Parlamento, nonostante una crescita impressionante del PCI di Enrico Berlinguer. Andreotti riusc\u00ec a comporre il cosiddetto \"governo della non sfiducia\" e Moro fu eletto presidente del Consiglio Nazionale della DC. Nel gennaio 1978, ricevette nel suo studio di via Savoia a Roma Piersanti Mattarella, Michele Reina e Rino Nicolosi per parlare della costituenda Giunta regionale della Sicilia.\nLa sopravvivenza del sistema politico aveva bisogno sia di regole precise, sia di scendere continuamente a compromessi alla ricerca di una forma di tolleranza civile. Sandro Fontana cos\u00ec riepiloga i dilemmi di Moro: \u00abCome conciliare l'estrema mobilit\u00e0 delle trasformazioni sociali con la continuit\u00e0 delle strutture rappresentative? Come integrare nello Stato masse sempre pi\u00f9 estese di cittadini senza cedere a seduzioni autoritarie? Come crescere senza morire?\u00bb\nNell'opinione di Moro la soluzione a tali quesiti non poteva non essere raggiunta che con un compromesso politico, ampliando l'esperienza dell'\"apertura a sinistra\" della DC nei confronti del PSI di Pietro Nenni, avvenuta all'inizio degli anni sessanta. Ma la situazione era diversa: fin dal 1956 (rivoluzione ungherese) il PSI si era dichiaratamente staccato dal PCI intraprendendo una strada autonoma. Negli anni settanta e soprattutto dopo le elezioni del 1976, Moro concep\u00ec l'esigenza di dar vita a governi di \"solidariet\u00e0 nazionale\", con una base parlamentare pi\u00f9 ampia comprendente anche il PCI. Ci\u00f2 rese Moro oggetto di aspre contestazioni: i critici lo accusarono di volersi rendere artefice di un secondo \u201ccompromesso storico\u201d, pi\u00f9 clamoroso di quello con Nenni, in quanto prevedeva una collaborazione di governo con il Partito Comunista di Enrico Berlinguer, che ancora faceva parte della sfera d'influenza sovietica. Consapevole di questo, Berlinguer anticip\u00f2 le eventuali preclusioni ai suoi danni prendendo pubblicamente le distanze da Mosca e rivendicando la capacit\u00e0 del PCI di muoversi autonomamente sullo scacchiere politico italiano. Il segretario nazionale del PCI aveva proposto un accordo di solidariet\u00e0 politica fra comunisti e cattolici, in un momento di profonda crisi sociale e politica in Italia: la conseguenza fu un intenso confronto parlamentare tra i due schieramenti, che fece parlare di \"centralit\u00e0 del Parlamento\".\nAll'inizio del 1978 Moro, allora presidente della Democrazia Cristiana, fu l'esponente politico pi\u00f9 importante che ritenne possibile un governo di \"solidariet\u00e0 nazionale\", che includesse anche il PCI nella maggioranza, sia pure senza una presenza di ministri comunisti nel governo, in una prima fase. Tale soluzione presentava rischi sul piano della politica internazionale, in quanto non trovava il consenso delle grandi superpotenze mondiali:\nSequestro, morte e sepoltura.\nIl 16 marzo 1978, giorno della presentazione del nuovo governo, il quarto guidato da Giulio Andreotti, la Fiat 130 che trasportava Moro dalla sua abitazione nel quartiere Trionfale zona Monte Mario di Roma alla Camera dei deputati, fu intercettata da un commando delle Brigate Rosse all'incrocio tra via Mario Fani e via Stresa. Gli uomini delle Brigate Rosse uccisero i cinque uomini della scorta (Domenico Ricci, Oreste Leonardi, Raffaele Iozzino, Giulio Rivera, Francesco Zizzi) e sequestrarono il presidente della Democrazia Cristiana.\nDopo una prigionia di 55 giorni nel covo di via Camillo Montalcini 8, le Brigate Rosse decisero di concludere il sequestro uccidendo Moro: lo fecero salire dentro il portabagagli di un'automobile Renault 4 rossa \u2013 rubata il precedente 2 marzo a un imprenditore (Filippo Bartoli) nel quartiere Prati, due settimane prima dell'eccidio di via Fani \u2013 e gli ordinarono di coricarsi e coprirsi con una coperta dicendo che avevano intenzione di trasportarlo in un altro luogo. Dopo che Moro fu coperto, gli spararono dodici proiettili, uccidendolo. Il corpo di Aldo Moro fu ritrovato nella stessa auto il 9 maggio a Roma in via Caetani, emblematicamente vicina sia a piazza del Ges\u00f9 (dov'era la sede nazionale della Democrazia Cristiana) sia a via delle Botteghe Oscure (dove era la sede nazionale del Partito Comunista Italiano). Aveva 61 anni.\nIl successivo 13 maggio si tenne una solenne commemorazione funebre nella basilica di San Giovanni in Laterano, a cui parteciparono le principali personalit\u00e0 politiche italiane e che venne trasmessa in televisione. Il rito fu celebrato dal cardinal vicario di Roma Ugo Poletti ed, eccezionalmente, vi presenzi\u00f2 anche papa Paolo VI, che pronunci\u00f2 un'accorata omelia per l'amico assassinato. La cerimonia tuttavia si svolse senza il feretro di Moro per esplicito volere della famiglia, che non vi partecip\u00f2, ritenendo che lo Stato italiano poco o nulla avesse fatto per salvare la vita dello statista, rifiutando i funerali di Stato e svolgendo le esequie in forma privata presso la chiesa di san Tommaso di Torrita Tiberina (RM), comune ove Moro aveva amato soggiornare e nel cui cimitero fu sepolto.\nLettere di Aldo Moro.\nCorrispondenza dalla prigionia.\nRinchiuso dalle Brigate Rosse nella \"prigione del popolo\", Aldo Moro scrisse moltissime lettere, indirizzate perlopi\u00f9 ai familiari e alla dirigenza della Democrazia Cristiana, pi\u00f9 precisamente a Benigno Zaccagnini, a Francesco Cossiga, a Giulio Andreotti, a Riccardo Misasi e ad altri; oltre che al capo socialista Bettino Craxi, l'unico esponente di governo che abbia sostenuto la necessit\u00e0 di trattare per salvare la vita di Moro. L'autenticit\u00e0 delle lettere \u00e8 da lungo tempo oggetto di dibattito. Gli esami grafologici hanno sicuramente attribuito la scrittura materiale delle stesse al politico, ma buona parte dell'allora dirigenza politica (soprattutto DC e in generale chi era ascritto alla \"linea della fermezza\" per chiudere ogni spiraglio alla trattativa) sosteneva che non fossero pensate da Moro, bens\u00ec dettate dalle Brigate Rosse. Il parere dei familiari e di diversi studiosi \u00e8 invece quello di riconoscere pienamente Moro in quegli scritti. Trentotto di queste lettere vennero pubblicate, con una introduzione attribuita a Bettino Craxi, nel pamphlet \"Lettere dal Patibolo\" dalla rivista \u00abCritica Sociale\u00bb.\n\"Memoriale Moro\".\nDurante i 55 giorni di prigionia, Aldo Moro viene sottoposto a lunghi interrogatori da parte del brigatista Mario Moretti. Per ogni argomento, poi, il Presidente D.C. scriveva di proprio pugno un \"verbale\" sui fogli quadrettati riempiendo diversi blocchi. Questi documenti, redatti personalmente da Moro e poi dattiloscritti dalle BR durante la prigionia costituirono il cosiddetto \"Memoriale Moro\". La copia originale non verr\u00e0 mai ritrovata, mentre alcuni esemplari dattiloscritti e fotocopiati vennero ritrovati nel covo di via Monte Nevoso 8 a Milano il 1\u00ba ottobre 1978 e il 9 ottobre 1990. Gli interrogatori vennero registrati su un normale registratore, ma le bobine contenenti le domande di Moretti e le risposte di Moro non furono mai ritrovate.\nPolemiche successive.\nIl settimanale \"Panorama\", nel numero del 19 maggio 1980 in un articolo dal titolo \"Perch\u00e9 rubano tanto?\", aveva sollevato il caso delle amministrate dal consigliere di Aldo Moro, Sereno Freato. La polemica fu poi ripresa da Giorgio Pisan\u00f2 sul settimanale \"Candido\".\nTermine della secretazione dei lavori governativi di Aldo Moro.\nOrmai i termini di secretazione sono scaduti, e lentamente vengono pubblicati alcuni documenti realizzati durante la sua attivit\u00e0 politica.\nNell'ottobre 2014 \u00e8 stata costituita la commissione d'inchiesta parlamentare, alla cui presidenza si \u00e8 insediato Giuseppe Fioroni.\nPensiero ed eredit\u00e0 intellettuale.\nIl pensiero moroteo \u00e8 stato scandagliato negli ultimi anni alla ricerca di una traccia che possa teorizzare un piano teoretico di Moro. Ricercatori, collaboratori, filosofi si sono impegnati, non soltanto in ambito storiografico, a decifrare la vasta memoria di scritti e discorsi, opere, articoli e pubblicazioni dello statista. Giovanni Galloni racconta nel suo \"Trent'anni con Moro\" l'esperienza politica e personale con lo statista all'interno della DC e della politica italiana.\nIl libro non \u00e8 p\u00e0rco di aneddoti, teorie e considerazioni personali dell'ex ministro della Pubblica istruzione. Angelo Schillaci, nel suo lavoro \"Persona ed esperienza giuridica nel pensiero di Aldo Moro\" individua le radici di una filosofia del diritto all'interno del pensiero di Moro, che afferisce ad autori quali Mounier e Maritain. In particolare Schillaci sottolinea il concetto di subiettivazione della norma penale nella teoria giuridica morotea in cui il soggetto di reato \u00e8 \"in primis\" titolare di un diritto innato, appunto soggettivo, al quale il legislatore deve sottostare; ne derivano temi come la pena di morte, l'ergastolo e la rieducazione dell'ergastolano in cui Aldo Moro s'impegner\u00e0 durante la sua attivit\u00e0 politica.\nLa filosofia politica di Aldo Moro \u00e8 stata studiata da Danilo Campanella che, dopo un'attenta ricerca sulla sua storia personale e sulla sua opera come esperto di diritto, ha individuato in Moro un vero e proprio filosofo della politica. Nei suoi studi Campanella ha illustrato come la filosofia di Aldo Moro partisse dal diritto romano arricchito dal cristianesimo, indagasse il contrasto tra il concetto cristiano di persona e la sua radicalizzazione nella subiettivazione, per poi estendersi all\u2019ambito della filosofia politica approdando, infine, a una forma di teologia pratica del vivere civile. Campanella distingue quella di Moro come teologia \"della\" politica e, in quel \"della\", esprime il ruolo della religione nel vivere civile come ispirazione, e non come imposizione: per lo statista pugliese, infatti, il cristiano deve essere uomo politico non da cristiano, bens\u00ec in quanto tale. Questo concetto \u00e8 necessario per capire, nella differenza fra democrazia partecipativa e tutorale, come il cristiano, nella riflessione teologico-politica morotea, sia tale solo in quanto partecipante alla vita politica.\nLo statista non s'impegn\u00f2 in una commistione di filosofie precedenti, n\u00e9 critic\u00f2 teorie politiche, ma cerc\u00f2 di dare risposte nuove ai problemi della politica all'interno della filosofia, come Campanella ha illustrato durante l'Inaugurazione nazionale delle presentazioni Aldo Moro, in cui il filosofo ha trattato il ruolo del cittadino nella democrazia, una nuova concezione di Stato, il ruolo della Resistenza come nuovo e vero Risorgimento, l'alternanza tra cattolicesimo e socialismo, il pluralismo, una nuova e innovativa concezione di laicit\u00e0 (polo pubblico e polo privato che Moro trasla dalla giurisprudenza), la comunit\u00e0 sociale e le prospettive europee negli Stati Uniti d'Europa, la politica reale e quella ideologica.\nMoro e la DC.\nAldo Moro \u00abera un cattolico osservante e praticante e la sua fede in Dio si rispecchiava nella sua vita politica\u00bb. Era considerato un mediatore tenace e particolarmente abile nella gestione e nel coordinamento politico delle numerose \"correnti\" che agivano e si suddividevano il potere all'interno della Democrazia Cristiana. All'inizio degli anni sessanta Moro fu un convinto assertore della necessit\u00e0 di un'alleanza tra il suo partito e il Partito Socialista Italiano, per creare un governo di centro-sinistra.\nNel congresso democristiano di Napoli del 1962 riusc\u00ec a portare su questa posizione l'intero gruppo dirigente del partito. La stessa cosa avvenne all'inizio del 1978 (poco prima del rapimento), quando riusc\u00ec a convincere la DC della necessit\u00e0 di un \"governo di solidariet\u00e0 nazionale\", con la presenza del PCI nella maggioranza parlamentare. La sua intenzione dominante era di allargare la base del sistema di governo, ossia il vertice del potere esecutivo avrebbe dovuto rappresentare un numero pi\u00f9 ampio di partiti e di elettori. Questo sarebbe stato possibile solo con un gioco di alleanze aventi come fulcro la DC, seguendo cos\u00ec una linea politica secondo il principio di democrazia consociativa.\nSecondo Sandro Fontana, Moro nella sua attivit\u00e0 politica si trovava nella difficolt\u00e0 di conciliare la missione cristiana e popolare della Democrazia Cristiana con i valori di tendenza laica e liberale della societ\u00e0 italiana. Il \u201cmiracolo economico\u201d, che aveva portato l'Italia rurale a diventare in pochi decenni una delle grandi potenze industriali mondiali, comport\u00f2 anche un cambiamento sociale, con il risveglio delle masse richiedenti una presenza attiva nella vita del paese. Moro, quando affermava che \u201cdi crescita si pu\u00f2 anche morire\u201d, esprimeva un suo giudizio sui rischi di una societ\u00e0 in rapida crescita. Il risveglio delle masse aveva favorito nuove e pi\u00f9 forti fasce sociali (tra cui i giovani, le donne e i lavoratori) che avevano bisogno di integrazione (anche economica con precise riforme) all'interno del processo politico.\nLe masse popolari, secondo alcuni, tendevano a esprimere in forma \u201cemotiva e mitologica\u201d il loro bisogno di una partecipazione diretta alla gestione del potere. Secondo altri, pi\u00f9 semplicemente, le masse popolari italiane erano e sono\u00a0\u2013 per ragioni storiche, politico-culturali e di fragilit\u00e0 del ceto intellettuale\u00a0\u2013 propense a inclinare verso una destra autoritaria. In questo quadro variegato e in evoluzione, la missione che Moro avrebbe ascritto alla Democrazia Cristiana fu di recuperare le classi popolari dal fascismo e traghettarle nel sistema democratico.\nPer questo motivo, Moro si sarebbe ritrovato nella situazione di dover \u201carmonizzare\u201d realt\u00e0 apparentemente inconciliabili tra loro. Questo fattore era un fondamentale presupposto per la nascita di gruppi terroristici che, visti sotto quest'ottica, sarebbero il frutto dell'estremizzazione della partecipazione attiva ed extraparlamentare alla politica del paese da parte di una piccola frazione della popolazione in cui componenti emozionali e mitologiche si mescolerebbero provocando quasi sempre \u201csituazioni drammatiche\u201d.\nRiconoscimenti ufficiali.\nIl 4 maggio 2007, il Parlamento ha votato e approvato una legge con la quale si istituisce il 9 maggio il \"Giorno della memoria\" in ricordo di Aldo Moro e di tutte le vittime del terrorismo.\nTra aprile e maggio 2007 \u00e8 stata presentata presso l'Istituto San Giuseppe delle suore Orsoline a Terracina e presso la sede dell'associazione Forche Caudine a Roma, presente la figlia Agnese, una raccolta ragionata dei suoi scritti giornalistici, curata da Antonello Di Mario e Tullio Pironti editore.\nNella notte tra l'8 e il 9 giugno 2007, giorni della visita del presidente degli Stati Uniti d'America George W. Bush in Italia, la lapide di via Fani che ricorda il rapimento di Aldo Moro e le cinque persone della scorta uccise \u00e8 stata imbrattata con la scritta \"Bush uguale a Moro\".\nIl giorno della domenica delle Palme del 2008, 16 marzo, a trent'anni dal suo rapimento, il vescovo di Caserta Raffaele Nogaro nell'omelia pasquale ha chiesto l'avvio di un processo di beatificazione per Aldo Moro: \"uomo di infinita misericordia, che perdon\u00f2 tutti\". Il 20 settembre 2012 il presidente del tribunale diocesano di Roma d\u00e0 il via libera all'inchiesta sulla beatificazione di Aldo Moro dopo il nulla osta concesso dal vicario del Papa, cardinal Agostino Vallini, che ha indicato lo statista \u00abservo di Dio\u00bb. \u00c8 stato nominato postulatore per la causa di beatificazione dello statista il dottor Nicola Giampaolo di Rutigliano.\nNel giorno del 30\u00ba anniversario della sua morte, l'Universit\u00e0 degli Studi di Bari, di cui Moro fu studente e docente, ha deliberato di intitolarsi allo statista, la decisione ha avuto il consenso e apprezzamento della figlia Agnese Moro. Ad Aldo Moro \u00e8 dedicato il ponte omonimo di Taranto conosciuto anche come Ponte Punta Penna Pizzone.\nOpere.\nAldo Moro si occup\u00f2, assieme di politica attiva, anche di filosofia, principalmente filosofia del diritto e filosofia politica."}
{"id": "305", "revid": "219110", "url": "https://it.wikipedia.org/wiki?curid=305", "title": "AbiWord", "text": "AbiWord \u00e8 un software libero di videoscrittura completo e stabile, particolarmente adatto per computer con scarse risorse hardware (velocit\u00e0 del processore, memoria su disco rigido e RAM). \u00c8 un programma multipiattaforma non legato ad un particolare formato di file.\nCaratteristiche.\nAbiWord \u00e8 compilato nativamente su un'ampia gamma di architetture hardware e per diversi sistemi operativi e pu\u00f2 gestire un gran numero di formati di \"file\".\nAbiWord fornisce le funzionalit\u00e0 che ci si aspetta da un moderno programma di videoscrittura, alcune delle quali sono:\nAbiWord salva i documenti in un formato aperto nativo che ha estensione codice_1. Un documento salvato in questo formato, non essendo compresso o codificato, pu\u00f2 essere modificato anche attraverso un comune editor di testo.\nLe funzionalit\u00e0 di AbiWord possono aumentare attraverso l'utilizzo di plug-in.\nDocumentazione e manuale d'uso sono anch'essi distribuiti attraverso una licenza libera, la GNU Free Documentation License."}
{"id": "308", "revid": "144636", "url": "https://it.wikipedia.org/wiki?curid=308", "title": "Abraham de Moivre", "text": "Biografia.\n\u00c8 noto per la formula di de Moivre (che collega i numeri complessi con la trigonometria), i suoi lavori sulla distribuzione normale e la teoria della probabilit\u00e0, e per la scoperta (anche se in forma incompleta) dell'approssimazione di Stirling.\nQuest'ultima venne usata nel 1733 da de Moivre per derivare la variabile casuale normale come una approssimazione della variabile casuale binomiale.\nNella seconda edizione, pubblicata nel 1738 de Moivre accredit\u00f2 a James Stirling i miglioramenti apportati alla formula.\nPoco pi\u00f9 che ventenne si trasfer\u00ec a Londra, dove strinse amicizia con Edmund Halley e Isaac Newton. A 30 anni venne ammesso alla Royal Society. Il giurista britannico Francis Maseres, anch'egli membro della \"Royal Society\", nel suo \"The principles of the doctrine of life-annuities\" (1783) si bas\u00f2 sulle tavole di De Moivre e Deparcieux.\nNell'ultimo periodo della sua vita soffr\u00ec di letargia e secondo un aneddoto avrebbe predetto la data della sua morte servendosi di un calcolo matematico. Infatti, notando che dormiva 15 minuti in pi\u00f9 ogni giorno, suppose che sarebbe morto quando il sonno avesse raggiunto le 24 ore, precisamente il 27 novembre 1754."}
{"id": "309", "revid": "122125613", "url": "https://it.wikipedia.org/wiki?curid=309", "title": "Albanella (zoologia)", "text": "Albanella \u00e8 il nome comune di alcuni uccelli rapaci del genere \"Circus\", famiglia degli \"Accipitridi\".\nUna specie africana (a rischio) \u00e8 l'albanella nera (\"Circus maurus\"), \ne ricordiamo anche l'albanella del Madagascar (\"Circus macrosceles\").\nInvece in Italia si possono osservare:\nSi nutrono tutti di piccoli mammiferi, uccelli e insetti. Alcuni anche di lucertole, anfibi e altri invertebrati."}
{"id": "310", "revid": "729019", "url": "https://it.wikipedia.org/wiki?curid=310", "title": "Arcipelago toscano", "text": "Larcipelago toscano \u00e8 formato da un gruppo di sette isole maggiori, di cui la pi\u00f9 grande \u00e8 l'isola d'Elba, pi\u00f9 alcune minori, secche e scogli situati tra la terraferma toscana e la Corsica. L'arcipelago \u00e8 bagnato da quattro mari: il mar Ligure a nord dell'isola d'Elba, il canale di Piombino a est, il mar Tirreno a sud e il canale di Corsica a ovest delle coste elbane. Il canale di Corsica e il canale di Piombino possono essere considerati come canali naturali di collegamento tra il mar Ligure e il mar Tirreno, rispettivamente a ovest e ad est dell'isola d'Elba.\nConformazione.\nLe isole maggiori sono:\nLe isole minori sono:\nLe secche e gli scogli affioranti sono:\nGli isolotti e gli scogli affioranti presso le isole sono:"}
{"id": "312", "revid": "2194416", "url": "https://it.wikipedia.org/wiki?curid=312", "title": "Amiga", "text": "Amiga \u00e8 una famiglia di home/personal computer commercializzati dalla Commodore a partire dal 1985. La piattaforma informatica da cui derivarono fu originariamente sviluppata a partire dal 1982 dall'azienda \"Hi-Toro\", che nel 1984 cambi\u00f2 nome in \"Amiga Corporation\"; l'ideatore del progetto fu Jay Miner, che gi\u00e0 aveva sviluppato i progetti dell'Atari 2600 e dei computer Atari a 8 bit.\nI computer hanno in comune un processore della serie Motorola 68k e diversi coprocessori dedicati alla gestione della grafica, del suono e delle risorse del sistema. L'azienda fu acquisita dalla Commodore nel tardo 1984, divenendo Commodore- Amiga Inc., di fatto un marchio di Commodore. \nDa allora, inizi\u00f2 la produzione in serie: nel 1985 fu presentato il primo modello, l'Amiga 1000 (inizialmente solo Amiga). Nel 1987 usc\u00ec il modello di maggior successo, l'Amiga 500, seguito dall'Amiga 2000. A seguire furono presentati altri modelli che riscossero poco successo, come l'Amiga CD32, una versione del computer senza tastiera venduta come console per videogiochi. L'Amiga 4000T del 1994 rappresenta l'ultimo modello commercializzato dalla Commodore. In seguito al fallimento di quest'ultima, avvenuto nello stesso anno, i diritti sul marchio Amiga, scorporati dagli \"asset \" di Commodore, sono stati di propriet\u00e0 di varie societ\u00e0.\nStoria.\nLa creazione e primi progetti.\nNel 1980 Jay Miner, che lavorava all'Atari ed aveva gi\u00e0 sviluppato i chipset della console Atari 2600 e dei computer Atari 400/800, propose alla dirigenza di utilizzare il Motorola 68000, un microprocessore da poco presentato da Motorola, per realizzare un nuovo computer. I vertici aziendali rifiutarono la proposta perch\u00e9 soddisfatti della piattaforma a 8 bit su cui erano basate le loro macchine e Miner, che non considerava giusta quella scelta, decise di abbandonare Atari, andando a lavorare presso la Zimast, una societ\u00e0 produttrice di chip per pacemaker. Nel 1982 Miner fu contattato da Larry Kaplan, il quale gli confid\u00f2 che non era soddisfatto di Activision e che stava cercando qualche finanziatore per avviare una nuova societ\u00e0 per lo sviluppo di un nuovo sistema per videogiochi. Miner lo mise in contatto con il proprietario di Zimast, il quale lo present\u00f2 a degli investitori con cui instaur\u00f2 delle trattative ed ottenne i fondi per avviare l'attivit\u00e0. L'accordo prevedeva che Miner progettasse i chip per la nuova macchina e che Zimast li producesse, mentre la nuova societ\u00e0 di Kaplan si sarebbe occupata dello sviluppo dei giochi. \nLa nuova societ\u00e0 fu fondata nel 1982 e fu chiamata \"Hi-Toro\", stabilendone la sede a Santa Clara (California). Come presidente fu assunto David Shannon Morse. Poco dopo l'inizio delle attivit\u00e0 della Hi-Toro Kaplan fu contattato da Nolan Bushnell per proporgli di tornare in Atari: Kaplan, che aveva ben presto perso interesse nella Hi-Toro per via del fatto che lo sviluppo della piattaforma non stesse evolvendo con la voluta celerit\u00e0, decise di accettare l'offerta e lasci\u00f2 l'azienda appena formata alla fine del 1982. A Miner, che ancora era alle dipendenze di Zimast, fu proposto da Morse di essere assunto dalla Hi-Toro e di prendere il posto occupato in precedenza da Kaplan, quello di vice-presidente e responsabile tecnico. \nMiner accett\u00f2 a condizione che fossero esaudite due sue richieste: che il nuovo sistema da gioco usasse il 68000 e che esso fosse un computer.\nIl prototipo \"Lorraine\" e la Amiga Corporation.\nAll'interno della Hi-Toro furono create due divisioni, una dedita allo sviluppo, produzione e commercializzazione di joystick e giochi per l'Atari 2600 ed una, pi\u00f9 piccola, destinata allo sviluppo della nuova macchina da gioco: i guadagni prodotti dalla prima sarebbero stati usati per finanziare la seconda. Il sistema da gioco doveva essere, nei piani iniziali, dotato di un floppy disk da 5,25\", di una tastiera e di un insieme di porte di espansione in stile PC IBM; come CPU il Motorola 68000, 128 KB di RAM e 64 KB di ROM. La societ\u00e0 Hi-Toro inizi\u00f2 a sviluppare un prototipo che fu denominato \"Lorraine\", dal nome della moglie di David Morse. Lorraine riprendeva il concetto di un sistema basato su una CPU supportata da \"chip custom\" originariamente presentato da Miner nella console Atari 2600 e nei computer . Verso la fine del 1982 un altro fatto importante accadde alla Hi-Toro: la societ\u00e0 decise di cambiare nome in \"Amiga Corporation\", sia per differenziarsi dalla quasi omonima societ\u00e0 giapponese \"Toro\" produttrice di tagliaerba sia perch\u00e9 Miner voleva un nome \"amichevole\" che distinguesse il computer dai concorrenti ed il termine \"Amiga\", che in spagnolo significa \"amica\", faceva al caso.\nLo sviluppo di Amiga e del suo sistema operativo AmigaOS, necessario per coordinarne le potenzialit\u00e0 hardware, risale al 1983. In quell'anno per\u00f2 accadde un evento che segn\u00f2 l'intero settore, la crisi dei videogiochi del 1983 che port\u00f2 al fallimento diverse aziende operanti nel settore ed anche la stessa Atari, che aveva dominato il settore fino a quel momento con la sua 2600, accus\u00f2 pesanti perdite. La neonata Amiga Corp., nonostante avesse differenziato i suoi affari, accus\u00f2 il colpo e le vendite dei giochi e delle periferiche non riuscirono pi\u00f9 a finanziare lo sviluppo del nuovo sistema da gioco. Per accelerare lo sviluppo di Lorraine, visto in quel periodo come unica speranza di salvezza per l'azienda, fu deciso di assumere nuovi impiegati: Bob Burns, Glenn Keller, Dale Luck, Robert J. Mical (un ingegnere software), Dave Needle, Ron Nicolson, Bob Pariseau e Carl Sassenrath. La presenza di cos\u00ec tanti elementi permise di creare due differenti gruppi di sviluppo, uno per la parte software ed uno per quella hardware: Jay Miner prese le redini di quest'ultimo mentre a Dale Luck fu affidata la guida del primo. Sebbene molte parti del sistema non fossero state ancora realizzate, Dale Luck ed un gruppo di ingegneri iniziarono la progettazione del sistema operativo simulando via software l'hardware non ancora disponibile. grazie ad una workstation Sun \nAlla fine del 1983 il sistema operativo offriva gi\u00e0 un'interfaccia grafica a finestre e men\u00f9: era stata realizzata tutta la gestione grafica (\"Intuition\") progettata e implementata da R.J. Mical ed il tutto era controllato da un microkernel (\"Exec\") creato da Carl Sassenrath. Anche i chip custom erano quasi finiti: essi erano stati denominati \"Agnus\" (generatore di indirizzi); \"Daphne\", in seguito ribattezzato \"Denise\" (gestione video); \"Portia\", divenuto in seguito \"Paula\" (audio e gestione delle porte). Il problema di fondo erano i soldi: la societ\u00e0 era a corto di liquidit\u00e0 e diversi impiegati avevano iniziato a chiedere finanziamenti personali ed a versare i soldi nelle casse dell'azienda per portare avanti lo sviluppo del computer.\nLa presentazione del 1984 e le trattative con Atari.\nNel tentativo di cercare nuovi finanziamenti Amiga Corp. decise di presentare Lorraine al Consumer Electronics Show il 4 gennaio 1984: l'hardware non era ancora completato del tutto per cui il computer mostrato era composto da 4 schede collegate insieme. Nonostante l'interesse mostrato verso il computer da diverse aziende, l'unica che si interess\u00f2 fu Atari, offrendo un accordo che Amiga Corp., nonostante fosse molto svantaggioso per essa, non pot\u00e9 che accettare: Atari offr\u00ec 500 000 dollari ed un mese di tempo per avere una licenza di sfruttamento dei chip custom finiti, trascorso quel tempo Amiga Corp. avrebbe non solo dovuto restituire il denaro ricevuto ma anche cedere la propriet\u00e0 intellettuale dei chip stessi. \nL'accordo prevedeva anche che Atari si impegnasse ad acquistare 1 milione di azioni di Amiga Corp. al prezzo di 3 dollari ciascuna ma, ben sapendo che la societ\u00e0 versava in cattive acque e che non sarebbe riuscita a restituire il denaro offerto, inizi\u00f2 ridurre progressivamente il prezzo da pagare per ogni singola azione, arrivando ad offrire 98 centesimi. Amiga Corp., durante le trattative, venne a sapere che Atari era interessata solo ai chip finiti perch\u00e9 voleva accelerare la presentazione di una macchina a 16 bit per battere sul tempo la rivale Commodore e non aveva interesse di accollarsi anche l'assunzione delle persone che avevano realizzato l'hardware. \nIl 3 luglio la Time Warner, proprietaria di Atari, cancell\u00f2 lo sviluppo di tutti i sistemi ad 8 bit e sospese la trattativa con Amiga Corp. Nel contempo inizi\u00f2 un riassetto societario dividendo Atari in 2 societ\u00e0: la divisione che sviluppava giochi, che divenne Atari Games, che rimase all'interno del gruppo, e la divisione console e personal computer, che fu messa in vendita. In quello stesso periodo Jack Tramiel era stato costretto a lasciare la Commodore, l'azienda da lui fondata, per divergenze con l'allora presidente del gruppo; quando seppe che la Warner vendeva la parte di Atari che si occupava della produzione di hardware da gioco, subito la acquist\u00f2 creando la Atari Corporation, pensando di sfruttare la catena di distribuzione e le capacit\u00e0 produttive dell'azienda per rientrare nel mondo dei computer. Quando Tramiel prese possesso dell'azienda, scopr\u00ec l'accordo fra Atari ed Amiga.\nL'acquisizione da parte della Commodore.\nFu durante questi eventi che nel 1984 si intromise la Commodore International, azienda che in quel momento godeva di ottimi risultati economici per il successo commerciale del C64, interessata al sistema sviluppato da Amiga Corp., con cui Miner inizi\u00f2 a trattare. Quando Tramiel venne a sapere delle trattative in corso, il 13 agosto 1984 decise di denunciare sia la Commodore che lo stesso Miner per il mancato rispetto del contratto stipulato in precedenza fra Atari ed Amiga. Per accelerare i tempi il 15 agosto Commodore annunci\u00f2 pubblicamente l'intenzione di acquisire la societ\u00e0, offrendo 4,25 dollari per azione ed 1 milione di dollari in contanti per permettere ad Amiga Corp. di saldare il debito con Atari e sciogliere il contratto. Qualche settimana dopo tutto il gruppo di sviluppo dell'Amiga fu spostato in una nuova societ\u00e0 appena creata, denominata \"Commodore-Amiga Inc.\" con sede a Los Gatos, a cui la casa madre concesse un'ulteriore iniezione di liquidit\u00e0 pari a 27 milioni di dollari per terminare lo sviluppo del sistema.\nCommodore decise di accelerare lo sviluppo del computer, decidendo di utilizzare l'architettura a 16 bit, per battere Atari sul tempo, che si era messa anch'essa a lavorare su un computer dello stesso tipo. La nuova propriet\u00e0 rivide il progetto Lorraine, raddoppiando la RAM a 256 KB e sostituendo il floppy disk con un modello da 3,5\" a doppio lato. All'epoca dell'acquisizione il sistema operativo del computer, denominato \"CAOS\" (Commodore Amiga Operating System), era ancora incompleto pertanto Commodore, al fine di completare celermente il progetto, decise di metterlo da parte e di commissionare a MetaComCo, una societ\u00e0 di sviluppatori, l'integrazione di parte del sistema operativo TripOS con il codice di \"Intuition\", il gestore dell'interfaccia grafica di Lorraine. Da questa integrazione, il cui diretto responsabile fu Tim King, nacque l\"AmigaDOS\".\nIl 23 luglio 1985 venne presentato al CES il primo computer derivato dal progetto Lorraine, l'Amiga 1000, al tempo conosciuto semplicemente col nome di Amiga, in un evento che vide la storica partecipazione tra gli altri di Andy Warhol. Il sistema operativo non era ancora terminato per cui per avviare i programmi dimostrativi fu necessario usare un computer di Sun Microsystems. Dotato di un'interfaccia grafica a colori e di un'architettura multiprocessore, il computer fu messo in commercio nel mese di settembre dello stesso anno al prezzo di 1 500 dollari, anche se questo colloc\u00f2 la macchina nella fascia di mercato dominata dal Macintosh. Il computer stent\u00f2 ad affermarsi sul mercato sia perch\u00e9 in ritardo rispetto ai suoi concorrenti sia perch\u00e9 considerato costoso: l'Atari ST, grazie alle soluzioni adottate volte a contenerne i costi produttivi, costava circa la met\u00e0 e per questo risult\u00f2 diretto concorrente dell'Amiga nonostante avesse caratteristiche tecniche inferiori.\nSubito dopo la commercializzazione del primo Amiga, la societ\u00e0 inizi\u00f2 lo sviluppo di 2 nuove macchine basate sulla medesima architettura, l'Amiga 500, da destinare alla fascia pi\u00f9 bassa del mercato e pensato con l'obiettivo di contrastare l'Atari ST, e l'Amiga 2000, un computer pi\u00f9 potente da collocare su una fascia di mercato superiore. Per stimolare l'innovazione, i vertici dell'azienda decisero di creare 2 gruppi di sviluppo per la progettazione dell'Amiga 2000, uno a Los Gatos ed uno in Germania. Tuttavia, per ridurre i costi, il gruppo di Los Gatos fu sciolto scegliendo per il modello 2000 il progetto tedesco. Questo port\u00f2 del malcontento all'interno del gruppo originale di Amiga Inc., ma Jay Miner cerc\u00f2 di vedere le cose in maniera positiva, pensando che l'Amiga 2000 per come era stata pensata soddisfacesse le sue idee originali di un computer professionale espandibile. Nel 1987 furono presentati al pubblico i nuovi computer: l'Amiga 500 riscosse subito un ottimo successo, anche perch\u00e9 poteva offrire agli utenti dei computer ad 8 bit argomenti validi per passare ad un sistema a 16 bit, riuscendo a contrastare efficacemente l'Atari ST tanto che in Europa super\u00f2 quest'ultimo in termini di vendite.\nGli anni novanta e il fallimento di Commodore.\nVerso la fine degli anni '80 il monopolio di Commodore inizi\u00f2 a vacillare, sebbene forte della posizione dominante e con il rivale Atari ST ormai superato nelle vendite, la dirigenza aveva perso interesse nello sviluppo della piattaforma: dall'epoca della presentazione del primo computer, solo l'Amiga 500 aveva ricevuto un aggiornamento nel 1989, con il chipset rivisto per poter gestire fino ad 1 MB di RAM. Commodore cerc\u00f2 di dare una scossa al mercato presentando il 24 aprile 1990 l'Amiga 3000, un computer basato su una CPU a 32 bit, il supporto allo standard SCSI e la nuova interfaccia grafica \"Workbench 2\": rispetto alla precedente versione 1.x la nuova interfaccia rappresentava un notevole salto in avanti con una grafica molto pi\u00f9 pulita e professionale, basata su una combinazione di tinte grigie e blu. Nel mese di luglio dello stesso anno fu presentato il Commodore CDTV, un sistema multimediale che in pratica non era altro che un'Amiga 500 con un lettore di CD-ROM integrato. Entrambi i modelli non vennero sostenuti da un'adeguata campagna pubblicitaria, finendo per rivelarsi dei fallimenti. L'assenza di interesse da parte di Commodore nel promuovere i nuovi prodotti si mostr\u00f2 nuovamente durante il 1991 quando non solo commercializz\u00f2 l'Amiga 500 Plus senza in pratica presentarlo in modo ufficiale ma togliendo anche dal commercio il CDTV senza dare nessuna comunicazione. Il 1991 fu l'anno in cui venne messo in commercio anche l'Amiga 3000UX, una workstation Unix, e annunciato l'Amiga 3000 Plus che per\u00f2 non verr\u00e0 mai commercializzato.\nIl 1992 fu un altro anno critico per l'Amiga: l'Amiga 500 Plus, presentato l'anno prima, venne tolto dal commercio per sostituirlo con l'Amiga 600, un computer che non riusc\u00ec a soddisfare pienamente le richieste della clientela sia per le soluzioni adottate (design compatto ottenuto miniaturizzando la scheda madre dell'Amiga 500 ma mantenendone in pratica il costo produttivo, eliminazione del tastierino numerico) sia per la classificazione della macchina, definita da Commodore come una \"console con tastiera\". Questo computer fu infatti messo in commercio per contrastare Nintendo e Sega che stavano dominando il settore dei videogiochi con le loro console domestiche ma non riusc\u00ec a scalfire il loro mercato n\u00e9 a rappresentare un valido sostituto dell'Amiga 500. Inoltre l'Amiga 600 fu introdotto poco prima del lancio di due nuove macchine basate su un aggiornamento hardware della piattaforma: il nuovo chipset \"AA\" (Advanced Amiga), in seguito ribattezzato \"AGA\", Advanced Graphics Architecture, che debutt\u00f2 prima sull'Amiga 4000 l'11 settembre e poi sull'Amiga 1200, presentata a fine anno.\nIl 1993 si apr\u00ec con notizie contrastanti: nonostante le vendite record dell'Amiga 1200 la proprietaria Commodore continuava ad annunciare perdite. Questo non imped\u00ec alla societ\u00e0 di presentare l'Amiga CD32, una console basata sull'hardware dell'Amiga 1200. Le vendite andarono molto bene, surclassando quelle del Sega Mega CD e dei primi sistemi PC con lettore CD-ROM. Tuttavia Commodore aveva presentato il CD32 come una console inserendolo quindi in un settore di mercato, quello delle macchine da gioco, dove i sistemi a 16 bit gi\u00e0 dominavano incontrastati. L'Amiga 1200 restava l'unico modello appetibile ma anche le sue vendite iniziarono a calare, erose dal lento ma continuo affermarsi dei PC anche in ambito domestico. Nell'aprile del 1994 la Commodore e con essa fini lo sviluppo dell'Amiga: il 29 aprile la societ\u00e0 fu messa in liquidazione. Alcune filiali furono chiuse ed il tempo pass\u00f2 in cerca di investitori che non arrivarono, inoltre il 20 giugno mor\u00ec in ospedale Jay Miner. Nel 1995 la Commodore fu messa in liquidazione per saldare le sue insolvenze. \nIl marchio segu\u00ec inizialmente le sorti della Commodore, divenendo propriet\u00e0 di varie societ\u00e0 come Escom e Viscorp; parallelamente un gruppo di appassionati cre\u00f2 il progetto AROS allo scopo di realizzare una versione open source del sistema operativo dell'amica. \nIn seguito gli \"asset\" Commodore passarono alla Tulip Computers, mentre il marchio e gli asset Amiga vennero scorporati e acquisiti prima da Gateway 2000 nel 1997, e poi da Amino Development - fondata da due ex dipendenti della Gateway Bill McEwen e Fleccy Moss - nel dicembre 1999. L'acquisizione cost\u00f2 5.000.000$ e comprendeva marchi, siti Internet, parti di ricambio, licenze esistenti, AmigaOS, e la tecnologia Amiga gi\u00e0 in produzione, mentre non comprendeva gli impiegati e numerosi brevetti che la Gateway tenne per s\u00e9. McEwen sostenne che la Gateway era stata interessata fin dall'inizio solo ai brevetti, mentre la Amino credeva ancora nelle potenzialit\u00e0 della comunit\u00e0 di utenti Amiga; infatti le intenzioni di McEwen e Moss facevano sperare nello sviluppo di una nuova linea di Amiga.\nGli anni duemila e \"AmigaOne\".\nAmino Development il 1\u00b0 gennaio 2000 cambi\u00f2 nome Amiga, Inc. e concesse in licenza sia lo sviluppo del sistema operativo AmigaOS che quello relativo all'hardware. Riguardo al primo, fu stretto un accordo con la software house europea Hyperion Entertainment, avente sede in Belgio. Riguardo all'hardware, basato su architettura PowerPC, fu sviluppato da varie aziende esterne su licenza: nel 2002 prima a Bplan con schede acceleratrici PowerPC per Amiga 1200 e 4000, e poi da Eyetech con le prime nuove piattaforme chiamate AmigaOne. Inoltre dal 2002 l'azienda Genesi ha prodotto e distribuito una propria piattaforma ad architettura PowerPC predisposta per l'esecuzione di MorphOS, una reimplementazione non ufficiale di AmigaOS. La produzione di queste schede madri \u00e8 successivamente cessata, lo sviluppo di MorphOS invece continua, per esempio su alcuni modelli Apple Macintosh appartenenti alla passata generazione PowerPC. Altre societ\u00e0 che sviluppano hardware sono l'italiana ACube Systems e la britannica A-EON Technology.\nLa societ\u00e0 belga Hyperion ha pubblicato nel 2008 le versioni 4.0 e 4.1. AmigaOS, e nel 2014 la societ\u00e0 A-EON, che ha creato una linea di prodotti funzionanti con il sistema operativo AmigaOS chiamata AmigaOne X1000, basate su processore PowerPC, coprocessore Xena, 2 o 4 GB di memoria RAM di tipo DDR2, disco fisso da 1TB, lettore DVD e chip audio integrato HD.\nI computer indicati come Amiga NG, sono in commercio come AmigaOne 500 e AmigaOne X1000, oltre ad alcuni modelli della serie Sam4x0 dell'italiana ACube Systems. L'azienda italiana ACube Systems produce piattaforme con CPU PowerPC (Sam440ep, Sam440ep-flex e Sam460EX) Minimig totalmente compatibili con AmigaOS.\nInnovazioni concettuali e peculiarit\u00e0.\nFin dalla sua prima introduzione sul mercato con il personal computer Amiga 1000 il sistema si focalizz\u00f2 sulla multimedialit\u00e0, grazie a chip custom in grado di gestire grafica, animazione e suono a costi pi\u00f9 competitivi rispetto alle piattaforme concorrenti dell'epoca. L'hardware di Amiga era gestito dal sistema operativo AmigaOS che gi\u00e0 nella sua prima release 1.0 del 1985 presentava il multitasking preemptive \u2013 caratteristica successivamente implementata in Microsoft Windows nel 1995, e in macOS nel 2001 \u2013 un'interfaccia grafica WIMP a colori, la possibilit\u00e0 \u2013 non implementata su altri sistemi operativi \u2013 di avere per ogni programma in funzione uno schermo grafico dotato di caratteristiche indipendenti. Nel 1986, con la release 1.2, Amiga implement\u00f2 il plug and play, caratteristica che Microsoft poi introdusse nel proprio sistema operativo per personal computer solo nel 1995. Il \"plug and play\" di AmigaOS, AutoConfig, a causa di un bug non fu utilizzato fino al 1988 con la release 1.3 di AmigaOS.\nGrazie ad essa sono nate innovazioni come il puntatore del mouse animato, icone animate e oggetti in formato file IFF, che divennero uno standard, soprattutto per la piattaforma. Alcune delle principali possibilit\u00e0 di manipolare file sono nate su Amiga, per esempio gli oggetti multimediali (file audio) incorporati all'interno di un file documento. I sistemi operativi Amiga 4.0 e 4.1 presentavano caratteristiche comuni ad altri OS concorrestesso periodo, nonostante alcune soluzioni tampone provvisorie inerenti alla memoria protetta, non ancora completamente implementata. Le particolari caratteristiche del software e dell'hardware Amiga, che furono la ragione del suo successo iniziale, diventarono le cause che ne resero difficile la naturale evoluzione: il sistema operativo mancava di protezione della memoria, il che portava a blocchi del sistema quando alcuni programmi si appropriavano di memoria senza restituirla o sovrascrivevano erroneamente aree di memoria non assegnate a loro.\nLe grandi capacit\u00e0 grafiche e sonore derivavano da chipset specializzati proprietari e non facilmente aggiornabili, mentre i PC potevano contare su un numero sempre pi\u00f9 elevato di potenti schede grafiche, grazie alla concorrenza fra i produttori di schede video, stimolati a migliorare le prestazioni dei propri prodotti. Tra le caratteristiche presenti ci fu una nuova gestione della memoria virtuale con partizione di swap, deframmentazione \"on the fly\" della RAM con un sistema intelligente che si occupava di deframmentare nei momenti in cui il sistema non era impegnato e che accedeva alla partizione di swap in automatico, per aumentare la memoria virtuale a disposizione del sistema. L'area RAM occupata dai vettori del kernel Amiga Exec NG (Exec New Generation) era protetta dalla scrittura involontaria di programmi software; i vecchi programmi Amiga in formato Motorola 68000 e Motorola 68xxx, che non avevano nessun sistema di protezione della memoria, potevano per\u00f2 girare sul sistema PPC tramite un emulatore che convertiva al volo il codice 68000 in codice PPC con una \"Just In Time Machine\", ma non potevano scrivere oltre la locazione di 384 Megabyte di RAM cui potevano accedere solo i programmi ELF PPC.\nA partire dalla versione 4.1 il sistema grafico di Amiga divenne completamente vettoriale grazie alle librerie Open Source Cairo, integrate con un \"compositing engine 3D\" che usava algoritmi Porter-Duff (gli inventori dell'Alpha Channel) ed era gestito interamente dalle CPU delle schede grafiche di moderna concezione. Questo motore grafico permetteva effetti di \"rescaling\" e zoom in tempo reale, come sulle librerie Beryl e Compiz di Linux, o come su macOS. Numerose sono state negli anni le modifiche proposte da produttori hardware di terze parti. In particolare, sono state rese disponibili schede acceleratrici con processori PowerPC, schede di espansione slot con bus PCI, schede audio a 16 bit, periferiche USB.\nIl sistema operativo di Amiga \u00e8 stato aggiornato nel tempo da ditte terze per conto di Amiga Inc. fra cui la tedesca Haage&amp;Partner che ha prodotto la versione 3.5 e 3.9, nel 1999.\nIl software.\nSono stati realizzati per Amiga alcuni dei primi programmi di Authoring (Amiga Vision), e i primi linguaggi di animazione interpretati (The Director). Sono nati in ambiente Amiga i primi programmi di modellazione e animazione di scene tridimensionali disponibili al grande pubblico a costi contenuti, quali Sculpt 3D, VistaPro, Imagine, Caligari Truespace 3D, Lightwave 3D, Maxon Cinema 4D, Realsoft 3D, resi disponibili anche su altre piattaforme. Notevole la disponibilit\u00e0 di programmi per la videotitolazione tra cui Scala, divenuto poi programma di authoring multimediale col nome di Scala Multimedia e reso disponibile anche per PC.\n\u00c8 riconosciuta la semplicit\u00e0 d'uso di alcuni programmi di grafica quali DeLuxe Paint, realizzato da Dan Silva e distribuito da Electronics Art, che permetteva funzioni quali il ritaglio di parti dell'immagine da usare come pennello \"brush\" (effetto timbrino di Adobe Photoshop) senza per\u00f2 dover ricorrere necessariamente alla copia in \"clipboard\" o aver bisogno di canale alfa. L'architettura dei programmi Amiga fu presa ad esempio da varie software house: ad esempio, il programma di sequenziamento e montaggio audio Bars and Pipes fu acquistato dalla Microsoft che utilizz\u00f2 alcuni concetti presenti nel programma per la progettazione della componente audio di DirectX.\nL'Amiga fu uno dei computer pi\u00f9 utilizzati nell'ambito dei videogiochi, sia come prodotti commerciali, sia nel pubblico dominio, con migliaia di titoli a oggi conosciuti.\nLa rivista \"The Games Machine\", in una selezione di dieci giochi rappresentativi della famiglia Amiga, inserisce \"Lionheart\", \"Dungeon Master\", \"It Came from the Desert\", \"Kick Off\", \"Shadow of the Beast\", ', ', \"Formula One Grand Prix\", \"The Secret of Monkey Island\", \"Disposable Hero\"\nLa \"demoscene\".\nNotevole, per il suo interesse artistico, culturale e tecnico (ingegneria di tecniche di programmazione estreme) lo sviluppo della \"demoscene\", gi\u00e0 esistente per altri computer, ma che trov\u00f2 in Amiga - e nel suo principale rivale, l'Atari ST - la piattaforma di riferimento grazie alle caratteristiche grafiche e sonore intrinseche dell'hardware e in particolare del Blitter, che apparve per la prima volta proprio su Amiga e successivamente utilizzato nelle schede grafiche standard.\nLa tastiera.\nLa tastiera era simile a una comune tastiera PC a 101 tasti, ma con alcune sottili differenze: la ripetizione continua del carattere (tenendo premuto a lungo il tasto corrispondente) non era gestita dal BIOS ma dal sistema operativo, risultando perci\u00f2 sincronizzata con la stampa a video (specie se si pensa che i PC all'epoca consentivano al massimo trenta ripetizioni al secondo). Il \"layout\" della tastiera si distingueva sia per la presenza degli speciali tasti nelle posizioni in cui si trovano i tasti e dei tasti e in luogo dei tasti , , , , e , sia per l'assenza dei tasti \", , e dei tasti funzione e .\nIl bus \"Amiga Zorro\" per le schede di espansione.\nIl sistema di bus per gli slot delle schede di espansione di Amiga era dotato di caratteristiche Plug &amp; Play; il bus era denominato Zorro per la sua capacit\u00e0 di autoconfigurarsi velocemente e per quella di riconoscere le schede al volo con una \"furbizia\" quasi umana. Il sistema Bus Zorro di Amiga era presente in due versioni:\nIl sistema BUS Zorro III a 32 bit nacque diversi anni prima dell'analogo sistema a 32 bit PCI.\nCaratteristiche tecniche.\nL'architettura base su cui poggiava la piattaforma Amiga degli anni ottanta e dei primi anni novanta era di tipo proprietario e faceva capo ad una CPU di tipo Motorola 68000. Il \"chipset\" originale era composto da 3 chip custom: Denise, Agnus/Fat Agnus e Paula, ed erano tutti prodotti da MOS Technology.\nUna delle pi\u00f9 importanti caratteristiche di Amiga \u00e8 stata quella di poter definire ogni periferica, dispositivo, o partizione con un nome univoco a s\u00e9 stante, e di farne il montaggio per usi interni, in maniera totalmente indipendente, sin dal 1987 grazie alla tecnologia \"AutoConfig\".\nI \"chipset\".\nLa CPU era supportata da un insieme di chipset che offrivano capacit\u00e0 grafiche e sonore all'avanguardia per l'epoca, rappresentando una soluzione economica rispetto alle architetture concorrenti del periodo. La tradizione Amiga prevedeva che ogni chip del chipset venisse chiamato con un nome proprio di persona, generalmente di donna, ognuno spesso con proprie caratteristiche. Questi ultimi erano detti \"chip custom\", ne sono stati prodotti vari modelli, ma tutti possono essere raggruppati in tre grandi tipologie:\nElaborando i dati di audio e grafica, lavoravano in totale modalit\u00e0 DMA, lasciando cos\u00ec la CPU libera di elaborare altri dati. I chipset gestivano inoltre una particolare modalit\u00e0 grafica chiamata HAM, con la quale era possibile visualizzare contemporaneamente tutti i colori che i chipset riuscivano a gestire, offrendo cos\u00ec risoluzioni fino a 12 bit (OCS/ECS) e 24 bit (AGA). I chipset erano in grado di interfacciarsi sia alla TV di casa che ai monitor dedicati e rendevano gli Amiga Classic una piattaforma adatta a diverse esigenze dell'utente.\nDa segnalare infine che nel 1989 la Commodore stava lavorando ad un nuovo chipset che avrebbe accompagnato la successiva generazione denominato Advanced Amiga Architecture (AAA). Tuttavia il progetto fu abbandonato nel 1993, anno in cui iniziarono i lavori per un AmigaOS indipendente dai chip custom di difficile e costoso aggiornamento.\nDenise.\nDenise (8362) era il chip preposto a generare il segnale video (15\u00a0kHz). La tavolozza disponibile su Amiga era, grazie a Denise, di 32 colori da 4096, eccezionale per l'epoca.\nDenise metteva a disposizione una modalit\u00e0 a bassa risoluzione (320x256 negli Amiga venduti per il sistema televisivo PAL, 320x200 per gli Amiga venduti per il sistema televisivo NTSC) ed una ad alta risoluzione (640x256 PAL, 640x200 NTSC) e diverse modalit\u00e0 intermedie, e gestiva nativamente l'interlacciamento raddoppiando la risoluzione verticale ed arrivando fino a 320x512 o 640x512 (320x400 o 640x400 in NTSC). Le temporizzazioni video erano parzialmente programmabili e si potevano inoltre ottenere risoluzioni prive di bordi (\"overscan\").\nDenise poteva segnalare sul connettore video se stava visualizzando il colore di sfondo o meno: questo permetteva di realizzare effetti \"genlock\" o \"chroma key\" con apparati notevolmente economici per l'epoca. Interlacciamento, \"overscan\" e \"genlock\" fecero di Amiga la macchina di riferimento per le produzioni video a basso costo.\nL'organizzazione della memoria grafica era basata sul concetto di \"bitplane\", che si fonda sulla sovrapposizione di piani di bit. Questo tipo di organizzazione \u00e8 per certi versi opposto a quello di chunk presente nel mondo PC, e permetteva di risparmiare RAM, all'epoca molto costosa. Il risparmio derivava dal fatto che si poteva scegliere di usare solo il numero di \"bitplane\" (da 1 a 6) strettamente necessari. Inoltre ogni piano di bit doveva essere memorizzato in un'area contigue di memoria, ma non era necessario che i vari piani di bit fossero contigui tra loro e questo permetteva di ottimizzare l'utilizzo della memoria grafica.\nAgnus.\nAgnus (8361 NTSC/8367 PAL, realizzato in package DIP) era il responsabile dei 25 canali DMA a disposizione della macchina e del refresh della DRAM riservata ai chip custom. Agnus conteneva:\nFat Agnus.\nFat Agnus, successore di Agnus, si distingue da esso per il package PLCC (Agnus \u00e8 realizzato in package DIP). Sono state utilizzate versioni (8370 NTSC/8371 PAL) in grado di indirizzare fino a 512 kB di Chip RAM, altre (8372A, compatibile PAL/NTSC) in grado di indirizzare fino a 1 MB di RAM. Presenti su Amiga 500 e Amiga 2000 (e assimilati come Amiga 1500 e Amiga 2500 / 2500ux), secondo le diverse revisioni della piastra madre.\nPaula.\nPaula (8364) integrava in s\u00e9 diverse funzioni, tra cui l'audio e le porte Input/Output. La parte che pilotava l'audio forniva 4 canali DAC (\"Digital to Analogue Converter\") PCM 8 bit, in modalit\u00e0 stereo (2 sul canale destro, 2 sul sinistro). Ogni canale aveva un volume a 6 bit ed un controllo di periodo. Un canale poteva modulare l'altro in periodo o volume (da cui 8+6 = 14 bit). I campioni audio potevano essere forniti via DMA o via CPU. Con il DMA la frequenza di campionamento, relata alle temporizzazioni video, era programmabile fino a circa 29\u00a0kHz. Era possibile applicare un filtro passa basso sull'uscita audio. I 4 canali audio vennero col tempo ritenuti insufficienti e si svilupparono mixer software (trackers) per incrementare il numero dei canali.\nL'hardware audio era dunque innovativo per l'epoca. Tuttavia la mancanza di un'economica porta MIDI integrata, fece s\u00ec che ad Amiga i musicisti preferissero gli Atari ST, che invece ne erano dotati di serie.\nErano presenti anche due chip CIA (Complex Interface Adapter), responsabili insieme a Paula delle varie operazioni di I/O che coinvolgevano i floppy drive, la porta seriale, la parallela, la porta del joystick e quella del mouse. I chip in questione erano dei MOS 8520 a 8 bit, evoluzione dei MOS 6526 usati nel Commodore 64.\nEnhanced Chip Set.\nIntrodotto con l'Amiga 3000 venne poi esteso a tutta la gamma. Il chipset ECS era fondamentalmente l'Original Chip Set con alcune migliorie. Super Denise (8373), successore di Denise, introdusse la super alta risoluzione (fino a 1280 pixel per linea) e la capacit\u00e0 di generare segnali video non interlacciati fino a 31\u00a0kHz, quindi adatti ai riposanti monitor multiscan. Un effetto collaterale del raddoppio delle frequenze video era il raddoppio della frequenza massima di riproduzione di Paula. Altri miglioramenti apparvero sul fronte \"genlock\". Mentre OCS permetteva di \"bucare\" solo il colore 0 della tavolozza, ECS permetteva di bucare un colore qualsiasi della tavolozza oppure un \"bitplane\". Quest'ultimo modo permetteva di partizionare la tavolozza in 2 insiemi di pari dimensione, uno \"bucabile\" e l'altro no.\nFat Agnus, presente nell'ECS, \u00e8 in grado di indirizzare fino a 1 MB o fino a 2MB di Chip RAM, a seconda della versione utilizzata. Denominata in via non ufficiale come Super Agnus o Fatter Agnus.\nAltri chip \"minori\" comparvero o vennero aggiornati. Il nuovo chip custom Buster, chiamato Super Buster, e il nuovo chip custom Gary, chiamato Fat Gary, supportavano i nuovi slot per espansioni di tipo Zorro III a 32 bit ed i nuovi bus a 32 bit.\nSolo su Amiga 3000 il chip custom chiamato Amber consentiva di visualizzare anche le modalit\u00e0 video originali (pensate per l'uso con i televisori) sui monitor VGA, incapaci di agganciare frequenze molto basse ottenendo dunque uno \"scan-doubler\", un componente hardware in grado di portare a 31\u00a0kHz tutti i modi video Amiga. Infine con il modello Amiga 600 fece il suo ingresso il chip custom Gayle che gestiva il controller IDE di questa macchina.\nAdvanced Graphics Architecture.\nIl chipset AGA presentava, al posto dei chip Fat Agnus e Super Denise, i nuovi chip Alice e Lisa. Nonostante fosse passato molto tempo dalla distribuzione di ECS il nuovo chipset era ancora una rifinitura del precedente. L'unico chip realmente riprogettato era Lisa, che disponeva di una banda maggiore grazie all'utilizzo di bus a 32 bit e memorie DRAM FastPage. Alice si distingueva pochissimo da Fat Agnus e forniva esigui miglioramenti rispetto al suo predecessore.\nLisa gestiva 256 colori simultanei da una tavolozza di 24 bit in tutte le risoluzioni disponibili. Inoltre in ogni risoluzione video poteva essere utilizzato HAM8 che consentiva una profondit\u00e0 colore di 24 bit. Lisa offriva tre tipi di risoluzione: bassa, alta e super alta. Tutte le risoluzioni potevano essere visualizzate sia in modalit\u00e0 15 kHz (supportata dai televisori), sia in modalit\u00e0 31\u00a0kHz (il minimo per i monitor).\nAmiga 4000 includeva inoltre i chip custom Bridgette (un bus buffer integrato) e Gayle che fungeva da controller IDE. L'Amiga 1200 presentava inoltre il chip custom Budgie, con funzione di bus controller e il chip custom Gayle. Amiga CD32 montava uno speciale chip custom chiamato \"Akiko\" deputato alla conversione hardware tra grafica bitplane e grafica chunky.\nLa memoria.\nL'architettura Amiga prevede due tipi di memoria RAM per gli Amiga Classic:\nSugli A500 era disponibile un connettore d'espansione interno. La RAM qui inserita veniva detta Slow Fast RAM perch\u00e9 inaccessibile ai chip custom (Agnus non poteva indirizzare pi\u00f9 di 512 KB o 1024 KB a seconda delle versioni) e tuttavia soggetta a contese tra i chip poich\u00e9 montata sullo stesso bus della RAM.\nOCS, 68000 e RAM funzionavano in modo sincrono. OCS e 68000 funzionavano ad un quarto del color clock. La Chip RAM funzionava ad un ottavo del color clock. Sulle macchine PAL, il color clock era di circa 28,36 MHz, mentre sulle macchine NTSC era di circa 28,6 MHz. Gli Amiga NTSC erano quindi, impercettibilmente, pi\u00f9 veloci di quelli PAL.\nLa RAM poteva arrivare fino a 1024 KB di DRAM. Pur girando a met\u00e0 della frequenza del 68000, garantiva un surplus di banda anche per OCS. Questo perch\u00e9 nel processore 68000 ogni accesso al bus richiedeva 4 cicli e ad OCS restavano tutti i cicli dispari della DRAM. Questa pacifica coesistenza veniva messa in crisi quando si sceglievano modalit\u00e0 video con pi\u00f9 di 4 bitplane in bassa risoluzione (o pi\u00f9 di 2 bitplane in alta risoluzione). In questi casi, OCS iniziava ad accedere al bus anche durante i cicli pari rallentando il 68000. Questo era il motivo per cui il Workbench utilizzava di default solo 2 bitplane. Utilizzandone di pi\u00f9, le prestazioni della CPU calavano drasticamente. Questo era anche il motivo per cui la Fast RAM (alla quale accedeva soltanto il 68000) aveva quel nome.\nAnche il Blitter all'interno di OCS consumava banda. Normalmente il 68000 aveva la priorit\u00e0 su questi accessi, ma un flag detto BLITHOG permetteva di ribaltare la situazione.\nSulle ultime serie di Amiga 2000 prodotte (dalla rev. 6 in avanti della piastra madre), venne integrato il chip Fat Agnus (8372A), evoluzione di Fat Agnus (8371, presente sulle versioni 4.1 sino alla 4.5 della piastra madre) e di Agnus (8367, presente sulle rev. 4 della piastra madre, lo stesso montato su Amiga 1000), che permetteva, fra le altre cose, di aumentare l'indirizzamento della memoria RAM a 1 Megabyte.\nLa CPU.\nMotorola 68000.\nLa CPU di Amiga era un processore Motorola 68000 a 7,16\u00a0MHz. La frequenza si abbassava leggermente nei modelli europei con grafica PAL a 7,09\u00a0MHz. Il set di istruzioni interne \u00e8 di tipo CISC.\nPer motivi di economicit\u00e0 Motorola aveva creato un processore ibrido a 16/32 bit (vedi la voce Motorola 68000). Il modello 68000 aveva cio\u00e8 un accesso a 16 bit alla memoria, anche se poi questa memoria era indirizzata a 24 bit e \"ragionava\" a 32 bit nei registri interni. I manuali di Amiga segnalavano chiaramente questo fatto e i programmatori distinguevano fra parole \"word\" di 16 bit e \"long word\" a 32 bit. Per questo motivo Amiga non si pu\u00f2 definire n\u00e9 un semplice sistema a 16 bit, come molti credono, n\u00e9 un vero sistema a 32 bit. \u00c8 per\u00f2 gi\u00e0 l'antesignano dei sistemi a 32 bit, da cui la semplicit\u00e0 di aggiornamento del sistema e del SO sui nuovi modelli di computer a 32 bit.\nMotorola 68010.\nPer velocizzare gli Amiga 500/1000/2000 esisteva una particolare versione della CPU Motorola 68010 che aveva una piedinatura compatibile con il 68000 originale. Nonostante la frequenza rimanesse identica, essendo questa fornita dal generatore di clock e non dal processore stesso, alcune istruzioni matematiche sul 68010 erano eseguite in modo leggermente pi\u00f9 efficiente. Questo permetteva un incremento delle prestazioni globali, soprattutto in programmi di grafica ed alcuni giochi, di circa il 2-8%. Un software molto diffuso per questa modifica era Decigel che correggeva un'istruzione MOVE che era erroneamente interpretata dal 68010 nonch\u00e9 da tutte le CPU superiori al 68000. In verit\u00e0 era praticamente inutile, dato che tutti i programmatori erano a conoscenza della limitazione ed evitavano l'utilizzo di quella particolare istruzione.\nCompatibilit\u00e0 hardware.\nNei primi modelli, il coprocessore Paula e il \"controller\" Amiga per i floppy disk era integrato nel chip Paula che controllava tutti i flussi di I/O di Amiga ed era un chip molto flessibile. Insieme con il trackdisk.device di AmigaOS, Paula era capace di pilotare ogni aspetto del motore e delle testine dei lettori floppy che venivano costruiti secondo le specifiche Commodore, cio\u00e8 con tutta la piedinatura contatti prevista dallo standard di riferimento riconosciuto a livello internazionale. Invece i mercato PC nel corso degli anni aveva preferito implementare un set ridotto di istruzioni all'interno dei controller per i floppy. Gli stessi lettori floppy PC sono costruiti con un connettore che non riporta tutti i contatti previsti a livello standard dai produttori di meccaniche per lettori di Floppy Disk.\nLa coppia Paula e trackdisk.device era capace di leggere e scrivere floppy in formato Amiga, PC, Atari TOS, Apple II, Macintosh ed addirittura Commodore 64, sia nel formato a 3 pollici e mezzo sia in quello da 5\" e 25, purch\u00e9 venisse collegato ad una meccanica adeguata. La stessa limitazione valeva per i floppy Macintosh che nella versione a bassa densit\u00e0 (800 Kb) pretendevano di essere inseriti in un lettore floppy a velocit\u00e0 variabile. A questo proposito Paula non era capace di leggere e scrivere sui dischi a velocit\u00e0 variabile, se non in presenza di una meccanica adeguata. Inoltre, nell'epoca dei floppy da 3,5 pollici, la maggior parte dei controller per i floppy del PC usava il foro dell'index per trovare l'inizio di una traccia come nei precedenti floppy disk da 5,25\". Paula invece utilizzava sin dalla sua nascita una \"parola di sincronizzazione\" (synchronization word) per ottenere lo stesso risultato.\nPer ci\u00f2 che concerne la compatibilit\u00e0 coi dischi Macintosh, i Mac utilizzavano l'encoding GCR invece del MFM. La logica di Paula che gestisce i floppy disk \u00e8 strutturalmente pi\u00f9 semplice di un controller floppy PC, in quanto non effettua la decodificazione immediatamente dopo l'operazione di lettura o l'encoding immediatamente prima dell'operazione di scrittura; tutto ci\u00f2 viene invece eseguito a livello di sistema operativo. L'encoding e il decoding MFM sui controller PC viene realizzato dall'hardware. Sulla piattaforma Amiga \u00e8 possibile realizzare sia l'encoding GCR sia quello MFM, perch\u00e9 \u00e8 un lavoro svolto da AmigaDOS. In alcune versioni di AmigaDOS la procedura di decoding e quella di encoding venivano realizzate dal Blitter.\nGayle, il controller dell'interfaccia IDE di A600, A1200 ed A4000, aveva invece a disposizione un bus a 32 bit pieni, sebbene questo chip si rivel\u00f2 comunque assai limitato. Gayle era infatti poco duttile sia nella gestione delle periferiche IDE, fissate di default ad un massimo di 2 e non di 4 come nei controller standard per PC, sia nel transfer rate, limitando gli Amiga classic ad usare dischi rigidi impostati al solo PIO mode 0. Per connettere e raggiungere il massimo di periferiche possibili allo standard IDE erano necessari connettori modificati prodotti da terze parti.\nCloni.\nAmiga ha visto relativamente pochi cloni attorno a s\u00e9, a causa delle politiche restrittive di Commodore. Di seguito si indicano le macchine prodotte e commercializzate:"}
{"id": "313", "revid": "33689", "url": "https://it.wikipedia.org/wiki?curid=313", "title": "AmigaOS", "text": "AmigaOS, inizialmente anche scritto Amiga OS, \u00e8 il sistema operativo della piattaforma informatica Amiga, pubblicato a partire dal 1985.\nStoria.\nBasato su TripOS, nacque nel 1983 e fu pensato come sistema operativo per coordinare le potenzialit\u00e0 hardware di un prototipo di computer denominato \"Lorraine\" sviluppato dalla Hi-Toro, in seguito rinominata Amiga Corporation.\nSebbene nel 1983 molte parti di Lorraine non fossero state ancora realizzate, gi\u00e0 a quel tempo Dale Luck e un gruppo di ingegneri si stavano occupando della progettazione del sistema operativo che avrebbe accompagnato la nuova macchina, simulando via software l'hardware non ancora disponibile per mezzo di una workstation Sun. Alla fine del 1983 il sistema operativo offriva gi\u00e0 un'interfaccia grafica con finestre e men\u00f9: era stata realizzata tutta la gestione grafica (\"Intuition\") progettata e implementata da Robert J. Mical; il tutto era controllato da un microkernel (\"Exec\") creato da Carl Sassenrath.\nNel 1984 il progetto Lorraine assieme all'Amiga Corporation fu acquistato da Commodore International, in quel momento il sistema operativo era ancora incompleto, pertanto Commodore decise di mettere da parte alcune componenti del progetto (\"CAOS\") e cerc\u00f2 di integrare caratteristiche lontane da quello che Jay Miner e il suo team avevano ideato. Al fine di completare in fretta il progetto, Commodore commission\u00f2 a MetaComCo, una societ\u00e0 di sviluppatori, l'integrazione di parte del sistema operativo TripOS all'interno del sistema operativo di Lorraine. Da questa integrazione, il cui diretto responsabile fu Tim King, nacque il modulo \"AmigaDOS\".\nNel 1985 venne finalmente commercializzato il primo computer derivato dal progetto Lorraine, Amiga 1000, coordinato da un sistema operativo che venne in seguito chiamato AmigaOS. Dopo l'acquisizione da parte di Commodore ed il fallimento di questa nel 1994, i diritti sul sistema operativo sono stati rilevati nel 2000 da Amiga Inc., che ne concesse lo sviluppo su licenza della societ\u00e0 belga Hyperion Entertainment.\nDescrizione.\nCaratteristiche.\nAmigaOS \u00e8 un sistema operativo monoutente multiprogrammato e si distingue per:\nIl formato dei files eseguibili.\nGli eseguibili Amiga sono in formato Amiga Hunk fino alla versione 3.9. A partire dalla versione 4.0, e cos\u00ec anche per i sistemi operativi derivati da Amiga AROS e MorphOS, gli sviluppatori hanno preferito adeguarsi allo standard ELF.\nIl formato Amiga Hunk prevede che l'eseguibile sia diviso al suo interno in tanti spezzoni, detti appunto \"hunk\", che possono ospitare sia il codice, sia i dati dell'eseguibile. Il file eseguibile viene riconosciuto dal sistema tramite una sequenza esadecimale speciale posta nell'intestazione (header) del file eseguibile stesso, chiamata in gergo \"magic cookie\" (biscottino magico), analoga al magic number del mondo Unix.\nI moderni AmigaOS e i sistemi operativi da esso derivati MorphOS e AROS hanno adottato il formato ELF.\nAmigaOS riconosce altri diversi tipi di file eseguibili, AmigaOS in versione classica, fino al numero di revisione 3.9 riconosce eseguibili in formato PPC, che vengono fatti girare dalle schede acceleratrici create nel passato per gli hardware Amiga Classic (A2000/A3000/A1200/A4000). Grazie alle librerie WarpUP e PowerUP, Amiga indirizza questi file al processore PPC presente sulla scheda acceleratrice, dove vengono eseguiti in modalit\u00e0 PPC nativa.\nVersioni.\nAmigaOS1.x.\nLa commercializzazione di Amiga 1000 nel 1985 present\u00f2 al pubblico anche la prima versione del suo sistema operativo: \"AmigaOS 1.0\". Molte parti di AmigaOS 1.0 furono scritte con il linguaggio BCPL e gi\u00e0 il sistema presentava preemptive multitasking, GUI a colori e la possibilit\u00e0 di avere per ogni programma in funzione uno \"schermo\" grafico indipendente, con risoluzione e numero di colori propri. Ognuno di questi schermi era trascinabile con il mouse, permettendo all'utente di visualizzare il lavoro che stavano compiendo gli altri programmi in \"background\" (ossia tecnicamente \"non prioritari\"), e, davano a qualsiasi spettatore, una visione di sicuro impatto, mostrando concretamente all'opera il concetto, altrimenti astratto di cosa fosse in realt\u00e0 il multitasking preemptive di Amiga.\nCon la versione 1.3 vennero introdotti inoltre AutoConfig, che sar\u00e0 poi conosciuto solo in seguito sugli altri sistemi come Plug and play e il \"FastFileSystem\".\nAmigaOS2.x.\nLa versione 2 accompagnava la seconda generazione di computer Amiga del 1990; sub\u00ec una larga conversione di parti vitali in linguaggio assembly 68000 a partire dalla precedente versione. Questa seconda versione conteneva numerosi cambiamenti, i pi\u00f9 visibili riguardavano l'interfaccia grafica che presentava un nuovo look pseudo-3D e dei nuovi caratteri di tipo vettoriale. Inoltre furono aggiunti: \"GadTools\", \"ASL\" e \"Basic Object-Oriented Programming System for Intuition\". Fu inoltre aggiunto l'interprete del linguaggio REXX. Venne infine introdotto il supporto alle \"Commodities\" che estendono principalmente le funzionalit\u00e0 del gestore dell'input utente e la variante di Amiga Filesystem chiamata \"International\".\nAmigaOS3.x.\nCon la versione 3 di AmigaOS nel 1993 furono riscritte alcune parti in linguaggio C e furono introdotte molte novit\u00e0 sia tecniche sia concettuali. Graficamente la GUI di AmigaOS acquist\u00f2 uno stile sempre pi\u00f9 tridimensionale grazie ai sensibili miglioramenti apportati a GadTools ed ASL. Fecero il loro esordio tra le tante nuove tecnologie: \"Datatype\" (un sistema modulare espandibile che consente ai programmi che lo sfruttano l'accesso a numerosi tipi di file) e \"MultiView\" (un programma di sistema che attraverso l'uso dei Datatypes permette la visualizzazione di numerosi formati di file video e audio). Anche il modulo AmigaDOS sub\u00ec numerose migliorie, ad esempio il filesystem vide il supporto per gli \"hard\" e \"soft link\", nonch\u00e9 la gestione dei blocchi adibiti alla cache per le directory (\"DCFS\"). Venne infine migliorato il formato ipertestuale Amigaguide.\nIl sistema rimaneva tuttavia legato pesantemente ai chip custom della piattaforma hardware Amiga. La mancanza della protezione della memoria rendeva il sistema operativo molto sensibile ad errori di programmazione: fino all'avvento della versione 3 del sistema operativo non era raro assistere a blocchi del sistema dovuti a errori di programmazione del Sistema Operativo o pi\u00f9 frequentemente delle applicazioni che non programmate correttamente danneggiavano le strutture dati del sistema.\nAmigaOS4.x.\nDalla versione 4 pubblicata nel 2004 il sistema operativo \u00e8 stato totalmente riscritto in linguaggio C, slegandolo non solo dalla vecchia architettura hardware Amiga ma anche dai processori 68k di Motorola. AmigaOS 4 presenta un nuovo kernel retrocompatibile (\"ExecSG\") che implementa molte nuove tecnologie come memoria protetta, memoria virtuale, \"resource tracking\", paginazione della memoria ecc. Ciascun modulo che compone AmigaOS 4 \u00e8 stato riscritto e ci\u00f2 ha permesso di introdurre tante novit\u00e0 da tempo ricercate dagli utenti Amiga come un AmigaDOS slegato dal codice TripOS, \"FastFileSystem2\", una nuova Intuition completamente riconfigurabile dall'utente e molto altro.\nNel 2008 \u00e8 uscito AmigaOS 4.1 (giunto negli anni fino all'Update 6, in seguito alla quale \u00e8 stato integrato un sistema di aggiornamenti automatici).\nAmigaOS \u00e8 adesso un sistema operativo per processori PowerPC e accompagna la nuova piattaforma hardware AmigaONE.\nComponenti.\nL'AmigaOS \u00e8 composto principalmente da tre parti:\nVi sono tre interfacce principali che permettono l'interazione tra l'utente e AmigaOS:\nExec.\nExec \u00e8 il microkernel di AmigaOS. Esso gode di alcune peculiari caratteristiche che hanno reso le sue prestazioni pi\u00f9 efficienti rispetto ad altre alternative. Exec ha il compito di gestire l'intero sistema comprese le risorse, i task, le porte messaggi e i semafori.\nExec, sino alla versione 3.1, risiedeva sotto forma di libreria all'interno di una ROM insieme agli altri moduli fondamentali di AmigaOS. Tale ROM veniva identificata come Kickstart. Con la versione del Kickstart \u00e8 possibile identificare anche le versioni di Exec:\nExecSG.\nNella versione 4 dell'AmigaOS, a cura di Hyperion, i sorgenti di Exec sono stati totalmente riscritti, comportando un salto generazionale del microkernel di questo sistema operativo: 'Exec Second Generation', in breve ExecSG, rappresenta la nuova versione del kernel di AmigaOS. In ExecSG vi sono cambiamenti sostanziali rispetto ad Exec, che comportano sia la modifica di alcuni aspetti importanti del kernel, sia l'implementazione di ulteriori funzionalit\u00e0, in particolare:\nVersioni messe in commercio:\nAmigaDOS.\nAmigaDOS \u00e8 uno dei moduli principali di AmigaOS e si occupa della memorizzazione dei dati su dispositivi come hard disk e floppy disk. Commissionato a MetaComCo da Commodore, AmigaDOS deriva principalmente dal Sistema Operativo TripOS scritto in BCPL ed \u00e8 anche responsabile della gestione di alcuni task particolari che vengono identificati singolarmente con il nome di processo. I processi possono accedere ad alcune funzioni fornite dal modulo AmigaDOS, in particolare quelle legate all'I/O su memorie di massa, a loro volta interfacciate, a basso livello, con AmigaDOS per mezzo di un particolare processo, noto come Amiga FileSystem.\nARexx.\nARexx \u00e8 l'interprete ufficiale AmigaOS del linguaggio REXX di IBM, accluso al sistema operativo a partire dalla versione 2.0, permettendo all'utente di realizzare script di uso generico.\nLa sua caratteristica pi\u00f9 interessante, che a rende unico AmigaOS ed il relativo parco software, \u00e8 la possibilit\u00e0 di pilotare qualsiasi software che integri una \"porta ARexx\" consentendo quindi l'automazione di taluni compiti (si pensi ad esempio alla conversione di un gruppo di immagini da GIF a PNG) e non solo: \u00e8 possibile anche coordinare il lavoro di pi\u00f9 software, svolgendo attivit\u00e0 non previste dai loro stessi autori. Ci\u00f2 di fatto consente di implementare funzionalit\u00e0 aggiuntive al software senza bisogno di modificarne il codice.\nIntuition.\nNome dell'interfaccia grafica (GUI) realizzata inizialmente da Robert J. Mical. Pur essendo nata nel 1985, fu un'interfaccia grafica relativamente moderna basata su mouse, menu, finestre sovrapponibili, eventi e tutto quanto siamo abituati a vedere ancora in Windows, Linux e Macintosh e formulata per prima da Xerox. Il suo merito fu che a quei tempi (1985) l'interfaccia standard dei sistemi personal computer era ancora MS-DOS, basata su un'interfaccia grafica a carattere, ovvero soltanto sulla classica tastiera alfanumerica.\nIntuition comprende i sottomoduli Graphics, Layers, GadTools, ASL, BOOPSI/Reaction, Workbench. Dalla versione 4 di AmigaOS Intuition permette all'utente di cambiare ufficialmente (senza alcun programma di terze parti come avviene su altri sistemi operativi) qualsiasi aspetto dell'interfaccia grafica offrendo all'utente la possibilit\u00e0 di avere un ambiente di lavoro personalizzato e quasi mai uguale a quello di un altro utente.\nWorkbench.\nIl Workbench (\"banco di lavoro\" in inglese) \u00e8 il nome dato all'ambiente desktop disponibile su AmigaOS. Al momento della commercializzazione la defunta Commodore assegn\u00f2 erroneamente il nome Workbench all'intero sistema operativo Amiga, per questo motivo fino alla versione 3.0 di AmigaOS il sistema veniva identificato universalmente come Workbench.\nIl Workbench \u00e8 un programma di sistema, lanciato di solito all'avvio dell'AmigaOS, avente un'interfaccia utente di tipo grafico (GUI). Il Workbench utilizza simboli grafici, detti icone, con cui \u00e8 possibile interagire con l'Amiga FileSystem, cio\u00e8 il file system offerto da AmigaOS.\nTale rappresentazione iconica \u00e8 ottenuta attraverso i file '.info'. Ciascun file, disco e cartella che si ritiene dover essere sempre visibile sul Workbench gode di un file \".info\" personalizzato. Ciascun file contiene sia l'immagine grafica da associare all'elemento del filesystem, sia una serie di informazioni usate da Workbench per visualizzarlo. Relativamente ai file tipizzati, ossia quei file dei quali si conosce il formato, essi vengono visualizzati dal Workbench mediante icone predefinite per mezzo dell'applicazione di sistema \"DefIcons\", il quale permette di associare i tipi di file non solo alle icone, ma anche agli applicativi che devono trattarli, grazie ad un database facilmente estensibile.\nLe versioni del Workbench messe in commercio sono:\nAmiDock.\nIntrodotto con AmigaOS 3.9 ed esteso notevolmente su AmigaOS 4.0, AmiDock \u00e8 una componente fondamentale della GUI del sistema operativo Amiga. AmiDock consente all'utente di creare a piacimento una o pi\u00f9 barre grafiche (chiamate dock) contenenti file, cartelle, dischi e molto altro -come il Dock di macOS dal quale si differenzia per alcune interessanti funzionalit\u00e0-. I dock di AmigaOS infatti possono:\nComponenti addizionali.\nAmigaOS a partire dalla versione 2.0 si dota di alcune interessanti componenti addizionali, e comodit\u00e0 varie che vengono messe \"di serie\" a disposizione dell'utente.\nBoot Menu.\nA partire dall'AmigaOS 2.0 \u00e8 stato reso disponibile, tra gli altri servizi, un boot men\u00f9 accessibile tenendo contemporaneamente premuti entrambi i tasti del mouse all'atto dell'accensione o al reset.\nIl men\u00f9 permette di fare il boot da qualsiasi dispositivo o disco rigido collegato al sistema, e, nelle versioni successive, anche di inibire il caricamento di alcune partizioni rispetto ad altre per nasconderle cos\u00ec al sistema. Amiga non ha limiti riguardo al numero di partizioni, il numero di unit\u00e0 disponibili \u00e8 limitato soltanto dal tipo di interfaccia usata (IDE o SCSI). Pi\u00f9 schede di espansione con bus IDE o SCSI possono essere per\u00f2 collegate contemporaneamente, aumentando il numero di unit\u00e0 disponibili e moltiplicando le possibilit\u00e0 di suddividerle in partizioni.\nDalla versione 3.0 dell'OS, oltre a scegliere da quale dispositivo (floppy o hard disk) fare il boot, e soprattutto da quale partizione, il bootmenu di Amiga permette di monitorare, con una propria procedura di check, le schede montate sul bus Zorro e di segnalare eventuali problemi: una delle caratteristiche pi\u00f9 innovative di AutoConfig, poi ripreso come Plug and play in altri sistemi operativi (Windows 95). L'unica pecca del Bootmenu Amiga \u00e8 che non \u00e8 in grado di effettuare il boot di altri sistemi operativi alternativi disponibili anche per Amiga.\nInfine il Bootmenu permette di cambiare anche la risoluzione dello schermo, senza dover intervenire a posteriori una volta caricato il sistema operativo. La cosa \u00e8 utile nel caso fossero state impostate per errore modalit\u00e0 grafiche che potessero danneggiare il monitor o l'apparecchio televisivo al quale Amiga \u00e8 stato collegato.\nInstaller.\nMentre su altri sistemi operativi la procedura di installazione dei programmi \u00e8 piuttosto laboriosa, confusa, non standardizzata e potenzialmente pericolosa (in quanto potrebbe sovrascrivere file di sistema) Amiga invece si \u00e8 dotata, sin dalla versione 3.0 dell'OS, di un programma di installazione standard chiamato Installer, usato sia per i programmi da installare sulla macchina, sia per aggiornare lo stesso sistema operativo AmigaOS.\nInstaller gestisce le procedure di installazione sotto Amiga e ha alcune caratteristiche davvero interessanti. Completo di localizzazione (ossia della possibilit\u00e0 di usare la lingua madre dell'utente), permette anche di creare nuove directory (anche a mano) qualora il programma in fase di installazione ne faccia richiesta. Offre un comodo Help OnLine (\"Aiuto In Linea\"), presente in ogni livello della fase di installazione, in modo da seguire sempre passo-passo l'utente inesperto. Infine, con una caratteristica ancora ineguagliata in altri sistemi operativi, Amiga Installer permette addirittura di fare una installazione fittizia di prova per verificare in anticipo il buon fine dell'operazione, \"prima\" che l'utente si avventuri in un'installazione effettiva col rischio di trovarsi a possibili incompatibilit\u00e0 con il software gi\u00e0 presente sul sistema.\nInstaller \u00e8 in realt\u00e0 un interprete di linguaggio LISP. Le procedure di installazione Amiga sono file formattati come listati di questo particolare linguaggio informatico.\nInstallerNG.\nInstallerNG \u00e8 la nuova versione di Installer presente su AmigaOS dalla versione 4.x. Questa versione \u00e8 caratterizzata da nuove caratteristiche tra le quali:\nPetunia.\nPetunia \u00e8 il nome dell'emulatore task-based introdotto in AmigaOS a partire dal quarto aggiornamento della versione 4.0 PreRelease.\nPetunia, basato sulla tecnica JIT risiede tra le componenti base di sistema sotto forma di libreria, viene utilizzato da AmigaOS per l'esecuzione di programmi compilati per 68k, in modo che questi ultimi abbiano una resa paragonabile a quella dei programmi compilati per PowerPC.\nPi\u00f9 precisamente AmigaDOS, durante il boot, carica Petunia, il quale resta in attesa di eventuali chiamate 68k da parte di programmi. Nel momento in cui un programma 68k viene eseguito, Petunia controlla una speciale lista, la blacklist, la quale riporta i programmi che Petunia non deve eseguire. Se il programma non \u00e8 riportato nella black list, allora Petunia intercetter\u00e0 le sue chiamate e lo eseguir\u00e0 secondo la tecnica JIT, altrimenti lascer\u00e0 il compito di gestire tale programma all'emulatore integrato in ExecSG. Questo espediente permette di eseguire su AmigaOS i programmi non del tutto compatibili con Petunia -il quale \u00e8 un emulatore che pone l'accento sulla velocit\u00e0 di esecuzione dei programmi 68k, piuttosto che sulla compatibilit\u00e0 di tutto il set di istruzioni della famiglia di processori 68k-, lasciando la loro esecuzione all'emulatore di ExecSG che, operando in modalit\u00e0 interpretativa, permette una migliore compatibilit\u00e0, non solo con l'intero set di istruzioni dei processori 68k, ma anche con chiamate ad interrupt, in modo da offrire una compatibilit\u00e0 anche nei confronti di vecchi driver 68k.\nLa blacklist di Petunia, come da tradizione in AmigaOS, \u00e8 totalmente gestibile e configurabile da parte dell'utente, il quale potr\u00e0 impiegare lo strumento di preferenze \"Compatibility\" (risiedente in SYS:Prefs/) per aggiungere o rimuovere programmi, in modo da avere piena libert\u00e0 decisionale sulla relativa esecuzione dei programmi 68k."}
{"id": "315", "revid": "1516566", "url": "https://it.wikipedia.org/wiki?curid=315", "title": "Agropoli", "text": "Agropoli (\"Aru\u00f2p\u00ebl\u00eb\" o \"Aru\u00f2puli\" in dialetto cilentano) \u00e8 un comune italiano di abitanti della provincia di Salerno in Campania.\nGeografia fisica.\nTerritorio.\nImportante centro costiero situato nel Cilento, alle porte occidentali del Parco nazionale del Cilento, Vallo di Diano e Alburni, sul mar Tirreno all'estremit\u00e0 meridionale del golfo di Salerno. Oltre che dal mar Tirreno, il territorio comunale \u00e8 delimitato dal primo gruppo collinare cilentano a ovest e a sud, che lo separa dai comuni di Ogliastro Cilento, Prignano Cilento, Torchiara e Laureana Cilento, mentre a sud-est il gruppo orografico che culmina nel monte Tresino costituisce il confine con il comune di Castellabate. A nord i declivi collinari digradano nella piana del Sele, in cui il fiume \"Solofrone\" segna i confini coi comuni di Capaccio-Paestum e di Cicerale.\nTrovandosi esattamente al confine fra la pianura del Sele e il territorio cilentano, dal profilo orografico collinare-montuoso, la morfologia del territorio comunale appare diversificata; anche la costa \u00e8 variegata, con un susseguirsi di tratti rocciosi intervallati da strette spiagge sabbiose.\nIl territorio \u00e8 attraversato da diversi corsi d\u2019acqua di modesta o scarsa entit\u00e0, perlopi\u00f9 a regime torrentizio. Il principale \u00e8 il fiume \"Testene\", che nasce dalle alture sovrastanti il comune di Perdifumo.\nPeculiare \u00e8 il rilievo roccioso su cui sorge il centro storico della cittadina, con la caratteristica rupe che affaccia sul porto, da cui deriva il toponimo cittadino di \"Acropolis\" (\"citt\u00e0 posta in alto\", dal greco \"\u1f04\u03ba\u03c1\u03bf\u03c2\" \"akros\", alto, \"\u03c0\u1f78\u03bb\u03b9\u03c2\" \"polis\", citt\u00e0).\nClima.\nLa stazione meteorologica pi\u00f9 vicina \u00e8 quella di Capaccio. In base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a ; quella del mese pi\u00f9 caldo, agosto, \u00e8 di .\nStoria.\nIl territorio di Agropoli \u00e8 stato frequentato a partire dal Neolitico da popolazioni dedite alla caccia e alla pesca.\nAlla foce del fiume Testene in passato c'era una baia, utilizzata dai Greci per scambi commerciali, sia prima che dopo la fondazione della vicina Poseidonia (\"Paestum\"). Sul vicino promontorio, che prese il nome di \"Petra\", a met\u00e0 del VII secolo a.C. venne edificato un tempio dedicato ad Artemide.\nIn epoca romana, a partire dal I secolo a.C. \u00e8 attestata la presenza di un piccolo borgo marittimo, \"Ercula\", in prossimit\u00e0 dell'attuale lungomare San Marco, destinato a servire da approdo anche per la vicina \"Paestum\", il cui porto andava insabbiandosi.\nNelle acque antistanti la piccola insenatura del \"Vallone\", in zona monte Tresino, in passato sono state recuperate dai fondali numerose ancore di pietra (greche, puniche o etrusche), ancore in piombo romane (costituite da ceppi e contromarre), un\u2019anfora di tipo etrusco, anfore vinarie e olearie di epoca romana. Ci\u00f2 \u00e8 prova del passaggio e dell\u2019attracco di navi fin da epoca antichissima, e di una costante frequentazione del sito, fino al IV secolo d.C.. L\u2019approdo del Vallone ha una notevole profondit\u00e0 sottocosta, adatta anche a navi onerarie, ossia da trasporto, lente e panciute, usate per la navigazione costiera.\nIn seguito alle incursioni dei Vandali nel V secolo il borgo, difficilmente difendibile, venne abbandonato dagli abitanti, che si trasferirono sul vicino promontorio.\nTra il 535 e il 553, con la guerra greco-gotica i Bizantini greci vi collocarono una roccaforte, che prese il nome di \"Acropolis\". Alla fine del VI secolo vi si rifugi\u00f2 il vescovo di Paestum per sfuggire ai Longobardi.\nCon l'arrivo di profughi bizantini dalla Lucania Agropoli si ingrand\u00ec e divenne sede di un vescovato.\nNell'882 i Bizantini furono cacciati dai Saraceni, i quali costruirono un \"rib\u00e0t\" (nuova fortificazione): da qui partivano gli attacchi ai paesi vicini fino a Salerno. Nel 915 i Saraceni furono cacciati e Agropoli torn\u00f2 in mano ai vescovi, che intanto si erano stabiliti a Capaccio. I vescovi dominarono la citt\u00e0 per tutta l'epoca medioevale, insieme ai centri di Ogliastro ed Eredita, e ai villaggi di Lucolo, Mandrolle, Pastina, San Marco di Agropoli e San Pietro di Eredita, che componevano il feudo di Agropoli.\nNel 1412 i feudi di Agropoli e Castellabate furono ceduti da papa Gregorio XII al re Ladislao di Durazzo (1386\u00a0\u2013 1414) come parziale pagamento di debiti accumulati nell'arco di alcune guerre. Il 20 luglio 1436 Alfonso V d'Aragona concesse i feudi di Agropoli e Castellabate a Giovanni Sanseverino, gi\u00e0 conte di Marsico e barone del Cilento, che come compenso doveva versare ai vescovi di Capaccio 12 once d'oro l'anno. Solo nel 1443 il re riprese possesso del territorio.\nSuccessivamente Agropoli pass\u00f2 sotto il dominio di diverse casate: tra il 1505 e il 1507 i D'Avalos marchesi del Vasto e, fino al 1552, i Sanseverino. In seguito alla perdita dei suoi possedimenti da parte del principe Ferrante, ultimo rappresentante dei Sanseverino, accusato di tradimento nel 1553, Agropoli pass\u00f2 ai D'Ayerbo d'Aragona, nel 1564 ai Grimaldi, nel 1597 agli Arcella Caracciolo, nel 1607 ai Mendoza, nel 1626 ai Filomarino gi\u00e0 principi di Roccadaspide, nel 1650 ai Mastrillo, che si alternarono per un breve periodo con gli Zazzero d'Aragona. I Sanfelice, duchi di Laureana, conservarono il potere sulla cittadina fino all'abolizione del sistema feudale.\nNel Ottocento Agropoli inizi\u00f2 l'espansione oltre l'antico borgo.\nDal 1811 al 1860 fece parte del circondario di Torchiara, appartenente al distretto di Vallo del Regno delle Due Sicilie.\nDal 1860 al 1927, durante il Regno d'Italia fece parte del mandamento di Torchiara, appartenente al circondario di Vallo della Lucania.\nMonumenti e luoghi d'interesse.\nL'abitato \u00e8 sormontato dal centro storico, che conserva il centro antico, gran parte delle mura e il portale seicentesco. Vi si accede attraverso la caratteristica salita degli \"scaloni\", uno dei pochi esempi di salita a gradoni e la porta monumentale, ben conservata.\nLa porta \u00e8 sormontata da cinque merli, due dei quali sostengono altrettante palle di pietra. Le palle, alternate con altre di cemento e una croce di ferro indicante l'anno 1909, ricordo delle sacre missioni, decorano il parapetto sul ciglio della rupe.\nAl di sopra della porta principale si nota lo stemma marmoreo dei Duchi Delli Monti Sanfelice, ultimi possessori feudali della citt\u00e0 (lo stemma originariamente decorava l'ingresso del Castello).\nL'imponente stemma marmoreo \u00e8 sovrastato da una corona rovinata ed \u00e8 rifinito in basso da un mascherone. Il campo principale ha forma di scudo ed \u00e8 suddiviso in due parti dove sei oche sono unite in due gruppi di tre (in alto allineate, in basso riunite in triangolo), originario emblema dei Sanfelice, e una croce, che era il simbolo della famiglia estinta Delli Monti. \nLa porta \u00e8 parte integrante della cinta muraria, costruita in pietra locale e composta da due bracci, uno meridionale e uno settentrionale che si imperniano sul Castello e si concludono sullo strapiombo della \"Rupe\", difesa naturale dagli invasori.\nIl muro di protezione degli scaloni \u00e8 ornato da merli con estremit\u00e0 sferica che richiamano i merli della porta ed una croce di ferro indicante l'anno 1909, ricordo delle sacre missioni.\nAttorno alle mura del castello si trova un fossato largo e profondo, ora distinguibile sul lato verso il borgo, mentre \u00e8 quasi scomparso il dislivello sul lato orientale a causa dei lavori agricoli e dei cedimenti del terreno avutisi nel corso dei secoli.\nIl castello presenta l'aspetto assunto dopo le ristrutturazioni d'et\u00e0 aragonese (XV secolo d.C.) che devono aver notevolmente ampliato l'originario impianto, a forma triangolare. L'interno del castello \u00e8 occupato dalla piazza d'armi e da edifici addossati sui lati settentrionale e orientale. La piazza, oggi adibita a giardino e a teatro all'aperto, non \u00e8 frutto di un riempimento artificiale, ma poggia sulla roccia inglobata a suo tempo nelle mura del castello, mentre sul lato settentrionale si trova la \"Sala dei francesi\", cos\u00ec chiamata a ricordo della sosta del drappello delle truppe francesi nel periodo napoleonico.\nIl castello di Agropoli \u00e8 legato a due personaggi: Luisa Sanfelice, personaggio minore della rivoluzione napoletana del 1799, la cui vicenda umana ispir\u00f2 il romanzo di Alexandre Dumas (padre), \"La San Felice\", e la scrittrice francese Marguerite Yourcenar, che lo menzion\u00f2 nel racconto \"Anna, soror\".\nLa torre, in stile veneziano, fu costruita nel 1929, \u00e8 visibile dal lungomare ed \u00e8 posto sull'estremit\u00e0 del centro storico delimitando il limite della \"Rupe\".\nPosto accanto al convento francescano qui sorto fin dal 1230, questa torre, di forma quadrangolare, risultava in posizione strategica, comunicando a Nord col Castello e con la Torre di San Marco, mentre a Sud con la torre costruita a Trentova e con quella di Punta Tresino (rientrante nel territorio del comune di Castellabate). Di oggi restano ruderi.\nDopo anni di attivit\u00e0 la fornace declin\u00f2, fino a cessare la sua attivit\u00e0 nel 1970.\nNell'ultimo ventennio del XVI secolo la chiesa \u00e8 visitata da vescovi o da loro rappresentanti, che vi osservano l'altare maggiore (ricostruito nel 1714 e nel 1875, con tela raffigurante S. Antonio tra S. Bartolomeo e S. Gaetano di Tiene); inoltre, gli altari dedicati ai SS Pietro e Paolo (dal 1742), al Crocifisso (dal 1905), alla Santissima Concezione (dal 1698; dal 1875: fam. Troise), alla Madonna dell'Arco (1875: fam. Vecchio, tela con Madonna tra S. Francesco di Paola e S. Carlo Borromeo), al Rosario (1742, con confraternita e tela con Misteri; 1771, con porta sulla strada; 1875: tre statue entro nicchie con Madonna del Rosario tra S. Lucia e S. Rosa e, inoltre, tavola antica della Vergine della piet\u00e0), a S. Giuseppe (1742, 1771, insieme a S. Gennaro, fam. Storti; 1875: fam. Rosa, tela con la Vergine tra S. Giuseppe e S. Gennaro), a S. Antonio di Padova (dal 1583: altare, 1698: altare, 1875: gi\u00e0 delle famiglie Magnoni e Del Baglivo), a Sant'Antonio Abate (dal 1612; 1875: sepoltura della famiglia Rotolo, tavola con S. Antonio abate e tela piccola con Santissima Trinit\u00e0). L'edificio, che possiede tre campane, tre porte inclusa la principale, ha avuto bisogno di recenti e lunghi restauri. Ad unica navata, ha il coro, il pulpito e i confessionali.\nAnche questa chiesa \u00e8 documentata soprattutto a partire dal 1583, quando si accerta nella stessa l'esistenza di una confraternita. Nella visita apostolica del 1612 la chiesa risulta edificata di recente, provvista di un confessionale e della sepoltura per i marinai. La sagrestia ed una tela sono riscontrate nel 1742 e si specifica che \u00e8 stata costruita con i contributi degli uomini di mare. Oltre al campanile con due campane, all'organo, al pulpito ed all'orologio, non mancano nel 1875 l'altare ed il presbiterio in marmo, quest'ultimo munito di balaustra e cancello in ottone, ed una \"statua a telaio\". Troviamo, inoltre, nel 1905, una statua in legno e tre porte. Alcuni anni dopo (1913) viene interdetta insieme ad altre, perch\u00e9 occupata da soldati per la pioggia torrenziale.\nTuttavia durante il secondo conflitto mondiale la statua sar\u00e0 tolta dal suo piedistallo per dare bronzo alla patria. L'attuale monumento risale al 20 novembre 1985.\nFu inaugurato il 9 dicembre 1973, invece, il monumento dei caduti in mare di Agropoli. \u00c8 composto da una grande ancora posta su un piedistallo di marmo, e alla base i nomi dei caduti i mare durante le guerre.\nLa baia di \"Trentova\" prende il nome dallo scoglio omonimo. Il nome deriva dal fatto che secondo la leggenda furono trovate nelle grotte sotto la roccia trenta uova di gabbiano o di tartaruga marina. Qui si trovano bar, lidi ed attrezzature turistiche.\nAccanto alla baia di Trentova c'\u00e8 una piccola baia detta di \"San Francesco\", dal nome del monastero sovrastante e dallo scoglio sito in mezzo al mare, riconoscibile per la croce posta sull'estremit\u00e0 superiore.\nVerso nord si estende una lunga spiaggia attraversata da diversi torrenti che arriva alla zona archeologica di Paestum.\nPer il quinto anno consecutivo la citt\u00e0 di Agropoli \u00e8 Bandiera Blu.\nSociet\u00e0.\nEtnie e minoranze straniere.\nAl 31 dicembre 2007 ad Agropoli risultavano residenti 809 cittadini stranieri. Le nazionalit\u00e0 sono:\nReligione.\nLa maggioranza della popolazione \u00e8 battezzata di fede cristiana, appartenenti principalmente alla Chiesa cattolica; il comune appartiene alla diocesi di Vallo della Lucania che comprende sette parrocchie.\nCulto di San Francesco d'Assisi.\nLa comunit\u00e0 cattolica locale \u00e8 legata al culto del patrono d\u2019Italia per il suo passaggio presso Agropoli in una o due riprese (1219, probabilmente anche 1222). \nAl passaggio del santo nel borgo cilentano \u00e8 legata una leggenda che narra di una predica ai pesci: si racconta che il frate, giunto in barca, cerc\u00f2 di predicare alla popolazione locale; rendendosi conto tuttavia dell'indifferenza alle sue parole decise di ritirarsi in preghiera presso uno sperone roccioso sulla costa, affiorante dal mare a poca distanza dalla spiaggia di Trentova. Come si legge in uno scritto dello storico Costantino Gatta del 1732,\nA celebrazione dell'evento sullo scoglio \u00e8 stata installata una croce ben visibile da mare e da terra. Sulla roccia che sovrasta lo scoglio della predica, inoltre, fu fondato (pare per sua espressa volont\u00e0) un convento con annessa chiesa, la cui data di ultimazione risale al 1230, quattro anni dopo la sua morte. La chiesa, distrutta dall\u2019incuria del tempo, venne riedificata, consacrata e riaperta al culto nell\u2019ottobre del 1974, mentre l'edificio che ospitava il convento oggi \u00e8 una struttura ricettiva.\nTradizioni e folclore.\nIl 24 luglio si svolge una caratteristica celebrazione cattolica in onore della Madonna di Costantinopoli, protettrice dei pescatori. La statua della Madonna viene portata in processione dalla chiesa omonima fino al porto; da qui la funzione prosegue in mare, su imbarcazioni pavesate, dopo il tramonto.\nCultura.\nMusei.\nDal 2011 \u00e8 presente un piccolo Antiquarium comunale presso il \"Palazzo Civico delle Arti\", una costruzione del centro risalente al 1892. I reperti, attraverso i quali si ripercorre tutta la storia dell\u2019abitato, coprono un arco cronologico piuttosto ampio, dalla protostoria al medioevo.\nTeatro.\nIl CineTeatro comunale Eduardo De Filippo \u00e8 stato inaugurato nel dicembre del 2014, a 30 anni dalla scomparsa del grande attore, regista e drammaturgo napoletano al quale \u00e8 intitolato. La sua sala dispone di 476 posti a sedere. Viene proposta annualmente una stagione teatrale. La prima stagione teatrale \u00e8 stata inaugurata dalla Compagnia di teatro di Luca De Filippo, figlio di Eduardo, il 25 novembre 2015, che ha portato in scena la commedia Non ti pago!, un classico del teatro eduardiano. Nella stessa stagione teatrale \u00e8 stato ospitato anche Luigi De Filippo, figlio di Peppino De Filippo, che con la sua compagnia ha fornito una magistrale interpretazione de \u201cIl berretto a sonagli\u201d di Luigi Pirandello. La direzione artistica delle stagioni teatrali \u00e8 di Pierluigi Iorio.\nCucina.\nLa cucina locale riflette le caratteristiche della cucina cilentana, costituita sia da piatti di terra (pasta, verdure, latticini, salumi) sia da piatti di mare (pesce, crostacei, molluschi).\nTipico prodotto di Agropoli sono le alici che vengono preparate secondo molte ricette tradizionali: \"\"mbuttunate\" (imbottite, ripiene), \"arreganate\"\" (cio\u00e8 condite con l\u2019origano), \"marinate\" o \"salate\"; comuni anche ad Agropoli le rinomate alici di \"menaica\" di Pisciotta, che prendono il nome dalla tecnica con cui vengono pescate, utilizzando cio\u00e8 la \"men\u00e0ica\" o \"men\u00e0ide\", un tipo di rete a maglia larga.\nAltro prodotto tipico \u00e8 il fico bianco D.O.P., cos\u00ec detto per la colorazione chiara della buccia dei frutti, una volta essiccati; i fichi in genere vengono ulteriormente lavorati e trasformati in specialit\u00e0 quali i \"fichi pelati\" (ricoperti da un velo di zucchero), i \"fichi 'mbaccati\" (cotti al forno, infarciti di mandorle tostate, aromatizzati con semi di finocchio o buccia di agrumi e con foglie di alloro, e in genere disposti a mo' di spiedini); \"fichi al cioccolato\" (glassati con cioccolato, in genere fondente).\nGeografia antropica.\nFrazioni.\nLo statuto di Agropoli non menziona frazioni. Secondo il 14\u00ba Censimento, le localit\u00e0 abitate sono:\nEconomia.\nAttualmente le attivit\u00e0 economiche principali sono il turismo, il commercio e i servizi; in passato tale ruolo spettava alla pesca e all'agricoltura. \u00c8 presente anche l'industria, con quaranta piccole aziende, che danno lavoro a circa persone.\nL'economia locale si basa sulle attivit\u00e0 del terziario, alle quali si affianca un sistema di microimprese artigiane legate in prevalenza all'edilizia ed a piccole produzioni manifatturiere per lo pi\u00f9 rivolte al mercato locale, e un insieme di piccole imprese agricole a conduzione familiare. Secondo l'ISTAT le attivit\u00e0 del terziario, istituzioni, commercio ed altri servizi, sono il 47% del totale, quelle del secondario, industria ed artigianato, il 13%, quelle del primario, agricoltura e pesca, il 40%.\nTurismo.\nIl turismo ad Agropoli \u00e8 tra le attivit\u00e0 pi\u00f9 redditizie. In inverno vi sono persone, d'estate pi\u00f9 del doppio, grazie a turisti italiani e stranieri. La ricettivit\u00e0 alberghiera \u00e8 composta da \"Bed and breakfast\" e hotel di media categoria sul lungomare.\nAgricoltura.\nIl parco nazionale del Cilento ha il maggior numero di produzioni recentemente riconosciute dal Ministero dell'Agricoltura. Ai marchi Denominazione di Origine Controllata (DOC) e Indicazione Geografica Tipica (IGT) dei vini di produzione locale, si aggiunge la produzione di olio extravergine di oliva (DOP) e di liquori vari.\nQuanto agli altri prodotti tipici della zona, oltre alla mozzarella di Bufala Campana DOP, alla mozzarella vaccina \"co' a mortedda\" al cacioricotta di capra cilentana e al \"caciocavallo\" tipico, vanno ricordati il miele, il carciofo di Paestum (IGP), il cece di Cicerale, il fagiolo di Controne, il fico bianco del Cilento; rinomata anche la produzione dolciaria di fichi secchi e al cioccolato.\nInfrastrutture e trasporti.\nStrade.\nIl principale asse stradale di accesso al territorio comunale \u00e8 la Strada Provinciale 430/a con uscite agli svincoli di \"Agropoli Nord\" e \"Agropoli Sud\".\nLa Strada statale 18 Tirrena Inferiore lambisce il territorio attraversando la frazione nord-orientale di Mattine.\nLe strade regionali e provinciali per i collegamenti con i comuni limitrofi sono:\nFerrovie.\nLa stazione di Agropoli-Castellabate, posta sulla ferrovia Tirrenica Meridionale, \u00e8 servita da un discreto numero di treni sia regionali che a medio-lunga percorrenza.\nPorti.\nIl porto di Agropoli \u00e8 un porto turistico-peschereccio di IV classe. Con circa 1.100 posti barca, \u00e8 il primo porto del Cilento ed uno dei maggiori a Sud di Salerno.\nIl porto \u00e8 ricavato all\u2019interno dell\u2019insenatura che si apre a sud di Punta del Fortino ed \u00e8 costituito da un molo di sopraflutto a gomito orientato rispettivamente per N e per NE lungo 572 metri, da una banchina di riva, con ampio piazzale retrostante, lunga 327 metri e da un molo di sottoflutto orientato per NNW lungo 159,43. L\u2019imboccatura del porto ha un\u2019ampiezza di 145 metri ed il successivo bacino di evoluzione ha un diametro di 165 metri; i fondali per l\u2019atterraggio e l\u2019evoluzione nel bacino variano dai 6 ai 5 metri. Ogni ormeggio \u00e8 dotato di sistemi di fornitura energetica, idrica, sanitaria e antincendio. Nel porto sono presenti anche servizi igienici e bagni per disabili, docce e una sala lavanderia.\nLa citt\u00e0 \u00e8 collegata nei mesi estivi agli altri maggiori porti delle coste campane mediante il servizio aliscafi \"Metr\u00f2 del Mare\".\nMobilit\u00e0 urbana.\nLa rete di trasporti su autobus \u00e8 gestita dall'azienda Giuliano Bus, che si avvale anche del parco mezzi della precedente azienda di autoservizi locale (\"SCAT s.r.l.\") recentemente inglobata. Vengono forniti due servizi circolari urbani dalla zona centro (rispettivamente per le zone \"Madonna del Carmine/Fuonti\" e \"Moio/Baia di Trentova\"), mentre la periferia a nord dell'abitato (zona \"San Marco/Mattine\") \u00e8 servita mediante linee extraurbane in direzione Paestum/Capaccio/Giungano.\nDal 2011 \u00e8 presente un terminal bus in via Salvo D\u2019Acquisto per l'interscambio con le linee extraurbane.\nAmministrazione.\nAltre informazioni amministrative.\nIl comune fa parte dell'Unione dei comuni Alto Cilento.\nSport.\nImpianti sportivi.\nI principali impianti sportivi della citt\u00e0 sono:\nCalcio.\nLa squadra calcistica di maggior rilievo della citt\u00e0 \u00e8 l'Unione Sportiva Agropoli, che milita nell'Eccellenza campana. L'U.S. Agropoli disputa le partite di casa allo Stadio Raffaele Guariglia.\nLa citt\u00e0 \u00e8 anche sede di altre manifestazioni calcistiche, principalmente la competizione giovanile \"Torneo Internazionale Citt\u00e0 di Agropoli\", che si svolge nella settimana di Pasqua.\nPallacanestro.\nLa principale compagine cestistica locale \u00e8 arrivata a partecipare alla serie A2, sotto la denominazione di Polisportiva Basket Agropoli, nelle stagioni 2015-16 (in cui arriv\u00f2 a disputare i play-off) e 2016-17. Al termine di tale stagione, conclusasi con la retrocessione, per problemi economici scelse di cedere il titolo sportivo che le avrebbe permesso la partecipazione alla serie B alla Napoli Basket (2016) e cambi\u00f2 denominazione in \"New Basket Agropoli\", ripartendo dalla serie D. La societ\u00e0 attualmente milita in Serie C Gold maschile. Le partite di casa si giocano al Pala Di Concilio.\nAtletica.\nL'Associazione Sportiva Atletica Libertas Agropoli, fondata nel 1986, \u00e8 la pi\u00f9 importante societ\u00e0 d'atletica comunale e ha ottenuto risultati rilevanti anche al di fuori del contesto locale. La \"Libertas Agropoli\" \u00e8 inoltre promotrice di eventi sportivi legati al territorio, su tutti la \"Agropoli Half Marathon\", in programma ogni primavera, e la \"Transmarathon\", in programma ogni anno alla fine del mese di agosto.\nDall'1 al 3 giugno 2018 presso lo stadio Raffaele Guariglia si sono disputati i \"Campionati Italiani Juniores e Promesse\". Tra il 21 e il 23 giugno del 2019 si sono svolti presso la medesima struttura i \"Campionati Italiani Allievi\", assurti agli onori delle cronache per il record italiano U20 nel salto in lungo fatto registrare dall'allora sedicenne Larissa Iapichino.\nCiclismo.\nPer il ciclismo, nel 1984 Agropoli \u00e8 stata sede di arrivo di una tappa del Giro d'Italia, vinta da Urs Freuler, e nel 2013 \u00e8 stata sede di passaggio della terza tappa, Sorrento-Marina D'Ascea, vinta da Luca Paolini. Nel 2018, Agropoli \u00e8 stata ancora sede di passaggio dell'ottava tappa, Praia a Mare-Montevergine di Mercogliano, vinta da Richard Carapaz."}
{"id": "321", "revid": "610351", "url": "https://it.wikipedia.org/wiki?curid=321", "title": "Anno europeo delle persone con disabilit\u00e0", "text": "Con decisione del 3 dicembre 2001 il Consiglio dell'Unione europea ha proclamato il 2003 anno europeo delle persone con disabilit\u00e0 con l'obiettivo di:"}
{"id": "322", "revid": "1543377", "url": "https://it.wikipedia.org/wiki?curid=322", "title": "Anno", "text": "Un anno indica un periodo di tempo pari approssimativamente a quello impiegato dalla Terra per completare la sua orbita attorno al Sole. Stando alla definizione astronomica, un anno dovrebbe essere diviso in 365 giorni, 6 ore, 9 minuti e 9,54 secondi: questo \u00e8 quello che viene chiamato \"anno siderale\" o \"anno astrale\".\nPer motivi pratici, nel tempo si sono utilizzate altre definizioni. In particolare, al fine di ricondurre l'anno a un numero intero di giorni, nel calendario gregoriano (dove un anno \u00e8 suddiviso in 12 mesi) si definisce anzitutto un anno pari a 365 giorni (detto anno civile o anno comune), introducendo i cosiddetti \"anni bisestili\" della durata di 366 giorni, per correggere la discrepanza con l'anno siderale.\nL'anno \u00e8 un'unit\u00e0 di misura del tempo non accettata dal sistema internazionale di unit\u00e0 di misura, dove si preferisce utilizzare i secondi, proprio a causa del fatto che l'anno non \u00e8 costante in valore oltre a non essere direttamente riconducibile al numero di giorni.\nPer estensione, il termine \"anno\" si applica al periodo orbitale di qualsiasi pianeta; in tal caso \"anno\" viene fatto seguire da un aggettivo inerente al pianeta a cui si riferisce (ad esempio: \"anno marziano\" per riferirsi ad un anno del pianeta Marte).\nStoria.\nGi\u00e0 nel II secolo a.C. Ipparco di Nicea, astronomo e matematico greco, calcol\u00f2 che la durata dell'anno era di 365 giorni, 5 ore, 55 minuti e 12 secondi.\nAnno del calendario.\nIl calendario cerca di adeguarsi all'anno tropico, poich\u00e9 le stagioni sono determinate da questo tipo di anno.\nPer ragioni pratiche l'anno del calendario \u00e8 composto da un numero intero di giorni. Nel calendario attualmente in uso della societ\u00e0 occidentale, il calendario gregoriano, gli anni hanno 365 giorni. Allo scopo di tenerlo sincronizzato con l'anno tropico, ogni quattro anni il calendario conta 366 giorni.\nLa principale eccezione al calendario gregoriano \u00e8 il calendario islamico, un calendario lunare senza anni bisestili, nel quale le ricorrenze si spostano attraverso le stagioni.\nAnni astronomici.\nIn astronomia, vengono definiti diversi tipi di anno:\nAnno siderale.\nDefinisce il periodo in cui la Terra completa una rivoluzione della propria orbita, misurata relativamente a un insieme di punti di riferimento (come le stelle fisse). La sua durata media \u00e8 di 365,256363051 giorni (365 d 6 h 9 min 10 s). La reale durata dell'anno varia, in quanto il movimento della Terra \u00e8 influenzato dalla gravit\u00e0 della Luna e degli altri pianeti.\nAnno tropico.\nIl periodo in cui la Terra completa una rivoluzione, con riferimento alla struttura formata dall'intersezione tra l'eclittica (il piano su cui orbita la Terra) e il piano dell'equatore (il piano perpendicolare all'asse di rotazione della Terra). A causa della precessione degli equinozi, questa struttura arretra leggermente lungo l'eclittica, rispetto alle stelle fisse. Come conseguenza, l'anno tropico \u00e8 leggermente pi\u00f9 breve di quello siderale. La sua durata media corrisponde a 365,24218967 giorni (365 d 5 h 48 min 46,98 s).\nAnno anomalistico.\nIl periodo in cui la Terra completa una rivoluzione della sua orbita rispetto ai suoi apsidi. L'orbita terrestre \u00e8 ellittica; i punti estremi dell'ellisse, chiamati apsidi, sono:\nA causa dell'interferenza gravitazionale degli altri pianeti, la forma e l'orientamento dell'orbita non sono fissi, e gli apsidi si spostano lentamente rispetto ai punti di riferimento. Per questo, l'anno anomalistico \u00e8 leggermente pi\u00f9 lungo dell'anno siderale. In media 365,259635864 giorni (365 d 6 h 13 min 52 s).\nAnno eclittico.\nSi definisce anno eclittico (o anno draconico) il periodo impiegato dal Sole (come viene visto dalla Terra) per completare una rivoluzione con riferimento a un nodo lunare, dell'orbita della Luna (il punto in cui l'orbita lunare interseca l'eclittica). Questo periodo \u00e8 associato con le eclissi: avviene solo quando sia il Sole che la Luna sono vicini a uno di questi nodi; quindi le eclissi avvengono entro circa un mese ogni mezzo anno eclittico. Ci sono quindi due stagioni eclittiche ogni anno. La durata media dell'anno eclittico \u00e8 di giorni.\nCiclo completo lunare.\nSimilarmente all'anno eclittico, viene definito un periodo in cui il Sole (come viene visto dalla Terra) completa una rivoluzione con riferimento al perigeo dell'orbita lunare. Questo periodo, poco citato nella letteratura astronomica, \u00e8 associato con la dimensione apparente della Luna piena, e anche con la durata variabile del mese sinodico. La durata di questo periodo \u00e8 di 411,78443029 giorni (411 giorni 18 ore 49 min 34 s).\nAnno gaussiano.\nDura 365,2568983 giorni, ed \u00e8 derivato dalla \"costante gravitazionale gaussiana\" che viene espressa in unit\u00e0 del sistema solare.\nAnno giuliano.\nBase del calendario gregoriano, aveva una durata di 365,25 giorni.\nAnno besseliano.\nL'anno besseliano: \u00e8 un anno tropico che inizia quando il Sole raggiunge la longitudine eclittica di 280\u00b0. Tale longitudine viene sempre raggiunta attorno al 1\u00ba gennaio. Prende il nome dall'astronomo e matematico del XIX secolo Friedrich Bessel.\nSimbolo.\nSebbene non esista un simbolo ufficiale nel Sistema internazionale di unit\u00e0 di misura (SI), essendo tale unit\u00e0 di misura non contemplata da tale sistema, gli standard NIST SP811 e ISO 80000-3:2006 propongono il simbolo a, con i multipli ka, Ma, Ga, rispettivamente per 10, 10, 10 anni. Nel SI a \u00e8 inoltre il simbolo per l'ara (un'unit\u00e0 di misura dell'area), ma si ritiene che ci sia sufficiente distanza semantica per evitare confusione. In ogni caso, l'uso delle abbreviazioni inglesi \"kya\", \"mya\", \"gya\" \u00e8 fortemente sconsigliato nella geofisica moderna."}
{"id": "330", "revid": "775372", "url": "https://it.wikipedia.org/wiki?curid=330", "title": "Alan Kay", "text": "Biografia.\nFormazione.\nSi laurea in matematica e biologia molecolare presso l'Universit\u00e0 del Colorado a Boulder; consegue un master e un dottorato presso l'Universit\u00e0 dello Utah.\nCarriera.\nAlan Kay \u00e8 inventore del linguaggio di programmazione Smalltalk, \u00e8 uno dei padri della programmazione orientata agli oggetti. Inoltre ha concepito il computer portatile, ha inventato le interfacce grafiche moderne, ha contribuito a creare ethernet ed il modello client-server.\nMolte delle sue invenzioni sono state concepite presso il Palo Alto Research Center (PARC) della Xerox, dove ha lavorato dal 1970 al 1981 come ricercatore. Al PARC Kay studi\u00f2 tra le altre cose come i bambini apprendessero di pi\u00f9 attraverso immagini e suoni che non attraverso il solo testo; dunque svilupp\u00f2 un ambiente grafico che si rivel\u00f2 eccezionalmente flessibile e congeniale per i bambini. Alcune tecnologie derivate da questo lavoro, per esempio Squeak, sono ancora adesso considerate \"futuristiche\".\nDopo undici anni al PARC, Kay \u00e8 stato per tre anni capo ingegnere all'Atari (1981-1984) poi \u00e8 stato assunto dalla Apple, dove ha lavorato fino al 1997, quando ha avviato una collaborazione con la Walt Disney.\nNel 2001 ha fondato il Viewpoints Research Institute, di cui \u00e8 presidente. \u00c8 consulente della Hewlett Packard.\nVita privata.\nSpostato dal 1983 con la sceneggiatrice Bonnie MacBird.\nOnorificenze.\nNel 2004 Alan Kay ha ricevuto:\nIl 15 giugno 2007 ha ricevuto la laurea honoris causa dall'Universit\u00e0 di Pisa."}
{"id": "332", "revid": "751106", "url": "https://it.wikipedia.org/wiki?curid=332", "title": "Aix galericulata", "text": "L'anatra mandarina (Aix galericulata ) \u00e8 un uccello anseriforme appartenente alla famiglia degli Anatidi. \u00c8 una delle anatre pi\u00f9 famose per l'elegante bellezza, tenuta in grande stima dal popolo cinese dove ha influenzato l'arte e la cultura nel corso dei secoli.\nEtimologia.\nIl nome del genere \"Aix\" \u00e8 un nome greco menzionato da Aristotele: si riferisce a un uccello, e significa \u00abpiccola oca\u00bb, \u00absvasso\u00bb, \u00abanatra\u00bb, anche se \u00e8 un termine tuttora indefinito. Il termine indicante la specie, \"galericulata\", deriva dal latino \"galericulum\" e significa \u00abparrucca\u00bb, \u00abfinto cappello\u00bb, \u00abcappuccio\u00bb, in riferimento al fluente ciuffo e alle lunghe penne delle guance posseduti dai maschi di questa specie che, abbinati, formano una struttura che ricorda un cappuccio o una sorta d'elmo.\nDescrizione.\n\u00c8 una piccola e compatta anatra lunga 41-49 cm, ha un peso medio sui 440-570 g e un'apertura alare di 65-75\u00a0cm.\nConosciuta semplicemente con il termine di \u00abmandarina\u00bb, i maschi hanno una livrea splendida resa ancor pi\u00f9 evidente per le note e strane \u00abvele\u00bb laterali di colore arancio-mattone (con piccolo bordino superiore biancastro) che si estendono verticalmente. Tale struttura particolare origina da una notevole espansione della porzione interna della dodicesima penna remigante. Questa espansione, molto caratteristica, ha proprio una forma che ricorda una vela, con una curva dorsale e una punta rivolta cranialmente. Tali penne espanse si osservano quando l'anatra \u00e8 posata e non si apprezzano quando l'animale vola perch\u00e9 portate appiattite contro il corpo. I maschi di anatra mandarina sono molto differenti dagli altrettanto, ma diversamente, variopinti maschi dell'unica altra specie appartenente al medesimo genere: l'anatra sposa (\"Aix sponsa\"). Il piumaggio nuziale del maschio (questa specie effettua la muta d'eclissi) \u00e8 vivacemente variopinto; ha colorazione arancione a livello di testa e guance. Sui lati della testa e del collo, le penne formano una larga gorgiera allargata sui lati dove le voluminose penne aranciate presentano delle lineette centrali appuntite leggermente pi\u00f9 chiare che formano un caratteristico disegno a \u00abpioggia di scintille cadenti di fuochi d'artificio\u00bb. Il capo ha il vertice che parte dall'attaccatura dorsale del becco con penne iridescenti verdi, continua con penne blu, da met\u00e0 testa prosegue con penne arancio-rosso mattone e termina con un abbondante ciuffo posteriore verde-bluastro che assieme alle penne guanciali arancioni costituisce una sorta di voluminoso cappuccio variopinto erettile. Nella parte dorso laterale della testa, dal livello dell'occhio in \u00absu\u00bb, vi \u00e8 un'ampia fascia bianca, che inizia sfumata in arancione chiaro vicino al becco, che prosegue ad arco lungo il collo lateralmente e si riduce, procedendo posteriormente, in una sottile striscia che si sdoppia in due strisce parallele soprattutto quando il ciuffo \u00e8 eretto. Verdi e blu-brune sono anche le penne copritrici dorsali. Vi \u00e8 una striscia multipla posta alla base delle \u00abvele\u00bb arancioni che \u00e8 bianca-nera e blu (con una parte blu che si vede maggiormente a \u00abvele\u00bb spiegate); sempre le \u00abvele\u00bb sono bordate posteriormente di nero e anteriormente, per un tratto partendo dalla base, di nero e bianco (con il nero adeso all'arancio della vela). Il petto ha colorazione blu-viola cangiante e lateralmente continua con due righe trasversali bianche seguite da due pi\u00f9 ampie strisce trasversali nere. I fianchi sono color \"beige\"-arancio sfumati e vermicolati di chiaro, la coda leggermente puntuta \u00e8 verde-bruno cupo dorsalmente e bianca latero-ventralmente (sottocoda). Il petto, dopo la parte blu-viola, continua con una parte bianca candida che inizia a punta dividendo parzialmente proprio la parte blu-viola e che prosegue per tutto il ventre fino al sottocoda. L'ala \u00e8 bruno nerastra con specchio alare verdastro cangiante e bordo posteriore allo specchio alare bianco. Il sottoala \u00e8 scuro, bruno marrone, alquanto uniforme. Il becco, piuttosto piccolo, \u00e8 colore rosso vivo con unghia color carnicino. Le zampe sono arancioni. L'occhio ha iride bruno scura. Quando \u00e8 in volo la voluminosa cresta-ciuffo, a forma d'elmo, \u00e8 portata adesa al collo.\nLa femmina presenta una livrea grigio-bruna, con una macchia bianca sotto la gola e una sottile riga, sempre bianca, che ingloba l'occhio. Una riga trasversale bianca pu\u00f2 essere presente vicino alla base del becco. Il petto e i fianchi presentano una punteggiatura bianco-crema, il ventre \u00e8 bianco, le ali sono pi\u00f9 scure, il becco \u00e8 grigiastro con base rossastro-scura e le zampe sono colore grigio con sfumature giallastre. Le femmine di anatra mandarina e anatra sposa sono, a un'osservazione grossolana, simili tra loro. Le femmine di mandarina sono per\u00f2 complessivamente pi\u00f9 pallide, hanno specchi alari pi\u00f9 verdognoli (invece che blu-viola), in proporzione hanno occhi leggermente pi\u00f9 grandi e dolci, privi di colorazione giallastra sulla rima palpebrale, e il bianco che circonda l'occhio limitato a un sottile anello che prosegue verso la nuca con una sottile linea bianca. Il piumaggio eclissale del maschio \u00e8 simile a quello della femmina.\nBiologia.\nQuest'anatra \u00e8 maggiormente attiva nelle ore che precedono l'alba e al crepuscolo, mentre passa gran parte della giornata a oziare tra la vegetazione delle rive o appollaiata su rami o tronchi emergenti dalle acque. Nonostante in Asia continentale l'anatra mandarina abbia comportamenti schivi e timidi, si adatta alla presenza umana quando indisturbata.\nAlimentazione.\nLa dieta \u00e8 costituita principalmente da piante e semi e viene integrata con lumache, insetti, rane e piccoli pesci; \u00e8 pi\u00f9 vegetariana nel periodo invernale.\nRiproduzione.\nIl corteggiamento, in questa specie, \u00e8 fortemente sincronizzato e le coppie sono maggiormente inclini a pavoneggiarsi reciprocamente a confronto della \u00abcugina\u00bb americana. Il corteggiamento ha generalmente luogo nel periodo di massima attivit\u00e0 giornaliera (mattino presto-tramonto) quando la luce \u00e8 fioca oppure durante il giorno, ma in luoghi riparati dalla vegetazione, probabilmente per non attirare troppo l\u2019attenzione di potenziali predatori. Il maschio, durante il corteggiamento, ha movenze impettite, torace espanso, porta la testa indietro sulla schiena con le penne della testa erette, i ciuffi laterali della faccia estesi lateralmente e le penne delle \u00abvele\u00bb ben dispiegate. Mentre le femmine si occupano dell'incubazione delle uova, i maschi possono avere comportamenti promiscui accompagnandosi a eventuali altre femmine. I legami di coppia vengono generalmente sciolti durante la cova anche se alcune coppie possono rimanere unite anche successivamente. Entrambe le specie appartenenti al genere \"Aix\" prediligono nidificare in cavit\u00e0 d'albero sopraelevate ad altezze che possono arrivare ai 15 metri. I nidi possono tuttavia venire ubicati anche in ceppi, radici o tronchi caduti d'albero e raramente sul terreno sotto cespugli o tronchi e ramaglie. I nidi artificiali, a cassetta nido, vengono ben accettati e utilizzati sia da questa specie che dalla \u00abcugina\u00bb americana. La deposizione avviene in primavera e la covata \u00e8 costituita solitamente da 9-15 uova di colore crema-\"beige\" traslucide.\nQuesta specie, come la cugina americana, pu\u00f2 praticare il parassitismo intraspecifico. Alcune femmine, infatti, depongono le loro uova nel nido di altre femmine; questi nidi possono arrivare a contenere anche alcune decine di uova. La cova dura circa 30-33 giorni e i piccoli seguono la madre gettandosi dal nido tentando di planare estendendo al massimo il corpo e le zampette palmate.\nGli anatroccoli di anatra mandarina hanno colorazione simile a quella degli anatroccoli di germano reale (\"Anas platyrhynchos\"), ma si differenziano da questi e dai simili anatroccoli dell'anatra sposa (\"Aix sponsa\") per avere tonalit\u00e0 di marrone meno cupe e maggiormente bruno-cannella e per avere gli occhi, in proporzione, piuttosto grandi. I giovani sono simili alle femmine e raggiungono l'indipendenza a circa 45-60 giorni d'et\u00e0.\nI maschi emettono dei vocalizzi che sono dei fischiettii non molto forti; le femmine, invece, possono emettere vocalizzi lamentosi e ripetuti, versi simili al chiocciare o richiami pi\u00f9 forti, nitidi e acuti che ricordano i vocalizzi delle folaghe (\"Fulica atra\").\nDistribuzione e habitat.\nL'anatra mandarina \u00e8 ampiamente diffusa in Cina, Russia, Corea e Giappone, anche se negli ultimi 200 anni ha subito una riduzione a causa della distruzione degli habitat dove viveva, della caccia e delle catture che ha subito; non \u00e8 comunque considerata specie a rischio.\nNei paesi europei la specie \u00e8 stata introdotta a causa di fughe accidentali o volontarie inselvatichendosi in diversi paesi: Belgio, Germania, Svizzera, Austria, Polonia, area del Mar Nero e Gran Bretagna, dove vive la popolazione extra-asiatica pi\u00f9 numerosa. Piccole popolazioni isolate, inselvatichite, sono presenti anche negli Stati Uniti d'America.\nIn Italia la specie \u00e8 registrata in Piemonte e Lombardia come inselvatichita, svernante e occasionalmente (2014, 2016) nidificante, in particolare in provincia di Varese.\nLa specie frequenta vallate fino a 1500 metri d'altitudine, dimostrando una preferenza per piccole isole, corsi d'acqua che supportano abbondante vegetazione emergente e boschi che presentano laghetti al loro interno. In autunno e inverno le anatre mandarine sono maggiormente attratte da paludi o fiumi pi\u00f9 aperti e dalle risaie. Anche se pi\u00f9 raramente, possono frequentare anche estuari o lagune salmastre.\nRapporti con l'uomo.\nL'anatra mandarina \u00e8 stata importata in Inghilterra, dalla Cina, prima del 1745 e si \u00e8 qui, pi\u00f9 recentemente, insediata e stabilita a causa di liberazioni e fughe dalla cattivit\u00e0. La popolazione naturalizzata di anatre mandarine inglesi occupava inizialmente la parte sud-orientale dell'Inghilterra, ma si \u00e8 ampliata notevolmente negli ultimi decenni. In alcune zone dell'Inghilterra la specie sopravvive solo se riceve un'integrazione alimentare artificiale; inoltre essa deve competere con gli scoiattoli grigi (\"Sciurus carolinensis\") soprattutto per le cavit\u00e0 di nidificazione.\nLa popolazione inglese \u00e8 comunque passata dalle circa 500 unit\u00e0 del 1950 ai circa 3000 esemplari del 1988 e, nonostante le introduzioni di specie esotiche non siano da favorire, . Inoltre, le anatre mandarine, contrariamente ad altre specie esotiche, non sembrano competere troppo negativamente con le specie inglesi autoctone. La popolazione asiatica continentale ha abitudini migratorie svernando, a latitudini pi\u00f9 basse, nella Cina orientale; tutte le altre popolazioni, quella giapponese e la introdotta inglese in particolare, sono per lo pi\u00f9 sedentarie.\nIn passato l'anatra mandarina era l'anatra pi\u00f9 numerosa di estese zone del proprio areale, ma \u00e8 stata drasticamente ridotta, con la contemporanea grave frammentazione del proprio habitat, nel corso dello scorso secolo. Il declino della popolazione russa si \u00e8 avuto a causa delle grandi deforestazioni delle foreste vallive, per colpa della navigazione dei fiumi, per l'inquinamento industriale e per l'irrazionale caccia praticata durante la stagione riproduttiva e la migrazione della specie. Il declino della popolazione russa \u00e8 stato in qualche modo contrastato grazie alla riduzione della navigazione sui corsi d'acqua a partire dal 1980 e grazie al recupero selettivo delle foreste.\nLe foreste cinesi primarie, dove le anatre mandarine si riproducevano, sono state completamente distrutte tra il 1911 e il 1928. Tale deforestazione non ha risparmiato neppure gli importanti terreni di caccia imperiali della foresta del Tung Ling. Un incalcolabile numero di anatre mandarine sono state catturate ed esportate; le catture invernali di massa possono essere state un importante fattore di declino della specie, anche se il governo cinese ha bandito l'esportazione gi\u00e0 a partire dal 1975.\nLa popolazione asiatica di questa specie era stimata essere nel 1992 di circa 70.000 esemplari; di questi 15.000 risiedevano in Cina, 5000 in Russia e Corea e addirittura 50.000 in Giappone. In Giappone le anatre mandarine erano state decimate dalla caccia eccessiva, ma la specie ha successivamente risposto alla successiva protezione messa in atto a partire dal 1947. Osservazioni pi\u00f9 recenti fanno presumere che la popolazione invernale cinese, che si raduna nel sud della Cina, sia presumibilmente attorno ai 30.000 esemplari. Comunque tutti i dati non recenti, riguardanti la presenza di questa specie, sono probabilmente sovrastimati e andrebbero aggiornati.\nLa splendida anatra mandarina \u00e8 uno degli uccelli acquatici maggiormente diffusi e allevati negli allevamenti amatoriali e nei laghetti ornamentali di tutto il mondo. In cattivit\u00e0 sono stati ottenuti e continuano a ottenersi soggetti con colorazioni mutate che non raggiungono mai la bellezza degli esemplari con livrea ancestrale. Quest'anatra pu\u00f2 arrivare a vivere circa 10 anni in natura e circa il doppio in cattivit\u00e0."}
{"id": "333", "revid": "599013", "url": "https://it.wikipedia.org/wiki?curid=333", "title": "Approssimazione di Stirling", "text": "In matematica l'approssimazione di Stirling o formula di Stirling o formula approssimata di Stirling \u00e8 un'approssimazione per fattoriali grandi. Deve il suo nome al matematico scozzese James Stirling (1692-1770).\nLa formulazione corretta \u00e8:\nche viene scritta spesso come:\nPer valori elevati di \"n\" il secondo membro della formula fornisce una buona approssimazione di \"n\"! che si pu\u00f2 calcolare rapidamente e facilmente. Ad esempio la formula per 30! fornisce l'approssimazione 2,6452\u00a0\u00d7\u00a01032, mentre un valore pi\u00f9 preciso \u00e8 2,6525\u00a0\u00d7\u00a01032; in questo caso si ha una discrepanza minore dello 0,3%, pi\u00f9 precisamente:\nStime elementari.\nUna stima elementare per il fattoriale si pu\u00f2 ricavare tramite una tecnica di somma parziale. Sia formula_4 un intero, allora\ndove formula_8 e formula_9 sono la parte intera e la parte frazionaria di formula_10. \nSegue che\nche, passando all'esponenziale, diventa\nDerivazione.\nLa formula, come pure la stima dell'errore, pu\u00f2 essere derivata sviluppando il logaritmo naturale del fattoriale\ne per espressioni come questa si pu\u00f2 utilizzare la formula di Eulero-Maclaurin.\nTale formula di approssimazione pu\u00f2 essere espressa in forma logaritmica:\no ancora, applicando le propriet\u00e0 dei logaritmi all'ultimo termine:\nLa costante formula_16 o formula_17 vale approssimativamente 0,918938533204673, arrotondata alle 15 cifre decimali.\nLa formula si pu\u00f2 ottenere anche attraverso ripetute integrazioni per parti. Il termine principale dell'espressione pu\u00f2 ottenersi applicando il metodo dello steepest descent.\nDerivazione alternativa.\nUna formula alternativa per formula_18 usando la funzione Gamma \u00e8\n(come si pu\u00f2 vedere attraverso ripetute integrazioni per parti). Effettuando il cambio di variabile formula_20 si ha\nApplicando il metodo di Laplace si ottiene:\ne si ricava nuovamente la formula di Stirling,\nDifatti ulteriori correzioni si possono ottenere utilizzando il metodo di Laplace. Per esempio, espandendo all'ordine successivo, il metodo di Laplace fornisce\ne d\u00e0 la formula di Stirling con un ulteriore ordine\nUna versione dell'analisi complessa di questo metodo \u00e8 di considerare formula_26 come un coefficiente della serie di Taylor della funzione esponenziale formula_27, calcolato con la formula integrale di Cauchy:\nL'integrale di linea pu\u00f2 essere approssimato utilizzando il metodo dello steepest descent con un'appropriata scelta del raggio del contorno formula_29. La porzione dominante dell'integrale vicino al punto di sella \u00e8 successivamente approssimato dall'integrale reale e dal metodo di Laplace, mentre la parte rimanente pu\u00f2 essere maggiorata per avere un termine d'errore.\nVelocit\u00e0 di convergenza e stima dell'errore.\nPi\u00f9 precisamente si ha\ncon\nIn effetti la formula di Stirling \u00e8 una approssimazione della seguente serie (ora chiamata serie di Stirling):\nQuando formula_33, l'errore della serie troncata \u00e8 asintoticamente uguale al primo termine omesso. Questo \u00e8 un esempio di sviluppo asintotico.\n\u00c8 chiamata serie di Stirling anche quella dello sviluppo asintotico del logaritmo:\nIn questo caso si dimostra che l'errore che si commette troncando la serie ha lo stesso segno e al pi\u00f9 la grandezza del primo termine omesso.\nFormula di Stirling per la funzione gamma.\nLa formula di Stirling si pu\u00f2 applicare (non sempre) anche alla funzione gamma, la funzione che estende il fattoriale al campo complesso, denotata con le seguenti scritture\ne definita per tutti i numeri complessi eccetto gli interi non positivi. Se formula_36 allora\nIntegrando per parti ripetutamente si ottiene lo sviluppo asintotico\ndove \"B\"\"n\" \u00e8 l'n-esimo numero di Bernoulli. La formula vale per |\"z\"| sufficientemente grande quando formula_39, con \u03b5 positivo, con un termine di errore del tipo formula_40 quando si usano i primi \"m\" termini dello sviluppo.\nUna versione convergente della formula di Stirling.\nPer ottenere una versione convergente della formula di Stirling bisogna valutare\nUn modo per far questo si serve di una serie convergente di fattoriali crescenti. Se scriviamo formula_42, si trova\ndove\nDa qui si ottiene una versione della serie di Stirling\nche converge quando formula_47.\nStoria.\nLa formula venne scoperta per la prima volta da de Moivre (1667-1754) nella forma\nIl contributo di Stirling consiste nell'aver dimostrato che la costante di proporzionalit\u00e0 \u00e8 uguale a formula_49.\nVersioni pi\u00f9 precise sono state ottenute da Binet."}
{"id": "334", "revid": "125716848", "url": "https://it.wikipedia.org/wiki?curid=334", "title": "Accelerazione", "text": "In fisica, in primo luogo in cinematica, laccelerazione \u00e8 una grandezza vettoriale che rappresenta la variazione della velocit\u00e0 nell'unit\u00e0 di tempo. In termini differenziali, \u00e8 pari alla derivata rispetto al tempo del vettore velocit\u00e0. Nel SI l'unit\u00e0 di misura del modulo dell'accelerazione \u00e8 il m/s\u00b2, ovvero metro al secondo quadrato. Le derivate temporali della velocit\u00e0 di ordine superiore al primo vengono studiate nel moto vario.\nQuando non specificato, per \"accelerazione\" si intende l\"accelerazione traslazionale\", sottintendendo che lo spostamento a cui si fa riferimento \u00e8 una traslazione nello spazio. Il termine, \"accelerazione\", infatti, pu\u00f2 essere utilizzato con un significato pi\u00f9 generale per indicare la variazione di una velocit\u00e0 in funzione del tempo. Ad esempio, nella descrizione del moto rotatorio, per definire l\"accelerazione di rotazione\" si usano l'accelerazione angolare e l'accelerazione areolare.\nDefinizione.\nL'accelerazione di un punto materiale \u00e8 la variazione della sua velocit\u00e0 rispetto al tempo. Il modo pi\u00f9 immediato per quantificare tale variazione consiste nel definire l\"accelerazione media\" formula_1 come il rapporto tra la variazione di velocit\u00e0 formula_2 al tempo finale formula_3 e iniziale formula_4 posseduta dall'oggetto, e l'intervallo finito di tempo formula_5 di durata del moto:\nUn modo preciso per caratterizzare l'accelerazione si ottiene considerando la velocit\u00e0 in ogni istante di tempo, ovvero esprimendo la velocit\u00e0 in funzione del tempo e, ove la funzione \u00e8 continua, calcolandone la derivata. Si definisce in questo modo l\"accelerazione istantanea\":\nSi tratta del limite per l'intervallo di tempo tendente a zero del rapporto incrementale che definisce l'accelerazione media:\nL'accelerazione media coincide con l'accelerazione istantanea quando quest'ultima \u00e8 costante nel tempo (formula_9), e si parla in tal caso di \"moto uniformemente accelerato\".\nNel moto del punto materiale su una curva, il vettore accelerazione in un punto \u00e8 orientato verso la concavit\u00e0 della traiettoria in quel punto. Pu\u00f2 succedere che durante il moto il vettore velocit\u00e0 cambi soltanto in direzione e verso, restando costante in modulo, come ad esempio nel caso di moto circolare uniforme. La componente del vettore accelerazione nella direzione del moto \u00e8 in questo caso nulla, e il vettore \u00e8 quindi radiale (perpendicolare alla traiettoria). Data una traiettoria curvilinea arbitraria e continua, per individuare la direzione ed il verso dell'accelerazione di un oggetto che la percorre si utilizza il metodo del cerchio osculatore.\nIn un contesto pi\u00f9 formale, sia formula_10 la lunghezza di un arco della curva percorsa dall'oggetto in moto. Se formula_11 \u00e8 lo spostamento dell'oggetto nel tempo formula_12, la norma della velocit\u00e0 istantanea nel punto formula_13 \u00e8 la derivata dello spostamento rispetto al tempo:\ncon il vettore velocit\u00e0 che \u00e8 quindi scritto come:\ndove formula_16 \u00e8 il vettore unitario tangente alla curva. Il modulo dell'accelerazione istantanea \u00e8 allora:\ned il vettore accelerazione \u00e8 dato da:\ndove formula_19 \u00e8 la curvatura e si sono evidenziate la componente in direzione del moto e la componente in direzione perpendicolare, con formula_20 vettore unitario normale alla curva. In generale \u00e8 possibile introdurre una terna di versori ortonormali, detta triedro di Frenet, costituita ortogonalizzando i vettori velocit\u00e0, accelerazione ed un terzo vettore, generato dal prodotto vettoriale dei primi due. I versori cos\u00ec generati prendono il nome di \"versore tangente\", \"normale\" e \"binormale\". L'accelerazione giace sempre, per costruzione, nel piano individuato dal versore tangente e da quello normale. La geometria differenziale sfrutta il triedro di Frenet per permettere di calcolare in ogni punto la curvatura e la torsione della traiettoria.\nComponenti dell'accelerazione.\nIn uno spazio a tre dimensioni si pu\u00f2 scrivere l'accelerazione come:\ndove formula_22, formula_23 e formula_24 sono i versori del sistema di riferimento cartesiano utilizzato. Poich\u00e9, nella sua definizione generale, l'accelerazione \u00e8 il vettore che quantifica la variazione di direzione e modulo della velocit\u00e0, data una traiettoria qualsiasi, \u00e8 sempre possibile scomporre l'accelerazione del corpo in una componente ad essa tangente, detta \"accelerazione tangenziale\", e in una componente perpendicolare, detta \"accelerazione normale\":\nL'accelerazione tangenziale descrive il cambiamento in norma della velocit\u00e0, mentre quella normale \u00e8 associata alla variazione della direzione della velocit\u00e0.\nSapendo che la velocit\u00e0 lineare formula_26, che \u00e8 sempre tangente alla traiettoria, \u00e8 legata alla velocit\u00e0 angolare formula_27 dalla relazione:\ndove formula_29 denota il prodotto vettoriale, formula_27 la velocit\u00e0 angolare e formula_31 il raggio di curvatura della traiettoria nel punto considerato. Pertanto formula_26 \u00e8 ortogonale al piano formato da formula_27 e da formula_31, e viceversa, il vettore formula_27 \u00e8 ortogonale al piano formato da formula_26 e da formula_31, cio\u00e8 dal piano sul quale avviene il moto.\nData una traiettoria formula_38 giacente in un piano, e tracciato per un punto formula_39 in moto il cerchio osculatore, ovvero la circonferenza tangente in ogni istante alla traiettoria in \"formula_39\", la quale approssima al meglio la traiettoria in quel punto, si trova che:\ndove formula_42 \u00e8 l'accelerazione angolare. Considerando la derivata del vettore velocit\u00e0 formula_43, si ha:\nEguagliando quanto ottenuto dalle equazioni precedenti e identificando i termini si ha che le componenti sono:\nIn due dimensioni il versore normale \u00e8 univocamente determinato, mentre in tre dimensioni bisogna specificarlo; infatti, esso risulta parallelo al raggio del cerchio osculatore.\nMoto rettilineo.\nDa quanto mostrato segue inoltre che se la componente normale dell'accelerazione \u00e8 nulla, allora il moto si svolge su una retta; infatti, la direzione del vettore velocit\u00e0 \u00e8 costante, e dato che la velocit\u00e0 \u00e8 sempre tangente alla traiettoria, quest'ultima \u00e8 rettilinea. Nel caso in cui l'accelerazione tangenziale sia costante si ha un moto rettilineo uniformemente accelerato. Se, invece, anche la componente tangenziale dell'accelerazione sia nulla, il vettore velocit\u00e0 \u00e8 allora costante e si ha un moto rettilineo uniforme.\nMoto circolare.\nViceversa, se a essere costante \u00e8 la componente normale la traiettoria risulter\u00e0 circolare. In questo caso, essa prender\u00e0 il nome di \"accelerazione centripeta\" perch\u00e9 punta istante per istante verso il centro della circonferenza. Se l'accelerazione angolare, quindi anche l'accelerazione tangenziale, \u00e8 costante, si ha un moto circolare uniformemente accelerato. Invece, nel caso di moto circolare uniforme l'accelerazione angolare \u00e8 nulla, per cui l'accelerazione si riduce alla sola componente centripeta, pertanto la velocit\u00e0 angolare sar\u00e0 costante nel tempo. \nAccelerazioni apparenti.\nUn osservatore solidale a un sistema di riferimento non inerziale sperimenter\u00e0 delle accelerazioni apparenti. Per il teorema delle accelerazioni di Coriolis, le accelerazioni apparenti dall'osservatore sono due: la prima detta \"accelerazione centrifuga\", avente modulo e direzione identici all'accelerazione centripeta, ma con verso opposto, e la seconda che prende il nome di \"accelerazione complementare\", o \"accelerazione di Coriolis\", il cui valore \u00e8: \nSignificato geometrico.\nL'accelerazione media si rappresenta con il grafico velocit\u00e0-tempo, dal quale si comprende come l'accelerazione media sia uguale alla pendenza della retta che congiunge i punti iniziale e finale del grafico velocit\u00e0-tempo in cui andiamo a calcolare la media.\nL'accelerazione istantanea \u00e8 la tangente alla curva velocit\u00e0-tempo nel punto fissato, cos\u00ec come \u00e8 il significato geometrico della derivata prima. Essa \u00e8 quindi uguale alla pendenza della retta tangente alla curva nel punto in cui viene calcolata.\nAttraverso lo studio della curva nel grafico velocit\u00e0-tempo si possono ricavare ulteriori importanti informazioni: dall'angolo che la tangente forma con l'asse del tempo si evince che l'accelerazione \u00e8 negativa se la tangente forma un angolo superiore ai 90 gradi con l'asse delle ascisse, \u00e8 positiva se rimane sotto i 90 gradi mentre \u00e8 nulla se la tangente \u00e8 parallela all'asse. Inoltre, si noti come a valori positivi della curva accelerazione-tempo corrispondano valori crescenti della curva velocit\u00e0-tempo. Poich\u00e9 l'accelerazione \u00e8 la derivata seconda della posizione, si pu\u00f2 anche ricavare l'andamento della relazione accelerazione-tempo anche studiando la concavit\u00e0 del grafico.\nAccelerazione nei sistemi di punti materiali.\nSe gli formula_47 punti materiali di un sistema sono in movimento, solitamente, la posizione del centro di massa varia. Pertanto, nell'ipotesi in cui la massa totale formula_48 sia costante, l'accelerazione del centro di massa sar\u00e0:\ndove formula_50 la quantit\u00e0 di moto totale del sistema e formula_51 \u00e8 la sommatoria delle forze esterne."}
{"id": "336", "revid": "125491413", "url": "https://it.wikipedia.org/wiki?curid=336", "title": "Antonio Fogazzaro", "text": "Fu nominato senatore del Regno d'Italia nel 1896. Dal 1901 al 1911 fu pi\u00f9 volte tra i candidati al Premio Nobel per la letteratura, che tuttavia non vinse.\nBiografia.\nNasce a Vicenza, nella casa al numero civico 111 dell'attuale corso Fogazzaro, da Mariano, industriale tessile, e da Teresa Barrera, in un'agiata famiglia di tradizioni cattoliche: lo zio paterno Giuseppe era prete e una sorella del padre, Maria Innocente, era suora nel convento di Alzano, presso Bergamo. Antonio scriver\u00e0 di s\u00e9 stesso: \u00abDicono che sapessi leggere prima dei tre anni, che fossi un \"enfant prodige\", antipatico genere. Infatti ero poco vivace, molto riflessivo, avido di libri. Mio padre e mia madre mi istruivano con grande amore. Avevo un carattere sensibile, ma chiuso\u00bb.\nNel maggio 1848, nelle giornate della prima guerra di indipendenza, la madre lo porta con la sorella minore Ina a Rovigo: Vicenza \u00e8 insorta e prepara la sua difesa contro la reazione dell'Imperial regio Esercito austro-ungarico. Il padre Mariano e lo zio prete don Giuseppe partecipano ai preparativi della citt\u00e0, ma sar\u00e0 tutto vano e il 10 giugno l'esercito di Radetzky entra in Vicenza.\nConcluse gli studi elementari nel 1850: scriver\u00e0 poi di non avere \u00abmai studiato con gran zelo quello che dovevo studiare, anche da ragazzetto leggevo con avidit\u00e0 ogni sorta di libri dilettevoli; per il vero studio non avevo nessun entusiasmo. Leggevo poi malissimo, in fretta e furia, disordinatamente [...] Il mio libro prediletto erano le \"M\u00e9moires d'Outre-tombe\" del Chateaubriand. Andavo pazzo dell'autore; m'innamoravo fantasticamente di \"Lucile\" del Chateaubriand, come pi\u00f9 tardi mi innamorai di \"Diana Vernon\", un'eroina di Walter Scott\u00bb.\nNel 1856 inizia a frequentare il liceo; tra i suoi professori \u00e8 il poeta Giacomo Zanella: \u00abFu lui che mi fece innamorare di Heinrich Heine. Io non vedevo, non sognavo pi\u00f9 che Heine\u00bb. Non si crea amici fra i suoi compagni di scuola: \u00abPassavo per aristocratico, reputazione che ho poi avuto pi\u00f9 o meno dappertutto per il mio esteriore freddo, riservato e soprattutto per il mio odio della trivialit\u00e0\u00bb ed \u00e8 un adolescente timido e romantico: \u00abLe mie fantasie amorose erano sempre tanto fervide quanto aeree: mi figuravo di avere un'amante ideale, un essere sovrumano come Chateaubriand descrive la sua \"Silfide\". Con le signore ero di un imbarazzo, d'una timidezza, di una goffaggine straordinarie\u00bb.\nScrive modeste poesie d'occasione, conservate in un suo quaderno e in lettere familiari, come una \"Campana a stormo\", del 1855, o \"La Rassegnazione\", del 1856.\nTerminato il liceo nel 1858, i suoi interessi lo spingerebbero verso studi di letteratura ma trova l'opposizione del padre, che non trova in lui capacit\u00e0 letterarie e intende farne un avvocato. Iscritto all'Universit\u00e0 di Padova, tra alcune lunghe malattie e la stessa chiusura d'autorit\u00e0 dell'Universit\u00e0 nel 1859 a causa delle proteste studentesche contro il regime austriaco, Antonio perde due anni di studi. Nel novembre del 1860 la famiglia Fogazzaro si trasferisce a Torino e Antonio \u00e8 iscritto alla facolt\u00e0 di giurisprudenza dell'Universit\u00e0 sabauda. Studia poco e malvolentieri, frequenta pi\u00f9 spesso i caff\u00e8, giocando al biliardo, che le aule dell'Universit\u00e0 e perde anche la fede cattolica; scrisse poi di aver provato allora \u00abuna certa soddisfazione come per aver rotto una catena pesante; sentivo per\u00f2 anche un lontano dubbio di errare. Lo provai specialmente la prima Pasqua che passai senza Sacramenti. So di avere passato delle ore di grande agitazione interna, passeggiando per il giardino deserto del Valentino\u00bb.\nContinua a scrivere poesie e il giornale \"Universo\" ne pubblica alcune nel 1863: si ricordano \"Campana del Mezzogiorno\", \"Nuvola\", \"Ricordanza del Lago di Como\"; si laurea nel 1864 con voti modesti. Nel novembre dell'anno successivo la famiglia si trasferisce a Milano e Antonio svolge il proprio praticantato presso uno studio legale.\nFogazzaro conosceva fin dall'infanzia la famiglia vicentina dei conti Valmarana; rivide in particolare la giovane Margherita gi\u00e0 a Torino nel 1862 e poi durante le vacanze degli anni successivi, finch\u00e9 i Valmarana resero visita a Milano alla famiglia Fogazzaro nel 1866, in quella che doveva essere la preparazione a una richiesta di fidanzamento, avvenuta qualche mese dopo. I due giovani si sposarono il 31 luglio 1866 a Vicenza, da poco occupata dalle truppe italiane a seguito della terza guerra di indipendenza, e pochi mesi prima che il Veneto entrasse ufficialmente a far parte del Regno d'Italia.\nIl suo lavoro di collaboratore svogliato di uno studio legale non gli permette di mantenere se stesso e la moglie senza il soccorso economico della sua famiglia di origine. A Milano conosce Abbondio Chialiva, un vecchio carbonaro che lo introduce nell'ambiente letterario degli scapigliati, scrittori che, come Emilio Praga, i fratelli Arrigo e Camillo Boito, Iginio Ugo Tarchetti, cercavano, consapevoli del provincialismo letterario italiano, nuove strade nell'arte, rifacendosi alle tradizioni romantiche tedesche e francesi. Si lega in particolare con Arrigo Boito ma non far\u00e0 mai parte di quella corrente che, per quanto confusa e velleitaria, appariva troppo ribelle ai suoi occhi di borghese conservatore e intimamente conformista.\nNel 1868 supera gli esami di abilitazione alla professione di avvocato; scrive allo zio Giuseppe il 21 maggio: \u00abEccomi avvocato; bell'affare per i miei futuri clienti! Intanto metto il Codice Civile in disponibilit\u00e0, mando la Procedura in licenza e condanno il Codice Penale alla reclusione\u00bb. Pensa infatti di dedicarsi ancora alla poesia; nel 1869 nasce Gina, la prima figlia, e intanto comincia a lavorare a un romanzo e a un poemetto in versi.\n\"Miranda\".\nFogazzaro invi\u00f2 al padre il manoscritto del poemetto \"Miranda\" il 3 dicembre 1873: \u00abA me pare buono e in certe parti, devo dirtelo? molto buono, ma sono il primo a convenire che tutti gli autori, sino a' pi\u00f9 ladri, hanno la stessa opinione delle cose proprie\u00bb. Anche al padre, che \u00e8 deputato del collegio di Marostica al Parlamento italiano, l'opera pare \u00abbella, bellissima [...] ho divorato i tuoi versi tutti d'un fiato [...]\u00bb e ricerca un editore che la pubblichi, ricevendo tuttavia solo rifiuti, tanto da far pubblicare il libro a proprie spese nel 1874.\nSollecit\u00f2 giudizi da un letterato di fama come Gino Capponi che, non si sa con quanto spirito di circostanza, ne d\u00e0 una valutazione lusinghiera ma riceve, il 15 giugno 1874, un giudizio netto e severo dal grande critico, e collega al Parlamento, Francesco de Sanctis:\n\"Miranda\" si compone di tre parti: \"La lettera\", \"Il libro di Miranda\" e \"Il libro di Enrico\" svolgendo la vicenda di un amore irrealizzato: in Enrico, Fogazzaro avrebbe voluto rappresentare la figura di un giovane poeta estetizzante e troppo egoista per amare altri fuori di s\u00e9 stesso, un figlio del suo tempo visto nel lato pi\u00f9 negativo, mentre in Miranda \u00e8 raffigurata una ragazza\u00a0\u2013 come scrive il Gallarati Scotti (\"Vita di A. F.\") - \u00abnata tutta dal sogno, anima e corpo, e dei sogni ha perci\u00f2 il pallore e l'inconsistenza. I suoi piedi non toccano terra e il suo cuore, in fondo, non batte con violenza, come chi ami in questo mondo reale un uomo reale [...] essa ci commuove per quel tanto del mondo interiore che del suo poeta che si accende in lei. Ma non appena essa si muove come un personaggio che \u00e8 centro di un piccolo intreccio di avvenimenti [...] noi sentiamo che essa non ha mai avuto vita vera\u00bb.\nSe non ai critici e ai letterati, quella poesia piacque per\u00f2 al pubblico dei lettori dei quali solleticava l'allora dominante spirito sentimentale e Fogazzaro ne trasse incoraggiamento per proseguire nella via intrapresa della scrittura letteraria.\n\"Valsolda\".\nDue anni dopo, nel 1876, esce la raccolta di versi \"Valsolda\", legata alla omonima localit\u00e0 sul lago di Lugano, presso una piccola casa editrice milanese, giacch\u00e9 il maggior editore dell'epoca, il Treves, rifiuta di pubblicarla. Questa volta, all'insuccesso critico si somma la delusione del pubblico, che in quei versi non trova il tono sentimentale di \"Miranda\", che tanto era piaciuto agli spiriti romantici del tempo; in \"Valsolda\" Fogazzaro privilegia la nota paesistica ma il suo verseggiare, pur immaginoso e musicale, \u00e8 privo di note personali, ha un che di accatto dilettantesco: vi si trova del Prati e dello Zanella, dell'Aleardi, dell'Hugo e del Heine, ma la poesia \u00e8 assente.\nEra intanto ritornato alla fede cattolica; scriver\u00e0 anni dopo che a questo passo un influsso decisivo aveva avuto un libro di Joseph Gratry, la \"Philosophie du Credo\":\n\u00abVolevo aver fede, riposarmi, ristorarmi in Dio, sola pace sicura, e tante volte non potevo. Incominciai a leggere con desiderio e speranza; ero molto commosso quando chiusi il libro\u00bb.\n\"Malombra\".\nFu forse la consapevolezza di non avere nelle sue corde l'espressione poetica a spingerlo verso la prosa. Iniziato nella seconda met\u00e0 degli anni settanta, nel 1881 esce il suo primo romanzo, \"Malombra\". Protagonista \u00e8 Marina di Malombra, bella e psicotica nipote del conte Cesare d'Ormengo, nel cui palazzo vive dopo la morte dei genitori. Qui trova casualmente un biglietto scritto nei primi anni dell'Ottocento da un'antenata\u00a0\u2013 moglie infelice del padre del conte d'Ormengo e amante di un certo Renato\u00a0\u2013 Cecilia Varrega, che invitava chi avesse trovato il suo messaggio a vendicarla contro i discendenti del marito.\nPuntualmente Marina, che si considera una reincarnazione della disgraziata Cecilia, consumer\u00e0 la vendetta, facendo morire lo zio Cesare e uccidendo lo scrittore Corrado Silla, a sua volta considerato come la reincarnazione dell'amante di Cecilia. In una notte tempestosa, Marina scomparir\u00e0 nelle oscure acque del lago.\nI protagonisti del romanzo, Marina e Corrado, sono figure che Fogazzaro riprender\u00e0 pressoch\u00e9 in tutti i suoi romanzi successivi: Marina \u00e8 la donna bella, aristocratica, sensuale ma inafferrabile, inquieta e nevrotica; Corrado Silla \u00e8 l'intellettuale ispirato da importanti ideali che vorrebbe realizzare, ma ne \u00e8 impedito dalle lusinghe del mondo e dall'inettitudine che lui stesso sente come fondamento del proprio essere.\nNel romanzo, percorso da un'atmosfera morbosa di occultismo, sensualit\u00e0 e morte, Fogazzaro introduce personaggi umoristici e generosi (il segretario del conte e sua figlia Edith, di casta purezza) o macchiettistici, come la contessa Fosca e il figlio Nepo. L'utilizzo del dialetto nei dialoghi di alcuni personaggi e il cogliere l'umana cordialit\u00e0 della provincia lombarda attenua la tensione di mistero e d'imminente tragedia che agita la vicenda.\nIl libro, che mostra anche gli interessi spiritisti dello scrittore, suscit\u00f2 reazioni contrastanti. Criticato da Salvatore Farina e da Enrico Panzacchi, fu parzialmente lodato da Giovanni Verga, che lo defin\u00ec \u00abuna delle pi\u00f9 alte e delle pi\u00f9 artistiche concezioni romantiche che siano comparse ai nostri giorni in Italia\u00bb. Anche Giuseppe Giacosa lo descrisse come \u00abil pi\u00f9 bel libro che siasi pubblicato in Italia dopo \"I promessi sposi\"\u00bb, ma le maggiori riviste letterarie non lo citarono nemmeno.\nLa vicenda \u00e8 ambientata sulle rive del lago del Segrino, un piccolo lago della Brianza comasca. Il palazzo, invece, \u00e8 l'antica villa Pliniana sul Lago di Como, che Fogazzaro visit\u00f2 e che con la sua lugubre atmosfera costitu\u00ec una delle principali fonti di ispirazione del romanzo. La versione cinematografica di Mario Soldati (1942), uno dei capolavori del cinema italiano, venne girata nella stessa villa Pliniana.\n\"Daniele Cortis\".\nSi conosce con esattezza il periodo di composizione del successivo romanzo, il \"Daniele Cortis\", indicato dallo stesso scrittore: iniziato il 30 maggio 1881, fu compiuto l'11 marzo 1884. In tale periodo Fogazzaro ebbe una relazione, che si prolungher\u00e0 per una decina d'anni, con Felicitas Buchner, una bavarese istitutrice dei figli del cognato dello scrittore, vissuta da entrambi con forti sensi di colpa, fra sensualit\u00e0 e volont\u00e0 misticheggianti, che si riflette nello stesso intreccio del romanzo.\nProtagonista \u00e8 un deputato cattolico che si propone la costituzione di un nuovo partito nel panorama dell'Italia del tempo, una democrazia cristiana che raccolga l'adesione dei tanti cattolici alla vita politica\u00a0\u2013 vietata allora dal \"Non expedit\" papale\u00a0\u2013 e abbia a capo un uomo di alte qualit\u00e0 intellettuali e morali. Il tentativo si rivela un fallimento, come un fallimento \u00e8 la vicenda d'amore del Cortis con la cugina Elena, sposata a un personaggio indegno, che si conclude con la rinuncia in nome di un amore sublimato nel sacrificio e nella lontananza degli amanti.\nNel romanzo Fogazzaro esprime, per bocca del suo protagonista, le proprie convinzioni politiche: \u00abIo lascer\u00f2 dunque la Camera, augurando che vi entrino presto degli uomini sciolti dalle superstizioni e dalle ignoranze di un certo individualismo liberale, che si crede alla testa dell'umanit\u00e0, e non s'accorge di passare alla coda; non si accorge di aver lavorato utilmente s\u00ec, a distruggere tante cose, ma di aver lavorato non per s\u00e9, sibbene per uno molto pi\u00f9 forte, molto pi\u00f9 potente, che ora, trovando le vie sgombre, arriva e se lo piglia lui il mondo, e lascer\u00e0 forse a simili liberali qualche prato d'Arcadia e poche pecore. Questi uomini penetrati dal futuro, questa gente positiva, verr\u00e0 alla Camera, convinta, a differenza di altri retori e mitologi, che nel lungo lavoro di rinnovamento sociale cui le forme moderne della produzione impongono, il migliore strumento sar\u00e0 una monarchia forte, sciolta da qualunque legame con qualunque chiesa, ma profondamente rispettosa del sentimento religioso\u00bb.\nIl libro ebbe successo e il Giuseppe Giacosa, che lo propose all'editore torinese Casanova per la pubblicazione, scrisse a Fogazzaro che \u00ab [...] \"Daniele Cortis\" va per la strada del trionfo. Quanti lo leggono ne sono entusiasti; io me lo rilessi e me lo gustai deliziosamente: ho inteso Verga esclamare leggendolo: questo non \u00e8 solamente il primo romanziere d'Italia ma dei primissimi in Europa\u00bb.\n\"Il mistero del poeta\".\nNel 1887 comparve una mediocre raccolta di novelle e poesie, \"Fedele e altre novelle\"; l'11 aprile di quell'anno mor\u00ec il padre: la figura di Mariano Fogazzaro rivivr\u00e0 nel protagonista del suo migliore romanzo, \"Piccolo mondo antico\" da cui \u00e8 tratto l'omonimo film del 1941 ad opera di Mario Soldati, che ne consacra il titolo fra i classici del cinema italiano.\nIl 28 marzo Fogazzaro aveva tenuto al Circolo filologico di Firenze una conferenza sul tema \"Un'opinione di Alessandro Manzoni\", criticando il rifiuto dello scrittore milanese di trattare nel suo romanzo dell'amore \u2013 pi\u00f9 propriamente potremmo dire dell'erotismo. Manzoni aveva scritto, motivando con la consueta, sottile ironia, la sua scelta, che \u00ab [...] l'amore \u00e8 necessario a questo mondo: ma ve n'ha quanto basta e non fa mestieri che altri si dia la briga di coltivarlo; e che col volerlo coltivare non si fa altro che farlo nascere dove non fa bisogno\u00bb. Fogazzaro, romanziere del resto estraneo in tutto al Manzoni, ne critica l'assunto, sostenendo che \u00e8 proprio dell'arte dover esaltare l'amore che \u00ab [...] incompreso da loro stessi tende continuamente l\u00e0, aspira al suo fine, all'unit\u00e0 piena, impossibile su questa terra\u00bb. \u00c8 la teorizzazione del \"grande amore\", quello esclusivo, delle anime nobili o singolari o tormentate, un amore che appartiene sostanzialmente alla letteratura ma non alla realt\u00e0.\nFogazzaro e l'evoluzionismo darwiniano.\nCon \"L'origine delle specie\" (\"The Origin of Species\"), pubblicata nel 1859, Charles Darwin diede un colpo decisivo sia alle teorie creazioniste che si fondavano sulla tradizione biblica dell'origine delle specie, sia all'evoluzionismo lamarckiano che postulava che gli organismi fossero il risultato di un processo graduale di modificazione che avveniva sotto la pressione delle condizioni ambientali. Nonostante le polemiche sulla teoria darwiniana si trascinassero ancora per diversi decenni, Fogazzaro, che lesse il libro del Darwin nel 1889, ne fu conquistato e turbato insieme; consapevole dei seri problemi che la nuova teoria, alla quale ader\u00ec senza riserve, comportava per il magistero della Chiesa, egli volle tentare di conciliarla con la tradizione del pensiero cattolico. Credette di trovarla nella lettura del libro di Joseph LeConte \"Evolution and its relations with religious thought\", ove lo scrittore statunitense formula l'ipotesi che le forze naturali responsabili dell'evoluzione delle specie sarebbero una diretta emanazione della volont\u00e0 divina.\nCon questo spirito Fogazzaro tenne, il 22 febbraio 1891, una conferenza all'Istituto veneto di scienze, lettere ed arti di Venezia (del quale sar\u00e0 anche presidente tra il 1902 e il 1905), sul tema \"Per un recente raffronto delle teorie di Sant'Agostino e di Darwin sull'evoluzione\", che tuttavia scontent\u00f2 i cattolici senza peraltro conquistarsi le simpatie dei darwiniani. Il vescovo di Cremona Geremia Bonomelli gli scrisse il 2 maggio invitandolo alla prudenza, perch\u00e9 \u00able ottime sue pagine sono gravissime e domandano maggior svolgimento: \u00e8 necessario a cessare certi pericoli e certe accuse\u00bb. Fogazzaro rispose due giorni dopo sostenendo di essere stato spinto, \u00ab [...] col desiderio sincero di dar gloria di Dio\u00bb, a contrastare \u00ab [...] la protervia, la ignoranza e la malafede di quegli evoluzionisti che giudicano spacciato il cristianesimo e cos\u00ec predicano facendo un male immenso come io stimo, sopra tutto ai giovani di ingegno e di cuore, cui la dottrina dell'Evoluzione, ormai professata da una grande maggioranza di scienziati, invincibilmente attrae\u00bb.\nIl 2 marzo 1893 tenne, al Collegio Romano, una conferenza sull\"'Origine dell'uomo e il sentimento religioso\", presente anche la regina Margherita di Savoia, ove ribad\u00ec la sua adesione alla teoria darwiniana, sostenendo anche la teoria, ripresa da Antonio Rosmini, sull'origine dell'anima che non si formerebbe immediatamente con l'embrione, ma solo dopo un certo grado del suo sviluppo.\nFu attaccato dal quotidiano \"L'Osservatore Cattolico\" il 16 marzo e da \"La Civilt\u00e0 Cattolica\" il 15 e il 31 ottobre che rimprover\u00f2 che un \u00ab [...] laico di sua privata autorit\u00e0 si presenta a insegnare ad altri fedeli ci\u00f2 che \u00e8 o non \u00e8 da credere e come s'abbia a concepire d'ora innanzi la creazione\u00bb, ravvisando in questa pretesa un pericolo di compromissione non solo della dottrina teologica ma della stessa struttura gerarchica della Chiesa.\nLo studioso vicentino Paolo Marangon scrive: \u00abIn buona sostanza l'autore di \"Piccolo mondo antico\", nel momento stesso in cui riconosce la grandezza di Darwin e la sua onest\u00e0 di studioso, ne riduce l'opera a livello di spiegazione tecnica dell'origine e della variet\u00e0 delle specie, sostituendo il meccanismo mutazione-selezione-caso tipico del darwinismo con un \"Potere occulto\", una \"segreta Potenza\", che presiederebbe internamente non solo al processo dell'evoluzione biologica, ma all'ascensione complessiva dell'universo e della storia umana secondo un immenso, imperscrutabile disegno trascendente\u00bb.\n\"Piccolo mondo antico\".\nNel luglio 1894 decise di cessare la relazione con la Buchner\u00a0\u2013 la Elena del \"Daniele Cortis\" \u2013 la quale, dopo la morte di Fogazzaro scrisse al Gallarati Scotti, nel settembre 1911, che dopo aver provato \u00ab[...] un dolore amaro, durai fatica a perdonare; la ragione comprendeva molto bene ma il cuore non voleva comprendere, si ribellava [...] tre anni fa [...] avevo ritrovato l'equilibrio morale e sentivo che quel passato era un tesoro che nessuno poteva togliermi [...] cominciavo a dire al Signore, pensando all'amore perduto: Tu l'hai donato, tu l'hai tolto, sia benedetta la tua mano severa\u00bb.\nIl 16 maggio 1895 mor\u00ec a vent'anni il figlio Mariano; scrisse alla cugina Anna: \u00ab[...] adesso \u00e8 lui che guida me, \u00e8 lui che mi assiste, che mi consiglia, che mi aiuta col mio stesso pianto\u00bb.\nL'anno dopo usc\u00ec il suo capolavoro, \"Piccolo mondo antico\", meditato e lentamente composto fin dal 1889. Ambientata negli anni che precedono la seconda guerra di indipendenza, sullo sfondo del lago di Lugano, \u00e8 la storia della famiglia del nobile Franco Maironi, cattolico e liberale, e della piccolo borghese Luisa Rigey, al cui matrimonio si era opposta la filoaustriaca marchesa Orsola, nonna di Franco. Le difficolt\u00e0 economiche e il senso profondo di schiettezza e di giustizia che anima Luisa, rispetto al carattere flessibile di Franco, rendono difficile il rapporto fra i due coniugi fino ad allontanarli quando la piccola figlia Maria muore annegando nel lago; ma mentre Luisa si chiude in s\u00e9 stessa e si dedica allo spiritismo nell'illusione di ricostituire un contatto con la bambina, Franco si trasferisce a Torino, dove lavora e acquisisce la coscienza della necessit\u00e0 di partecipare attivamente alla liberazione delle terre italiane dall'occupazione austriaca.\nIl romanzo si conclude con l'incontro dei due coniugi all'Isola Bella, nel 1859, dove Franco s'imbarca per raggiungere la riva lombarda del lago Maggiore e combattere con le truppe italiane: l'annuncio del rinnovamento risorgimentale allude a un prossimo, rinnovato rapporto tra Franco e Luisa.\nCome scrisse il Gallarati Scotti nella sua biografia, in questo romanzo il Fogazzaro \u00ab[...] ha scoperto le pure sorgenti della sua sincerit\u00e0 e della sua ispirazione. L'accento nuovo e originale egli l'ha trovato nella rinuncia a tutti i sentimenti torbidi e convenzionali che attraggono le masse e in una pi\u00f9 intima comunione con gli ideali che gli erano stati trasmessi dai suoi padri; con gli uomini e la terra della sua infanzia. Egli ha voluto glorificare le cose umili e non comprese dal mondo: un paese nascosto tra le ultime pieghe della terra lombarda; anime generose, dolorose e buone, nascoste tra le pieghe della grande storia del Risorgimento; virt\u00f9 eroiche ma non apparenti, vicende piane, affetti sani, l'amore nel matrimonio, il dolore nella famiglia, il dramma intimo fra le pareti di una modesta casa borghese\u00bb.\nFu l'unanime successo del romanzo a spingere re Umberto I a emanare, il 25 ottobre 1896, il decreto di nomina a senatore del Fogazzaro il quale tuttavia, avendo un censo inferiore alle canoniche 3.000 lire d'imposta, pot\u00e9 entrare in Senato solo il 14 giugno 1900, soddisfacendo allora ai requisiti richiesti.\nIl 2 marzo 1897, centenario della nascita di Antonio Rosmini, furono pubblicati dall'Accademia degli Agiati di Rovereto due volumi sul filosofo trentino, nei quali \u00e8 contenuto anche lo studio di Fogazzaro \"La figura di Antonio Rosmini\", da lui considerato \u00ab[...] il propugnatore dell'unit\u00e0 italiana, delle istituzioni liberali e d'una riforma ecclesiastica; il contraddittore formidabile di certi teologi e moralisti e soprattutto il patrono, per cos\u00ec dire, di una specie di opposizione costituzionale cattolica, che osa disapprovare l'azione del partito preponderante nella Chiesa\u00bb.\nIl 6 giugno, a Vicenza, tenne un discorso dalla loggia della Basilica Palladiana per l'inaugurazione di un busto di Cavour, esaltando l'opera del politico piemontese che \u00ab[...] affront\u00f2 intrepido, per la libert\u00e0 dei commerci, le collere di plebi ingannate; stette nella questione ecclesiastica, a difesa della libert\u00e0 civile, contro tutto che nel suo paese era pi\u00f9 potente, l'alto clero, gran parte della classe cui egli stesso appartenne, gli uomini pi\u00f9 provati nel servizio del Re e dello Stato\u00bb, opponendosi a ogni ipotesi di restaurazione del potere temporale e facendo propria la massima famosa della \u00abLibera Chiesa in libero Stato\u00bb.\n\"Piccolo mondo moderno\".\nIl 21 novembre 1900 termin\u00f2 il manoscritto del nuovo romanzo \"Piccolo mondo moderno\", pubblicato l'anno dopo. Protagonista \u00e8 Piero Maironi, il figlio di Franco e Luisa; sposato a una donna mentalmente malata, \u00e8 attratto dal fascino sensuale di Jeanne Dessalle, un'intellettuale raffinata, bella e ricca, appartenente al \"bel mondo\" internazionale; il rapporto, fatto di ambiguit\u00e0 e di desideri deviati, non si conclude: con la morte della moglie, Piero decide di vivere asceticamente, ripromettendosi di agire per la riforma della Chiesa.\nAnche per i protagonisti di questo romanzo pu\u00f2 riferirsi il giudizio che Luigi Russo (\"I Narratori\", 1922) diede per tutti gli altri\u00a0\u2013 con l'esclusione di quelli di \"Piccolo mondo antico\": \u00abI personaggi del Fogazzaro parlano spesso di Dio, ma sempre in compagnia di una donna; immaginano di amare, ma non amano mai attivamente: sentono i contrasti e i richiami dei doveri superiori, ma come se obbedissero allo scatto di una molla meccanica. Donde quel misticismo diffuso, quell'erotismo cronico, che non arriva mai a una conclusiva catarsi di vita e di arte\u00bb.\nIl 20 luglio 1903 mor\u00ec papa Leone XIII: a suo successore, Fogazzaro sperava nell'elezione del cardinale Alfonso Capecelatro di Castelpagano, nel quale credeva di vedere interpretati i suoi desideri di rinnovamento della Chiesa; ma il 4 agosto venne eletto il cardinale Giuseppe Sarto, col nome di Pio X. Fu una delusione per lo scrittore, che vide nel nuovo papa uno spirito semplice, persino rude, ma nemico delle sottigliezze della politica come dei tormenti delle meditazioni dell'intelletto; ne temeva un'accentuazione dell'autoritarismo gerarchico e una chiusura nei confronti dello spirito pi\u00f9 moderno.\n\"Il Santo\".\nIl 27 dicembre 1902 Fogazzaro scriveva al vescovo Geremia Bonomelli che le \u00ab [...] letture di Loisy, di Houtin, di Tyrrell, conversazioni con Semeria, P. Gazzola, don Brizio, P. Genocchi mi hanno scosso, illuminata, qualche volta pure, se vuole, turbata l'anima; turbata di quel turbamento del quale il Tyrrell dice che \u00e8 facile prenderlo per una febbre mortale mentre non \u00e8 che una febbre di sviluppo. Ho finalmente capito, leggendo quei libri, quello che Semeria mi disse anni sono: \"bisogna conoscere la critica biblica\"\u00bb e alla contessa Caterina Colleoni: \u00ab [...] ora ho per le mani due libri nuovi dell'abate Loisy: \"L'Evangile et l'Eglise\" \u00e8 una confutazione di Harnack che mi fa particolarmente piacere, perch\u00e9 Harnack col suo cristianesimo depurato (\"Das Wesen des Christenthums\") mi pare abbia sedotto molti\u00bb.\nIl Loisy sosteneva che la Chiesa aveva mostrato nella storia capacit\u00e0 di adattare i dogmi ai bisogni dei tempi, senza con ci\u00f2 alterare la propria tradizione; il 16 dicembre 1903 il Sant'Uffizio condannava gli scritti del Loisy, al quale Fogazzaro fece pervenire la propria solidariet\u00e0.\nNel novembre 1905 usc\u00ec il nuovo romanzo \"Il Santo\", protagonista ancora Piero Maironi che, ortolano nell'abbazia benedettina di Subiaco, si fa chiamare Benedetto e conduce una vita di preghiera e di penitenza. Qui \u00e8 riconosciuto da Jeanne Dassalle che, rimasta vedova, sperava di poter riallacciare una relazione ma si rende subito conto che Piero \u00e8 ormai troppo mutato; venerato come un santo nel paesino di Jenne, Piero va a Roma, contando di convincere lo stesso papa della necessit\u00e0 di una radicale riforma della Chiesa, ma viene ostacolato tanto dai cattolici tradizionalisti che dagli esponenti dello Stato laico. Sfiduciato e malato, muore in casa di un amico, assistito da Jeanne.\nSe non ebbe successo di critica, grande fu la sua risonanza fra il pubblico; gli espresse la propria ammirazione perfino il presidente degli Stati Uniti d'America \u2013 e premio Nobel per la pace \u2013 Theodore Roosevelt: \u00ab\" [...] it is a good book for any sincerly religious man or woman of any creed, provided only that he realizes that conduct counts for more than dogma\"\u00bb, ma fu condannato tanto dai laici intransigenti quanto dai cattolici. Si pens\u00f2 subito alla sua messa all\"'Indice\": nel romanzo, il personaggio di padre Clemente, monaco di Subiaco, sostiene che \u00ab [...] probabilmente dopo la morte le anime umane si troveranno in uno stato e in un ambiente regolati da leggi naturali come in questa vita\u00bb e Piero sostiene la presenza attiva delle anime dei defunti su questa terra.\nE in effetti, il 4 aprile 1906 il libro fu condannato con un Decreto della Congregazione dell'Indice. Lo scrittore fece atto di obbedienza: \u00ab [...] ho risoluto fin dal primo momento di prestare al Decreto quella obbedienza che \u00e8 mio dovere di cattolico, ossia di non discuterlo, di non operare in contraddizione di esso autorizzando altre traduzioni e ristampe\u00bb.\n\"Leila\".\nPur avendo fatto atto di sottomissione, Fogazzaro continu\u00f2 a ribadire la convinzione della necessit\u00e0 di un rinnovamento delle istituzioni ecclesiali che le rendessero aperte alle esigenze dello spirito moderno. Il 18 gennaio 1907 tenne all'\u00c9cole des Hautes \u00c9tudes di Parigi una conferenza su \"Le idee di Giovanni Selva\", uno dei personaggi del romanzo \"Il Santo\", l'intellettuale modernista le cui dottrine sono riprese da Piero Maironi.\nVi sostiene che \u00ab [...] l'avvenire vedr\u00e0 uno straordinario ringiovanimento della Chiesa\u00bb, certo che vi coopereranno forze nuove e vitali. La religione \u00e8 per lui, pi\u00f9 che dogma, azione e vita, e soprattutto carit\u00e0 attiva e amore fraterno, le migliori dimostrazioni della verit\u00e0 cattolica, e un rinnovato spirito evangelico quale egli credeva di vedere espresso da un George Tyrrell \u00ab [...] l'uomo davanti al quale tutti i Giovanni Selva del mondo s'inchinano con venerazione\u00bb, che tuttavia la Chiesa scomunicher\u00e0 solo pochi mesi dopo.\nA ribadire ogni chiusura col mondo moderno viene, l'8 settembre 1907, l'enciclica \"Pascendi Dominici gregis\", che condanna il movimento modernista, accusato di non porre \u00ab [...] gi\u00e0 la scure ai rami e ai germogli, ma alla radice medesima, cio\u00e8 alla fede e alle fibre di lei pi\u00f9 profonde [...] ogni modernista sostiene e quasi compendia in s\u00e9 molteplici personaggi: quello di filosofo, di credente, di teologo, di storico, di critico, di apologista, di riformatore\u00bb; di qui la necessit\u00e0 di istituire in ogni Diocesi un Consiglio di disciplina che scruti \u00ab [...] gli indizi di modernismo tanto nei libri che nell'insegnamento, con prudenza, pacatezza ed efficacia, stabilendo quanto \u00e8 necessario per l'incolumit\u00e0 del clero e della giovent\u00f9\u00bb.\nCome scrive il Gallarati Scotti, \u00ab [...] si entrava in un'ora grigia di spionaggi e di denunce, forme odiose e non infrequenti in tutti i secoli e in tutte le societ\u00e0, ma che il Fogazzaro s'illudeva non dovessero e non potessero mai pi\u00f9 risorgere nel mondo cosiddetto moderno e che perci\u00f2 lo turbavano e gli parevano maggior male degli errori stessi, per l'antipatia che avrebbero provocato nei regimi di libert\u00e0 contro la Chiesa\u00bb.\nIniziato nel 1905, \"Leila\", l'ultimo romanzo di Fogazzaro, fu presentato a Milano l'11 novembre 1910 ma era gi\u00e0 noto da una decina di giorni: infatti, il 10 novembre, il critico Giuseppe Antonio Borgese poteva gi\u00e0 scriveva dalle colonne de \"La Stampa\" di Torino che \u00ab [...] i personaggi di Leila partecipano vivamente alla vita dello spirito. Vi sono i rappresentanti dell'estrema destra, l'arciprete don Tita, il canonico don Emanuele, le bizzochere che fan loro bordone, gente di costumi immacolati, ma di cuor gretto e di mente chiusa, cristiani osservantissimi secondo la lettera, ma ignari di ci\u00f2 che sia veramente la fede e la carit\u00e0, sepolcri imbiancati. La gente di mal costume, il losco sior Momi, padre di Leila, la madre galante, i furbi e gl'imbroglioni fan lega con costoro: sante alleanze.\nL'estrema sinistra \u00e8 rappresentata, fino a un certo punto, da Massimo Alberti. Egli \u00e8 divenuto un vero e proprio modernista. Scolaro ed amico del Santo, ne ha portato tropp'oltre gli insegnamenti, \u00e8 giunto a credere che l'organismo del cattolicesimo \u00e8 consunto, e che dalla Chiesa esaurita nascer\u00e0 una nuova fede migliore, come dalla Sinagoga nacque la Chiesa [...] Leila \u00e8 l'estrema ombra fuggiasca di quella figura femminile che ha per lunghi anni tormentato la fantasia di Fogazzaro, l'estrema progenie spirituale di quella \"\"sciura\" Luisa\", devota a un'altra fede morale nel cuore, vagamente e capricciosamente ribelle alla Chiesa nella sua piccola mente irrequieta. Ma \u00e8 appena un'ombra, \u00e8 appena un ricordo. Le sue crisi sono scatti di nervi provocati da onde torbide di sensualit\u00e0\u00bb.\nFogazzaro scrisse di aver voluto, col nuovo romanzo, presentare una \u00ab [...] propaganda religiosa e morale conforme alle mie profonde convinzioni cristiane e cattoliche, ottenuta rappresentando un'anima ignara delle lotte che oggi straziano la Chiesa, penetrata di Vangelo e ferma nelle credenze tradizionali\u00bb, cos\u00ec che il libro deluse tanto i cattolici progressisti che i conservatori e fu condannato dalla Chiesa.\nGli ultimi mesi della sua vita furono segnati dalla delusione e dal senso di aver fatto il proprio tempo. Era molto malato e alla fine di febbraio venne ricoverato all'Ospedale di Vicenza: operato il 4 marzo 1911, si aggrav\u00f2 rapidamente; il 7 marzo ricevette l'unzione degli infermi: \u00ab [...] con le labbra gi\u00e0 bianche della morte, l'agonizzante rispose con l'ultimo soffio di voce alle preghiere della Chiesa: \"amen\". E chi gli era vicino comprese che egli si era addormentato \"in lumine Vitae\"\u00bb.\nGiudizio della critica.\nUn saggio di Benedetto Croce, apparso nel 1903 e poi inserito nella sua \"Letteratura della nuova Italia\", era molto critico nei confronti del vicentino: \u00ab [...] cattolico, tiene fermo persino all'infallibilit\u00e0 del papa: ma \u00e8 insieme ossequente alla moderna scienza naturale darvinistica, e pensa che la fede non le si opponga, e anzi la compia e le si armonizzi; e riconosce importanza ai fenomeni della suggestione, della telepatia, dello sdoppiamento, della chiaroveggenza, dello spiritismo, come segni di futura unione della scienza con la fede.\u00bb Messa cos\u00ec in luce la contraddizione fra il panteismo dinamico di Darwin e la fede in un Dio trascendente di Fogazzaro, e rilevato anche come l'etica dello scrittore odorasse \u00ab [...] di blandizie e di alcova\u00bb, il filosofo napoletano ne criticava la visione politica: \u00ab [...] la sua politica sembra antistorica, un neoguelfismo socialistico, che la chiesa e il gesuitismo imperante respingeranno, salvo il caso che non si riveli adatto a servire da maschera a intenti di reazione\u00bb.\nIl critico Natalino Sapegno coglie nel poemetto \"Miranda\" e nelle liriche di \"Valsolda\" gli elementi della formazione letteraria di Fogazzaro: il romanticismo sentimentale di Aleardo Aleardi e certe irrequietezze della Scapigliatura. I temi dei romanzi, evidenziati da Sapegno, sono: il gusto degli ambienti aristocratici, dei conflitti interiori che agitano le anime elette e i cuori sensibili; gli influssi del Romanticismo, specie inglese tedesco e francese; il lirismo e l'ambiguit\u00e0 delle situazioni tra erotiche e religiose, infernali e paradisiache; la tendenza all'autobiografia; l'amore del vago, dello strano, del misterioso; il cattolicesimo torbido e combattuto, incerto fra tradizione e rinnovamento. Importante fu poi per lo scrittore l'adesione al modernismo.\nMentre la biografia del Gallarati Scotti resta fondamentale per la mole di informazioni che racchiude, ma poco plausibile per l'intenzionalit\u00e0 programmatica di presentare la sua vita come un \"itinerarium ad Deum\", lo scrittore fu ammirato dal Momigliano, che trovava in lui \u00ab [...] un'inquietudine, un'ombra, un'indeterminatezza, che il nostro romanticismo non aveva conosciuto e che ti fa pensare a uno Chateaubriand meno solenne e pi\u00f9 nervoso. Lo spirito del paesaggio del Fogazzaro non \u00e8 pittoresco, ma musicale: Fogazzaro, in certo modo, ha preceduto Pascoli, e aperto in Italia la via di quella sensibilit\u00e0 indefinita, fatta di accordi occulti che accosta inevitabilmente la poesia alla musica\u00bb.\nScrisse il Piromalli che Fogazzaro era stato giudicato \u00ab [...] in relazione a una determinata societ\u00e0 ottocentesca chiusa e narcisista, era uno scrittore di un luogo e di un tempo, di un particolare pubblico; saltavano in aria l'universalit\u00e0 e l'eternit\u00e0; il magismo musicale che i crociani vi avevano rinvenuto era l'estenuazione letteraria del sentimentalismo veneto tardo-romantico, era l'elegia della falsa spiritualit\u00e0, l'orgoglio fatuo di volere essere spiritualmente al di sopra degli altri, di avere per s\u00e9 e per il proprio amore un cantuccio riservato in un paradiso dell'aldil\u00e0 quando le leggi della societ\u00e0 civile non lo consentivano sulla terra\u00bb, finch\u00e9 un saggio di Gaetano Trombatore, pubblicato nel 1945, \u00ab [...] aveva fatto cadere le impalcature mistificatrici, i belletti fasulli, la maschera idealistico-cattolica, aveva fatto vedere la miseria morale di una societ\u00e0 angusta e greve\u00bb. \nIn realt\u00e0 Fogazzaro \u00e8 stato uno dei romanzieri italiani pi\u00f9 aggiornati e consapevoli (da qui la sua fortuna internazionale): la sua critica alle debolezze concettuali della cultura decadente, in particolare all'estetizzazione del male, operata da Charles Baudelaire, \u00e8 arrivata diversi decenni prima di quella identica proposta da autori come Hermann Broch o Elias Canetti.\nFogazzaro fu ripetutamente candidato al Premio Nobel per la letteratura che, pur essendo tra i favoriti, non vinse mai.\nIl pubblico di Fogazzaro.\n\u00abFogazzaro fu l'idolo della borghesia italiana nel periodo che corre all'incirca tra il 1880 e il 1910; dell'alta borghesia prevalentemente intellettuale e terriera, che confinava con l'aristocrazia, con cui talvolta riusciva a confondersi; e anche della borghesia media e piccola in quanto seguiva i gusti di quella e ne condivideva i sentimenti e ne ammirava le forme. E fu adesione tanto pi\u00f9 spontanea e naturale, in quanto lo scrittore stesso apparteneva a quella classe sociale; e vi apparteneva non pure per la nascita, ma per la sua formazione intellettuale e morale, con tutte le fibre del suo essere\u00bb (Gaetano Trombatore).\nSe scrittori come il Farina, il Barrili e il Rovetta, pur scrivendo per gli stessi lettori, non ebbero il suo stesso successo, si dovette, secondo il Trombatore, al fatto che essi non li seppero, come fece il Fogazzaro, \u00ab [...] scuotere e rasserenare, commuovere e divertire e lusingare, e soprattutto non seppero farli vivere, e vivere pienamente, in un mondo che pareva reale ed era ideale, che pareva ideale ed era reale, e che rimaneva pur sempre il loro mondo\u00bb.\nI personaggi dei romanzi di Fogazzaro appartengono essi stessi alla borghesia \u00ab [...] ma i loro parenti sono conti e marchesi; accanto al lustro dei blasoni essi portano la luce della loro nobilt\u00e0 d'animo, della loro intelligenza, della loro cultura, e vivono perfettamente intonati in quegli ambienti di elegante mondanit\u00e0. Siamo in quella zona di confine in cui le due classi riescono a convivere fino a confondersi insieme. La scena \u00e8 di solito una villa con un paesetto fra i monti o in riva a un lago; ma non cos\u00ec isolata che non vi giungano le voci del mondo circostante. Non manca in \"Malombra\" qualche riflesso della mondanit\u00e0 milanese, c'\u00e8 la mondanit\u00e0 romana del \"Santo\"; e non bisogna neanche dimenticare le localit\u00e0 del turismo mondano, Isola Bella, l'abbazia di Praglia, Subiaco, Bruges, Norimberga. Ecco veramente gli ambienti in cui potevano alimentarsi e fiorire i nobili pensieri, le alte passioni. Il Fogazzaro non deludeva mai i suoi lettori. Mentre rispondeva alle loro tendenze sentimentali e morali, egli ne appagava e ne lusingava le esigenze mondane e intellettuali\u00bb.\nI lettori che amavano Fogazzaro \u00ab [...] aspiravano, almeno nell'illusione, a evadere in una vita pi\u00f9 nobile e alta, avevan perduta la fede e volevano credere, si sentivano insozzati di colpa e anelavano alla purezza, volevano amare non grettamente ma col tumulto dei sensi e dell'anima: lo scrittore offr\u00ec il vasto pascolo ideale che cercavano, fece, di l\u00e0 dalle tenebre della carne, balenare la sublimit\u00e0 dello Spirito, ed essi arsero nella fiamma della sua anima\u00bb.\nIl declino del successo sopravvenne con un mutamento del gusto che pure partiva da quelle premesse, il romanticismo crepuscolare espresso dallo scrittore vicentino non essendo pi\u00f9 adeguato all'esigenza di un \u00ab...sublime che, abbandonata la sua sede sopramondana, si celebrasse tutto sulla terra, incarnandosi nell'individuo e sollevandolo sulla servile umanit\u00e0 a sbramare la sua bruciante sete di conquista e di dominio. Nacque, o meglio, si perfezion\u00f2 cos\u00ec il gusto della vita come avventura inimitabile, e, secondo alcuni, il Fogazzaro dov\u00e9 a poco a poco consegnare i suoi lettori a un incantatore ben pi\u00f9 agguerrito e pi\u00f9 ricco di multiformi e incestuose magie: il despota dell'estetismo dannunziano, lordo di sangue e d'oro\u00bb. In realt\u00e0, a Fogazzaro interessava una critica radicale dei presupposti dell'estetismo, del suo soggettivismo esasperato, come mostra chiaramente il romanzo \"Malombra\": \u00abSe l\u2019illusa Emma Bovary di Gustave Flaubert \u00e8 prima di tutto la giovane donna preda del ciarpame romantico di cui ha nutrito da ragazza il suo spirito, analogamente Marina incarna la deriva di quella cultura e degli sviluppi che essa aveva avuto alla met\u00e0 dell\u2019Ottocento. 'Non le mancava un solo romanzo della Sand' - osserva nel cap. V (Parte Prima) del romanzo l'autore, che descrive anche Corrado come un viaggiatore \"fantastico\", con un aggettivo capace di riportare subito, per associazione, a Ernst T. A. Hoffmann e al giovane \u00abinnamorato e fantastico come lo Stenio di George Sand\u00bb dell\u2019operetta satirico-parodica \"Un romanzo in vapore\" dell'estroso Collodi. Ci\u00f2 chiarisce meglio perch\u00e9 Fogazzaro proceda ad una \"contemporaneizzazione del fantastico\", unendo nella sua narrazione alcuni elementi realistici e altri contrari nel senso dell'astratto, della fascinazione, dell'oscuramente misterioso, dell'invisibile. Tale patronato letterario spiega anche molto dei personaggi: [...] per loro, i diritti della passione verranno prima di qualsiasi altra cosa o si dovranno imporre ineluttabilmente contro ogni barriera. Non per nulla Silla, orgoglioso, superbo, incapace di \"giusto equilibrio\" fra spirito e sensi, si definisce \"inetto a vivere\": ha \"la forza [...] di resistere a qualunque disinganno, a qualunque amarezza\", ha un \"cuore ardente\", ma gli mancano la \"potenza\" e \"l\u2019arte\" per portare a compimento le cose (Parte Prima, cap. VIII). Per questa carenza di volont\u00e0, nel segno di Arthur Schopenhauer, [...] il personaggio sembra assomigliare piuttosto a certe moderne figure di Svevo e della narrativa nordica del Novecento. Corrado Silla vorrebbe resistere a Marina, ne avrebbe la possibilit\u00e0, ma non riesce a compiere questa scelta morale.[...] Silla non \u00e8 capace di seguire la sincera e appassionata Edith, letteralmente impaniato nella \u201cmala ombra\u201d del fascino di Marina: intelligente, questa, brillante, innamorata dell\u2019amore oltre tutto e tutti, ma allo stesso tempo circondata da amicizie fatue, frivola, piena di sarcasmo, di \"pensieri torbidi\" (Parte Prima, cap. IV), di uno spirito \"scettico e falso\" (Parte Prima, cap. I). In breve la giovane donna \u00e8 angelo e demonio insieme. Marina \u00e8, come Enrico di \"Miranda\" al maschile, una versione femminile del dandy: bella, elegante, sprezzante, ma anche capricciosa, annoiata e ricca di odio. Disdegna le parole di Friedrich Schiller e Johann Wolfgang Goethe che gli cita il segretario Steinegge, padre amatissimo di Edith, e possiede, significativamente accanto ai \"Fiori del male\" di Baudelaire che l\u2019ebbe particolarmente cara, l\u2019opera di Edgar Allan Poe, il cui destino fu presto segnato dall\u2019alcoolismo e dalle allucinazioni. Inoltre \"al concetto del bene e del male\" Marina ha voluto sostituire \"il concetto meno volgare del bello e del brutto\" (Parte Prima, cap. V): cede cos\u00ec alla lusinga baudelairiana della bellezza del Male, confondendo l\u2019etica con l\u2019estetica e dando a quest\u2019ultima il primato assoluto\u00bb.\nL'amore.\nFogazzaro apparteneva dunque a una borghesia moderna e attiva e a un pubblico di tal fatta egli si rivolgeva; moderno, ma che teneva ben presenti le tradizioni di un cattolicesimo non gretto, ma sostanzialmente conservatore, capace di rendersi conto della necessit\u00e0 di accogliere quanto di nuovo lo sviluppo sociale proponesse ma senza stravolgimenti. Nella rappresentazione della vita familiare Fogazzaro si mosse seguendo quell'impostazione e, seguendo il proprio temperamento, prefer\u00ec trattare, nell'ambito dei rapporti familiari, il tema dell'amore.\n\u00abLa precedente esperienza romantica aveva sancita l'incompatibilit\u00e0 dell'amore con il matrimonio, nel senso che l'amore non pu\u00f2 raggiungere le vette della passione senza un forte ostacolo che lo alimenti e lo esasperi. Perci\u00f2 l'amore fogazzariano \u00e8 preconiugale o extraconiugale (nel caso di Franco e Luisa [i protagonisti di \"Piccolo mondo antico\"] la questione non verte sull'amore, ma sui contrasti ideologici dei due coniugi). Anche l'amore preconiugale si alimenta di ostacoli: in Violet [la protagonista de \"Il mistero del poeta\"] \u00e8 il senso dell'occulta colpa, \u00e8 il suo carattere irresoluto, \u00e8 la sua salute cagionevole; in Leila \u00e8 la fede giurata al morto fidanzato, \u00e8 il suo orgoglio [...].\nS'intende che la pi\u00f9 ricca \u00e8 l'impostazione dell'amore extraconiugale, quello di Piero e di Jeanne [in \"Piccolo mondo moderno\"] o quello di Daniele e di Elena [in \"Daniele Cortis\"], che \u00e8 rimasto il pi\u00f9 caratteristico. Ma sempre in lui l'amore \u00e8 un ardore nascosto, una pena struggente, un lento spasimo, vi si sentono i brividi della volutt\u00e0 sfiorata, le seduzioni del peccato; si rasenta l'orlo della colpa. Ecco l'innovazione: codesto amore ideale e platonico egli lo fa vivere alle sue eroine con le fiamme della passione vera, coi sensi sempre in subbuglio. Ma \u00e8 sempre un amore d'eccezione e l'istituto matrimoniale, se non \u00e8 proprio salvo, \u00e8 almeno conservato; il Fogazzaro corre sempre ai ripari; ognuno patisce la sua tragedia nel chiuso della propria anima; non vi sono scandali; le norme della moralit\u00e0 borghese non sono sovvertite\u00bb.\nIl romanticismo.\nIl percorso del romanzo italiano quasi non conobbe il romanticismo, inteso come letteratura di forti contrasti, che spazino dal dramma all'idillio, dal sentimento del patetico alle vette del sublime; non pot\u00e9 averlo nel Manzoni, per il programmatico rifiuto di quello scrittore a farsi interprete dei pur tanti temi romantici che nei \"Promessi sposi\" erano presenti; quanto alla Scapigliatura, fu un fenomeno di breve durata, un'artefatta costruzione intellettualistica, non l'espressione di un'esigenza intimamente sentita; in Italia il romanticismo ebbe la sua maggiore espressione nella musica, raggiungendo il vertice del successo popolare nel melodramma verdiano.\nSecondo alcuni critici, fu proprio il Fogazzaro a farsi interprete dell'esigenza romantica presente nei lettori italiani: \u00ab [...] lo spirito borghese fu al tempo stesso il movente e il limite del romanticismo fogazzariano: lo fece nascere ma ne circoscrisse i motivi e l'intensit\u00e0. Perci\u00f2 non fu tutto genuino e compiuto; tuttavia, anche a giudicarlo deteriore, bisogna riconoscere che esso rispose largamente all'aspettativa. Il Fogazzaro ebbe il senso del Destino, pur senza saperne sceverare e decifrare il volto maligno e inesorabile, l'implacabilit\u00e0 che atterra e annichila; non seppe perci\u00f2 riuscire veramente tragico, nel senso alto della parola, ma decadde nel suo surrogato che \u00e8 il teatrale. Sincero e costante fu per\u00f2 il suo gusto delle situazioni drammatiche, e suggestive le sue evasioni nell'atmosfera del sublime [...]\u00bb. Queste tempeste dell'anima sono vissute da esseri culturalmente e spiritualmente superiori: gli umili vivono accettando con semplicit\u00e0 la volont\u00e0 divina, non le provano n\u00e9 le comprendono quando le vedono vissute dai \"signori\", e questo \u00e8 motivo, nel Fogazzaro, di ricorrere all'umorismo e alle risorse del macchiettismo. In realt\u00e0, Fogazzaro alimenta la sua scrittura di un confronto profondo con il pi\u00f9 impegnativo pensiero teologico, cosicch\u00e9 le consuete categorie \"romanticismo\", \"macchiettismo\" e simili, decadono subito non appena si individuino le sue fonti da sant'Agostino a Ruysbroek il Mirabile, da san Tommaso d'Aquino a Madame Guyon (che si chiamava Jeanne, si noti, come la protagonista di \"Piccolo mondo moderno\").\nMa nei protagonisti dei suoi romanzi vi \u00e8 un \u00ab [...] mareggiare fra l'ideale e il reale, fra l'essere e il dover essere, fra un'ansia di elevazione e un ardore di perdizione. E da questo conflitto non si pu\u00f2 uscire per una composizione armonica dei due termini, si pu\u00f2 uscire solo per la via che conduce al sublime [...] e tutto quel vario agitarsi e cozzare di passioni aspira sempre a risolversi e a sublimarsi nell'atmosfera assorta del Mistero, dove, a tratti, par di scorgere anche il volto velato del Destino. Il tema del mistero \u00e8 forse il tema pi\u00f9 alto e romantico del Fogazzaro. Sempre \u00e8 avvertibile in lui il senso di una nascosta, arcana realt\u00e0 [...]. Allora anche la natura partecipa all'azione con una sua vasta coralit\u00e0 [...] Questo largo fremito romantico, non incomposto, anzi sempre decorosamente atteggiato, fu l'elemento decisivo della vittoria del Fogazzaro, quello per cui egli riusc\u00ec a rapire e a sollevare con s\u00e9 l'animo dei suoi lettori\u00bb.\nLa religione.\nFogazzaro fu profondamente cattolico e osservante e se tent\u00f2 di conciliare Darwin e sant'Agostino fu soltanto perch\u00e9 riteneva, cos\u00ec facendo, di non violare alcun articolo di fede. Anche la sua adesione al modernismo, che non port\u00f2 a nessun contributo concreto, era dettata dalla sua convinzione di mantenersi nel solco dell'ortodossia, tanto che si pieg\u00f2 subito alla condanna.\nLa sua vera innovazione fu l'espressione del sentimento religioso; in sintonia con le esigenze dei lettori del suo tempo, manifest\u00f2 nei suoi romanzi una fede religiosa che \u00ab [...] si alleava con l'amore e si profumava di peccato; sempre compromessa, sempre in pericolo e pur sempre divincolantesi e risorgente, viveva nella coscienza e pur anche nel subcosciente; non era un fatto ma un fare perenne, un'inesausta esperienza. Perci\u00f2 si attirava facili anatemi e sarcasmi; eppure sempre avvinceva, sempre attirava nel suo gorgo meduseo, specialmente le donne. E sempre salvo rimaneva il principio, sempre intatta splendeva la maest\u00e0 di Dio.\nIn fondo, la maggior seduzione dei romanzi del Fogazzaro consisteva nell'appagare il gusto borghese di affrontare il rischio e di ritraersene in tempo. Nella religione, come nella politica e nell'amore, si era condotti all'orlo del baratro, ma non ci si cadeva; si provavano le vertigini dell'abisso, ma da un fidato belvedere. Era come\u00a0\u2013 tanto per restare nell'Ottocento e cio\u00e8 in un'epoca che non conosceva ancora le acrobazie aeree\u00a0\u2013 era come sulle montagne russe, che facevano sentire le ebbrezze delle ascese, le angosce dei vorticosi aggiramenti, lo spasimo della caduta; girava la testa, la coscienza si smarriva e si oscurava, ma solo per un attimo; il carrello funzionava a dovere, e alla fine si toccava terra palpitanti e felici\u00bb.\nLa politica.\nNegli anni ottanta, dopo la caduta della Destra, era diffuso in Italia un senso di sfiducia e di scontento verso una classe politica, considerata corrotta e pronta a ogni compromesso, e verso il parlamentarismo, considerato inefficiente e limitante una possibile e auspicata azione della monarchia. Si era fatta largo l'idea che occorresse l'azione di un uomo forte, un Bismarck italiano che limitasse l'istituto parlamentare, desse forza alla monarchia, risolvesse la Questione romana e rendesse l'Italia autorevole e rispettata nel mondo. Sono le idee espresse nel \"Daniele Cortis\" e sono i progetti che Fogazzaro non ripresent\u00f2 pi\u00f9 nei suoi romanzi: nel \"Piccolo mondo antico\" torna ai passati ideali del Risorgimento, a un patriottismo semplice e generoso, che scaturisce dall'animo come un dovere morale, come affermazione di dignit\u00e0 contro la sopraffazione e l'ingiustizia.\nDei tanti temi che agitavano la vita politica del suo tempo\u00a0\u2013 l'avventura africana, la questione sociale, i moti in Sicilia e in Lunigiana, la sommossa di Milano, lo scandalo della Banca Romana \u2013 non si occup\u00f2 mai.\nErano temi troppo forti, innaturali per un Fogazzaro che se poteva esprimere il dramma dei sentimenti, non poteva sottrarsi all'idillio nella rappresentazione della vita sociale che, nei suoi romanzi, \u00e8 \u00ab [...] una beata e quieta arcadia, dove tutto va per il suo giusto verso, che \u00e8 poi il verso gradito a chi sta in alto [...] in lui, profondamente sincero e convinto cattolico, viveva e operava sempre implicito il senso dell'uguaglianza delle anime, e questo non gli faceva avvertire, o gliela faceva avvertire troppo scarsamente, l'ingiustizia delle disparit\u00e0 sociali. L'uguaglianza giuridica e formale, che allora si era gi\u00e0 raggiunta, lo appagava compiutamente [...] Fra i vari strati sociali non corrono relazioni d'interesse, ma d'affetto. Gli abitanti dei ranghi superiori trattano gl'inferiori con arguta bonomia, con amorevole condiscendenza, e ne riscuotono una commovente devozione\u00bb.\nUtilizzando il dialetto, introducendo effetti comici con l'impostare figure macchiettistiche al limite del verismo, e senza dar loro troppo rilievo, Fogazzaro trov\u00f2 \u00ab [...] il talismano segreto che lo salv\u00f2 dall'arcadia [...] Questo vivace brulicare di vita minuscola \u00e8 sempre in funzione di quel che vibra nell'alto declamato della vita superiore. La scala sociale di questi romanzi si dispone come una scala armonica e non tollera n\u00e9 dissonanze n\u00e9 stonature: al virtuosismo del compositore rimane per\u00f2 la risorsa di ricavarne pregevoli effetti di contrappunto\u00bb.\nAntonio Fogazzaro fu molto amico del compositore italiano Gaetano Braga, il quale music\u00f2 il testo \"Il canto della ricamatrice\". A sua volta, il Fogazzaro, ritrasse il compositore nella novella \"Il Maestro Chieco\".\nIl vescovo Geremia Bonomelli intrattenne un'amicizia sincera con Fogazzaro, che lo port\u00f2 ad essere richiamato pi\u00f9 volte dalle autorit\u00e0 papali per avere espresso giudizi positivi su alcune opere dello scrittore, questo anche se Bonomelli tent\u00f2 di tenere un po' a freno le teorie sulla evoluzione darwiniana che il Fogazzaro, in un certo periodo della sua vita, approvava. Il Fogazzaro scrisse nel 1901, su invito del vescovo che intendeva cos\u00ec favorire e incrementare lo spirito religioso dei marinai italiani, la Preghiera del marinaio.\nLascito.\nNei primi mesi del 2011, in occasione del centenario della morte dello scrittore, \u00e8 stato aperto uno scatolone donato alla Biblioteca civica Bertoliana di Vicenza nei primi anni sessanta contenente tutti i taccuini e i diari di Fogazzaro che per disposizioni testamentarie doveva essere aperto proprio in questo anno.\nSempre per volere dello scrittore molti carteggi sono conservati nell'Abbazia di Praglia a Teolo in provincia di Padova\nOpere.\nSaggi\nAppunti di viaggio\nAltro"}
{"id": "337", "revid": "1632387", "url": "https://it.wikipedia.org/wiki?curid=337", "title": "Alpi", "text": "Le Alpi sono la catena montuosa pi\u00f9 importante d'Europa, situata a cavallo dei confini di Italia, Francia, Svizzera, Liechtenstein, Germania, Austria, Slovenia e, sia pure in modo del tutto marginale, l'Ungheria. Separano l'Europa centrale da quella meridionale e racchiudono la regione geografica italiana, comprendendo al loro interno le vette pi\u00f9 alte del continente europeo, tra cui il Monte Bianco, che con i suoi d'altezza \u00e8 la montagna pi\u00f9 alta della catena, d'Italia, di Francia e in generale del continente.\nGeneralit\u00e0.\nNell'ambito europeo questa catena montuosa assume notevole importanza, sotto numerosi aspetti: geografici, storici, culturali e naturalistici; in particolare la natura alpina \u00e8 contraddistinta da molti ambienti incontaminati, perch\u00e9 protetti da condizioni geografiche particolari e da una precoce attenzione alla loro conservazione; non \u00e8 un caso che il primo parco nazionale d'Europa sia stato istituito nelle Alpi Svizzere nel 1914 e che l'Italia e la Francia abbiano i loro pi\u00f9 antichi parchi nazionali situati proprio nelle Alpi; significativo inoltre \u00e8 il fatto che ben 17 siti alpini appartengono al patrimonio dell'umanit\u00e0, 4 per criteri naturalistici e 13 per criteri culturali.\nLa regione alpina ha una popolazione di 14 milioni di persone nell'intera area e possiede una forte identit\u00e0 culturale, che spesso supera i confini nazionali; si pu\u00f2 infatti parlare di \"civilt\u00e0 alpina\", di \"cultura alpina\" e di \"folclore alpino\". Anche a livello economico le Alpi presentano molti elementi di omogeneit\u00e0; infatti nei villaggi alpini di ogni nazione \u00e8 fiorente la cultura tradizionale dell'agricoltura di montagna, della produzione di latte e formaggio e della lavorazione del legno, sebbene l'industria turistica, che cominci\u00f2 a svilupparsi all'inizio del XX secolo, si espanse notevolmente dopo la seconda guerra mondiale, fino a diventare l'attivit\u00e0 economica dominante in gran parte del territorio alpino. Le notevoli bellezze naturali delle Alpi sono infatti meta di un considerevole flusso turistico: ogni anno vi si recano 120 milioni di visitatori\nAnche per ci\u00f2 che riguarda gli sport invernali, le Alpi rivestono un'importanza notevole; a riprova di ci\u00f2, dieci edizioni dei giochi olimpici invernali, sulle ventitr\u00e9 in tutto disputate, sono state ospitate nelle Alpi svizzere, francesi, italiane, austriache e tedesche.\nStoria.\nLa storia della colonizzazione delle Alpi ebbe inizio con la fine dell'ultima glaciazione (circa anni fa), quando la fusione dei ghiacci incominci\u00f2 a rendere abitabili vaste zone vergini. Nella tarda preistoria i laghi prealpini ospitavano villaggi palafitticoli. Il testimone pi\u00f9 famoso di quest'epoca \u00e8 l'uomo di Similaun (detto anche \"Oetzi\").\nNell'et\u00e0 del ferro, dai Reti e Camuni (Alpi Retiche), dai Veneti e Illiri (le Alpi Orientali), dai Celti delle culture di Hallstatt e La T\u00e8n\u00e8 (il versante settentrionale). Intorno alla met\u00e0 del primo millennio i Celti irruppero a sud delle Alpi e invasero buona parte del versante meridionale e occidentale, prima abitati da Liguri.\nA tali quattro gruppi etnici appartenevano i popoli, politicamente organizzati in piccoli stati o confederazioni tribali, esistenti all'arrivo dei Cartaginesi e dei Romani. Durante la seconda guerra punica i Liguri si allearono con i Cartaginesi, mentre i Galli si allearono preferibilmente con i Romani. L'episodio pi\u00f9 famoso della guerra fu la traversata delle Alpi forse attraverso il colle del Moncenisio in val di Susa da parte dell'esercito di Annibale con gli elefanti. Alla fine della Seconda guerra punica l'Italia Settentrionale divenne la provincia romana della Gallia Cisalpina. Tuttavia, le Alpi rimanevano in buona parte autonome.\nUna quarantina di popoli delle Alpi Occidentali furono combattuti e vinti dai Romani nel 15 a.C. A commemorare la vittoria fu costruito il Trofeo di Augusto, che si pu\u00f2 vedere a La Turbie: rappresenta, per i francesi, la porta d'ingresso alla catena alpina. Alcuni popoli mantennero una certa autonomia sotto l'impero romano e non furono inglobati in alcuna delle province, bens\u00ec mantennero un'amministrazione particolare: si tratta dei regni di Cozio e dei Graii. A ricordo di tale trattamento privilegiato rimangono gli archi di Augusto eretti nelle rispettive capitali, Susa e Aosta.\nDa quanto descritto, si capisce che nell'antichit\u00e0 le Alpi Occidentali erano le Alpi per antonomasia, attraversate da Annibale e da Giulio Cesare. Anche il nome \"Alpes\", che \u00e8 utilizzato nel senso moderno per la prima volta in latino, \u00e8 preso in prestito da una lingua parlata nelle Alpi Occidentali, probabilmente ligure, in cui significava semplicemente \"montagne\".\nDurante il Medioevo, le Alpi furono una delle aree dell'Europa Occidentale meno toccate dal feudalesimo, in quanto il territorio non produceva abbastanza, oltre a quanto necessario alla famiglia del contadino o del pastore, per permettere di dare una parte del raccolto al feudatario. In effetti, i territori alpini non erano di alcun interesse economico per gli Stati della pianura, ma erano strategici su un piano militare.\nCosicch\u00e9, ci furono due tendenze, spesso riscontrabili nello stesso territorio: da un lato, parecchi territori alpini godevano di una sostanziale autonomia interna, pur appartenendo ad uno Stato confinante, che aveva diritto di tenervi guarnigione. Dall'altro lato, molti di essi erano organizzati come comuni rustici, piccole repubbliche di montanari o di piccoli nobili locali.\nIl caso estremo di queste due tendenze \u00e8 la Confederazione, pienamente indipendente, dei cantoni svizzeri.\nTuttavia, godevano di autonomia all'interno dei rispettivi Stati anche gli \u00e9cartons delle Alpi francesi e dell'alta Val di Susa, le comunit\u00e0 delle valli valdostane ed i tre \"terzi\" della Valtellina, nonch\u00e9 le contee di Bormio e Chiavenna, le Magnifiche Comunit\u00e0 di Fiemme e di Fassa e la Magnifica Comunit\u00e0 di Cadore, che si autogovernava attraverso i propri statuti.\nTutte queste autonomie locali cessarono con l'occupazione napoleonica dei vari Stati e l'Ottocento vide l'affermarsi delle amministrazioni centralizzate in tutti gli Stati alpini, forse esclusa la Svizzera. A partire dalla seconda guerra mondiale questa tendenza si \u00e8 invertita e, sia pure per motivi questa volta linguistici, territori come la Valle d'Aosta e le province di Bolzano e Trento hanno riottenuto un'autonomia che ricorda per certi versi quella di cui avevano goduto i territori alpini prima di Napoleone.\nToponimo.\nIl toponimo deriva dal latino \"Alpes\", che pu\u00f2 significare \"pietra\", \"collina\", \"montagna\", \"bianco\". Si chiamano in francese \"Alpes\", in occitano \"Aups/Alps\", in tedesco \"Alpen\", in romancio \"Alps\", in sloveno \"Alpe\", in friulano \"Alps\". Sesto Pompeo Festo nel suo Primo Libro attesta che il nome deriva da \"albus\" (bianco), che i Sabini pronunciavano \"alpus\", e indicava il colore sempre bianco della catena innevata anche durante la stagione estiva.\nGeografia.\nLimiti ed estensione.\nSecondo tutte le pi\u00f9 diffuse convenzioni, il limite occidentale delle Alpi \u00e8 la Bocchetta di Altare o colle di Cadibona; il confine geologico \u00e8 situato pi\u00f9 ad est, nei pressi del Passo dei Giovi, lungo una discontinuit\u00e0 tettonica denominata linea Sestri-Voltaggio..\nIl limite orientale, invece, \u00e8 identificato diversamente, a seconda delle varie convenzioni. Secondo la Suddivisione Orografica Internazionale Unificata del Sistema Alpino, il limite orientale si distende tra Vienna, Graz, Maribor, Lubiana e la Sella di Godovici. Secondo la Partizione delle Alpi, invece, il limite orientale delle Alpi \u00e8 il Passo di Vrata, dove iniziano le Alpi Dinariche. La suddivisione didattica tradizionale italiana segue, come limiti della catena alpina, il criterio della \"Partizione delle Alpi\".\nL'intero sistema montuoso si distende per circa , formando un arco tra l'Italia Settentrionale, la Francia sudorientale, la Svizzera meridionale, il Liechtenstein, la Germania meridionale, l'Austria e la Slovenia occidentale, raggiungendo con le sue estreme propaggini l'Ungheria occidentale. Tra Verona e Monaco di Baviera, le Alpi raggiungono la larghezza massima (circa ), mentre nella parte sud-occidentale si arriva a quella minima (la catena tra Saluzzo e Grenoble \u00e8 larga circa ). L'arco alpino italiano presenta 3 grandi archi concavi presso Cuneo, Varese e Udine e una parte convessa presso Verona. Le Alpi settentrionali sono pi\u00f9 lineari, con un unico arco presso Ginevra.\nPrealpi.\nAlcuni tratti della catena alpina sono detti \"Prealpi\"; si tratta dei rilievi montuosi periferici, tipicamente meno alti e posti a contorno della fascia mediana e pi\u00f9 elevata delle Alpi. Si estendono sia sul versante esterno, sia su quello interno o italiano. Tutti i criteri pi\u00f9 comuni di suddivisione della catena, al di l\u00e0 delle differenti denominazioni e di piccole variazioni di estensione, concordano nell'identificare questi settori prealpini: Prealpi di Provenza, Prealpi del Delfinato, Prealpi di Savoia, Prealpi Lombarde, Prealpi Venete, Prealpi Carniche e Prealpi Giulie. Sono a volte definiti prealpini anche altri settori, ma su essi non c'\u00e8 concordanza di vedute.\nMontagne pi\u00f9 alte.\nLa montagna pi\u00f9 alta \u00e8 il Monte Bianco, posto a confine tra Italia e Francia, che con i suoi \u00e8 il pi\u00f9 alto d'Europa. Si fornisce di seguito un elenco non esaustivo delle montagne pi\u00f9 alte della catena.\nSuddivisione.\nAnzitutto, si suole distinguere una catena alpina principale, che corre lungo la linea spartiacque tra Europa centrale ed Europa meridionale. Essa inizia dalla congiunzione con gli Appennini ed arriva al Picco dei Tre Signori, per poi dividersi in due; da una parte prosegue verso nord-est e con le sue ultime propaggini giunge in prossimit\u00e0 di Vienna, mentre dall'altra parte prosegue verso sud-est giungendo sino al punto in cui si unisce alle Alpi Dinariche.\nInoltre, come richiamato sopra, le sezioni della catena poste a contorno della zona mediana, tipicamente meno elevate, sono chiamate Prealpi. Per quanto riguarda la suddivisione del territorio alpino in sezioni, non esiste un unico criterio, universalmente accettato da tutti. Vengono pertanto riportati nei capitoli seguenti i punti di vista dei pi\u00f9 diffusi criteri di suddivisione.\nPartizione delle Alpi.\nA seguito del IX Congresso geografico italiano, svoltosi nel 1924, vennero ufficializzate nel 1926 le suddivisioni del sistema alpino sulla base del documento \"Nomi e limiti delle grandi parti del Sistema Alpino\". La Partizione delle Alpi \u00e8 alla base di numerosissimi testi sulle Alpi; alcuni testi (2006-2007), la aggiornano, pur mantenendone i criteri fondamentali. Anche la suddivisione didattica tradizionale italiana segue la Partizione delle Alpi, a volte con alcune varianti.\nLa ripartizione principale individua tre grandi parti: \"Alpi Occidentali\", \"Alpi Centrali\" e \"Alpi Orientali\", suddivise a loro volta in 26 sezioni e 112 gruppi. Le Alpi Occidentali vanno dal colle di Cadibona al col Ferret; le Alpi Centrali dal col Ferret al passo del Brennero; le Alpi Orientali dal passo del Brennero al Passo di Vrata. Queste tre grandi parti sono suddivise ulteriormente:\nSOIUSA.\nNel 2005 \u00e8 stata presentata ufficialmente la classificazione SOIUSA, acronimo di Suddivisione Orografica Internazionale Unificata del Sistema Alpino, allo scopo di uniformare le denominazioni utilizzate negli Stati dell'area alpina. Questa classificazione prevede due grandi parti (\"Alpi Occidentali\" e \"Alpi Orientali\") anzich\u00e9 le tre della Partizione delle Alpi e della suddivisione didattica tradizionale italiana, in accordo con le classificazioni in uso in Austria, e un'ulteriore suddivisione in 5 settori, 36 sezioni e 132 sottosezioni.\nSi elencano i cinque settori, con la loro suddivisione nelle 36 sezioni:\nSuddivisioni nazionali.\nSono diffuse anche le tradizionali classificazioni nazionali, che considerano soltanto la parte del sistema alpino ricadente nei vari territori nazionali e, a volte, le zone confinanti:\nIdrologia.\nDalle Alpi nascono importanti fiumi europei, che vanno a lambire importanti citt\u00e0 europee nelle loro rispettive pianure. Lungo le creste pi\u00f9 elevate poste in genere lungo i confini geografici delle nazioni interessate passa lo spartiacque alpino che delimita quattro bacini idrografici principali:\nNumerosi sono i laghi, quasi tutti di origine glaciale.\nSul versante meridionale il pi\u00f9 grande \u00e8 il Lago di Garda (o Benaco) mentre il pi\u00f9 profondo \u00e8 il Lago di Como (o Lario); altri laghi notevoli sono il Lago Maggiore (o Verbano), il Lago d'Orta (o Cusio), il Lago di Lugano (o Ceresio), il Lago d'Iseo (o Sebino) e altri pi\u00f9 piccoli.\nSul versante settentrionale sono particolarmente importanti i laghi posti in territorio svizzero o sui suoi confini: il Lago Lemano (o di Ginevra), che con i suoi \u00e8 il pi\u00f9 grande tra tutti i laghi alpini, il Lago di Costanza, il Lago di Neuch\u00e2tel, il Lago dei Quattro Cantoni (o di Lucerna), il Lago di Zurigo, il Lago di Thun e molti altri pi\u00f9 piccoli. Fuori della Svizzera vanno ricordati il Lago di Annecy e il Lago del Bourget in Francia, il Lago Atter in Austria, il Lago dell'Ammer, il Lago di Starnberg e il Lago di Chiem in Germania.\nLe Alpi costituiscono anche un serbatoio di acqua dolce, grazie alla presenza dei numerosi ghiacciai.\nGeologia.\nLe Alpi formano una parte della cintura orogenetica terziaria, chiamata catena Alpino-Himalayana, che si estende quasi ininterrottamente dall'Europa sud-occidentale fino all'Asia, formatasi come risultato della collisione tra la placca africana e la placca euroasiatica, evento in cui si \u00e8 chiuso l'oceano della Tetide. Durante l'Oligocene e il Miocene enormi sforzi tettonici hanno premuto i sedimenti marini della Tetide, spingendoli contro la placca di Eurasia formando quindi le Alpi. All'interno della catena \u00e8 quindi possibile ritrovare porzioni del vecchio basamento cristallino, che costituisce il substrato dei depositi marini, affiorante in superficie.\nClima.\nIl clima delle Alpi \u00e8 il tipico clima delle zone montuose elevate. All'aumentare della quota diminuisce proporzionalmente la temperatura. A circa metri di altitudine c'\u00e8 il limite delle nevi perenni, che a questa altitudine il calore non riesce a fondere completamente. Gli inverni sono lunghi e con abbondanti nevicate, le estati sono fresche e piovose e quindi si formano ghiacciai anche di notevoli dimensioni.\nAll'aumentare dell'altitudine, diminuisce la pressione atmosferica e l'aria contiene minori quantit\u00e0 di umidit\u00e0 e di anidride carbonica. Anche le piante risentono di questo fenomeno: infatti, l'acqua viene sottratta loro pi\u00f9 rapidamente, mentre il loro livello di anidride carbonica diminuisce.\nIl versante meridionale italiano delle Alpi gode in genere di un clima pi\u00f9 mite rispetto ai versanti settentrionali e orientali grazie, oltre alla latitudine, anche all'azione schermante della catena montuosa rispetto ai venti provenienti da nord (tramontana), che, in caduta sottovento, possono provocare il tipico effetto f\u00f6hn (o favonio). A parit\u00e0 di altitudine, Alpi orientali e centrali tendono ad essere pi\u00f9 fredde rispetto a quelle occidentali per allontanamento dall'Atlantico e avvicinamento al blocco euroasiatico, risentendo a volte delle correnti meridionali (scirocco e libeccio) schermate invece dall'Appennino settentrionale nel caso delle Alpi occidentali.\nLa piovosit\u00e0 \u00e8 pi\u00f9 elevata rispetto alle zone di pianura circostanti (es. Pianura Padana) e con essa anche la nevosit\u00e0 per effetto dell'altitudine. La stagione pi\u00f9 piovosa \u00e8 l'autunno, seguita dalla primavera; l'inverno \u00e8 rigido e moderatamente nevoso, mentre l'estate \u00e8 fresca e umida, non mancando di frequenti rovesci e temporali. Il clima tende ad essere di tipo continentale o \"steppico\", cio\u00e8 freddo d'inverno e caldo e asciutto d'estate, nelle parti interne e a bassa quota delle valli alpine pi\u00f9 sviluppate in lunghezza, come, ad esempio, la Valle d'Aosta e l'Alto Adige.\nIl clima e l'idrologia delle Alpi sono soggette a cambiamenti sia di origine naturale sia antropica. Le localit\u00e0 pi\u00f9 nevose dell'arco alpino italiano risultano essere Limone Piemonte, Madesimo e Sella Nevea.\nAmbiente.\nFlora.\nUn limite naturale della vegetazione \u00e8 l'altitudine, che si nota dalla presenza dei principali alberi decidui \u2014 quercia, faggio, frassino e acero montano. Questi non raggiungono esattamente la stessa quota, n\u00e9 \u00e8 frequente che crescano assieme, ma il loro limite superiore di crescita corrisponde in modo abbastanza accurato ai cambiamenti di temperatura verso un clima pi\u00f9 freddo che \u00e8 ulteriormente confermato dai cambiamenti nel manto erbaceo nativo. Questo limite di solito rimane circa a sopra il livello del mare sul lato nord delle Alpi, ma a sud spesso sale a , talvolta anche a .\nNon si deve supporre che questa regione sia sempre segnata dalla presenza degli alberi caratteristici. L'intervento dell'uomo in molte regioni li ha quasi eliminati e, con l'eccezione delle foreste di faggi delle Alpi austriache, una grande foresta di alberi decidui \u00e8 rara. Molte regioni, dove tali alberi esistevano una volta, sono state occupate dal pino silvestre e dall'abete rosso, che soffrono meno le devastazioni delle capre, i peggiori nemici della vegetazione arborea.\nFauna.\nLe specie ritratte nelle immagini seguenti si trovano numerose in diverse aree protette alpine.\nMammiferi.\nTra i ruminanti, uno dei pi\u00f9 significativi mammiferi delle Alpi \u00e8 lo stambecco, che ha rischiato l'estinzione. Salvato grazie all'istituzione del Parco Nazionale del Gran Paradiso, \u00e8 stato poi reintrodotto anche in altre aree protette delle Alpi ed \u00e8 oggi considerato fuori pericolo.\nL'affine camoscio alpino ha visto anch'esso una forte diminuzione per la caccia eccessiva, ma con problemi meno gravi dello stambecco; \u00e8 diffuso in tutta la regione alpina, seppur in modo discontinuo. I camosci alpini appartengono alla stessa specie dei camosci dei Carpazi (\"Rupicapra rupicapra\", sottospecie diverse), ma non dei camosci degli Appennini, che sono invece una sottospecie di \"Rupicapra pyrenaica\".\nSono diffusi inoltre il cervo rosso (o cervo nobile), il capriolo e, in qualche zona, anche il daino, introdotto dall'uomo gi\u00e0 in epoca medioevale. Successivamente in alcune parti delle Alpi (p.es. Adamello, Alpi Marittime) \u00e8 stato introdotto il muflone.\nI carnivori pi\u00f9 grossi erano il lupo grigio, l'orso bruno e la lince europea, tutti cacciati intensamente e scomparsi dall'intero arco alpino entro il 1915 circa, con la sola eccezione di una piccola popolazione di orsi in Trentino. Il lupo \u00e8 tornato sulle Alpi a partire dalle popolazioni appenniniche, raggiungendo, intorno al 1990, le Alpi Occidentali e, dopo il 2000, anche le Alpi Centrali. Anche nelle Alpi Orientali \u00e8 ormai accertato da pochi anni l'arrivo del lupo, dove per\u00f2 potrebbero incontrarsi sia esemplari provenienti da ovest (lupi appenninici) che esemplari orientali (lupi balcanici provenienti dalla Slovenia).\nAree naturali protette.\nLe Alpi sono sede di numerosi parchi nazionali all'interno di ciascuno Stato a testimonianza della loro importanza naturalistica. In Italia si trovano il Parco nazionale del Gran Paradiso, il Parco nazionale dello Stelvio, il Parco nazionale delle Dolomiti Bellunesi e il Parco nazionale della Val Grande e numerosi altri parchi regionali e naturali. In Francia il Parco nazionale della Vanoise, il Parco nazionale degli \u00c9crins e il Parco nazionale del Mercantour. In Austria il Parco Nazionale degli Alti Tauri, il Parco nazionale Ges\u00e4use, Parco nazionale Kalkalpen.\nPopolazione.\nLe Alpi sono abitate in tutto da pi\u00f9 di 14 milioni di persone.\nLe pi\u00f9 grandi citt\u00e0 dell'arco alpino sono Grenoble (Francia) con abitanti, Innsbruck (Austria) con , Trento (Italia) con , Bolzano (Italia) con e Lugano (Svizzera) con e nell'hinterland.\nI francesi chiamano Grenoble \"Capitale delle Alpi\" (Capitale des Alpes), gli austriaci chiamano Innsbruck \"Capitale delle Alpi\" (die Haupstadt der Alpen), mentre in Italia viene chiamata Torino \"Capitale delle Alpi\" ( abitanti), sorgendo in una pianura posta direttamente ai piedi delle Alpi.\nNel 2013 la popolazione totale delle Alpi era di abitanti; con un'area considerata di la densit\u00e0 media risultava di circa 74,6 abitanti/km\u00b2.\nDi questi la maggior parte sono francofoni, germanofoni e italofoni. Significativa \u00e8 anche la comunit\u00e0 slovena.\nTuttavia, a causa dell'isolamento dovuto alla conformazione orografica, le Alpi hanno permesso pi\u00f9 di altre aree la sopravvivenza di minoranze linguistiche. Ad esempio nelle valli Po, Maira e Varaita si \u00e8 conservato per secoli l'uso della lingua provenzale, che invece il governo francese ha bandito dall'uso ufficiale e religioso. Analogamente \u00e8 successo per la lingua francoprovenzale in Valle d'Aosta.\nLe lingue retoromanze o ladine (friulano, romancio e ladino dolomitico), poi, sono parlate solo (eccetto il friulano) nelle Alpi. Come solo nelle Alpi sono parlati alcuni dialetti tedeschi meridionali, come il Walser e il Cimbro.\nNelle vallate alpine meridionali sono parlate (di pi\u00f9 che nella pianura padana) le lingue gallo-italiche, cio\u00e8 il ligure, il piemontese, il lombardo e il veneto.\nQuanto alla religione, le Alpi sono prevalentemente cattoliche. Sono protestanti i cantoni svizzeri, escluso il Ticino, che \u00e8 a maggioranza cattolica.\nMa anche a questo riguardo bisogna dire che le Alpi, grazie alla configurazione del territorio, sono state per secoli il rifugio di una minoranza, la comunit\u00e0 valdese, che era sorta a Lione, ma ne era dovuta fuggire a causa delle persecuzioni.\nTrasporti.\nLa catena alpina rappresenta un ostacolo per le principali reti di trasporto transeuropee, potendo essere oltrepassate solo con valichi o tunnel. Fra i corridoi di attraversamento principali ricordiamo:\nTurismo.\nLe Alpi hanno una fortissima vocazione turistica. Gi\u00e0 nel XIX secolo gli inglesi esaltavano il concetto di Alpi come \"playground of Europe\" (v. Alpinismo). Una speciale importanza per le Alpi ha il turismo associato agli sport invernali, ma anche il turismo degli amanti delle escursioni e delle arrampicate. Per molte comunit\u00e0 alpine il turismo \u00e8 diventato praticamente l'unica fonte di reddito (a scapito delle attivit\u00e0 tradizionali, relegate a un ruolo marginale).\nSecondo lo studio 2021 di un rivenditore sportivo online, l'Italia offre \"l'esperienza alpina definitiva\". Con una quota di superficie del 27,3%, l'Italia offre le migliori condizioni per una vacanza attiva nelle Alpi. Lo studio conta un'infrastruttura turistica con chilometri di sentieri, 253 rifugi di montagna e alloggi per la notte, nonch\u00e9 un paesaggio alpino unico con 217 cime sopra i metri e 38 cime sopra i metri. Le regioni alpine pi\u00f9 popolari in Italia sono l'Alto Adige, le Dolomiti e le Alpi Liguri sul Mar Mediterraneo.\nFamose in Italia sono stazioni invernali ed estive come Sestriere, Courmayeur, Breuil-Cervinia, Alagna Valsesia, Macugnaga, Madesimo, Livigno, Bormio, Tonale, Madonna di Campiglio, Cortina d'Ampezzo, Foppolo, ecc. in Francia Chamonix, Courchevel, Tignes, M\u00e9ribel, Morzine, Les Deux Alpes, ecc., in Svizzera Zermatt, Saas-Fee, Sankt Moritz, Wengen, Adelboden, Veysonnaz, Crans-Montana, Gstaad, Lenzerheide, Davos, ecc., in Austria Kitzb\u00fchel, Soelden, Schladming, Lienz, Flachau, Saalbach-Hinterglemm, Sankt Anton, Nassfeld-Pramollo, ecc., in Slovenia Kranjska Gora, Plezzo, Maribor, ecc., in Germania Garmisch-Partenkirchen, ecc.\nGli ambientalisti e una parte degli abitanti locali temono per\u00f2 sempre maggiormente i danni che il turismo di massa pu\u00f2 arrecare e invocano sempre pi\u00f9 spesso dei limiti all'utilizzo turistico delle Alpi. Ad esempio, vengono costruite sempre pi\u00f9 vie di comunicazione attraverso le montagne, vengono alterate le strutture dei villaggi, aumentano i rifiuti da smaltire. D'altra parte, lo sviluppo delle infrastrutture turistiche ha gi\u00e0 toccato in diverse vallate il suo limite perch\u00e9 la superficie utile \u00e8 limitata da pericoli naturali (valanghe, frane, ecc.). Alcune tragiche disgrazie negli ultimi anni (ad esempio a Galt\u00fcr, in Tirolo, nel febbraio 1999) hanno evidenziato questa problematica.\nIl turismo itinerante rappresenta invece un esempio di turismo ecologicamente sostenibile (\"turismo dolce\"), in particolar modo se riscopre vallate semi-abbandonate e minacciate dall'emigrazione, contribuendo ad assicurare una fonte di introiti per le popolazioni originarie. Questo tipo di turismo viene pubblicizzato in maniera esemplare dalla Grande Traversata delle Alpi in Piemonte.\nCondizioni.\nLa variet\u00e0 paesaggistica, le bellezze culturali e le particolari condizioni climatiche sono prerequisiti ottimali per l'utilizzo turistico delle Alpi, poich\u00e9 permettono offerte differenziate per i diversi interessi turistici (ad es. turismo di relax, attivo, di cura, culturale, ecc.). In estate sono possibili soggiorni riposanti o energizzanti (trekking, passeggiate, turismo balneare sui laghi), e soprattutto la vacanza sportiva nella sua forma pi\u00f9 elevata, l'Alpinismo. Questa \u00e8 stata anche l'attivit\u00e0 che ha inaugurato lo sviluppo turistico delle Alpi. In particolar modo fu il turismo inglese a lasciare un'impronta decisiva al termine del XIX secolo. Gi\u00e0 all'epoca vennero organizzati dall'inglese Thomas Cook dei viaggi di massa dalla Gran Bretagna verso le Alpi. In inverno le Alpi sono un'attrattiva mondiale per gli sport invernali, fra i quali domina lo sci nelle sue diverse evoluzioni e varianti. Negli ultimi decenni il turismo invernale ha per\u00f2 ceduto il passo alla sua variante estiva in numerose aree della catena montuosa.\nVantaggi e pericoli.\nAttraverso il turismo di massa si creano posti di lavoro e introiti a livello regionale, e si pu\u00f2 ridurre lo spopolamento delle aree montane. Il turismo alpino \u00e8 per\u00f2 spesso concentrato solo in determinati territori, citt\u00e0 o paesi. Nei grandi territori privi di turismo di massa l'emigrazione \u00e8 infatti ancora rilevante. Spesso si incontrano a breve distanza aree di grande sfruttamento e \"terre di nessuno\", almeno a livello turistico. Questo fenomeno si riscontra prevalentemente nelle Alpi italiane, anche a causa della loro estensione.\nLe popolazioni alpine sono ormai fortemente dipendenti dal turismo di massa. A questo fenomeno si sottomettono spesso intere aree del vivere civile, e talvolta le identit\u00e0 o le particolarit\u00e0 regionali si riducono a semplici clich\u00e9. Inoltre le condizioni di lavoro legate al turismo offrono spesso prospettive limitate e non interessanti (orari di lavoro estremamente flessibili, compensi ridotti, elevata stagionalit\u00e0). I lavoratori che non vogliono o non possono sottostare a queste condizioni trovano soltanto le alternative dell'emigrazione o del pendolarismo.\nL'intensivo turismo di massa ha portato anche problemi ecologici, come inquinamento, problemi di smaltimento dei rifiuti, incremento del traffico stradale e \"inquinamento estetico\", ad esempio a causa di strutture altamente tecnologiche come le funivie, che hanno un notevole impatto ambientale.\nPatrimoni dell'umanit\u00e0.\nCon una lunghezza di 23 chilometri e uno spessore di 900 metri, il Ghiacciaio dell'Aletsch \u00e8 stato il primo sito naturale dell'arco alpino, insieme a Jungfrau, M\u00f6nch, Eiger, Bietschhorn, a essere inserito tra i patrimoni dell'umanit\u00e0 dell'UNESCO.\nNelle Alpi ci sono in tutto diciassette siti del Patrimonio mondiale suddivisi tra Italia, Germania, Svizzera ed Austria, di cui tre transfrontalieri."}
{"id": "342", "revid": "125759558", "url": "https://it.wikipedia.org/wiki?curid=342", "title": "Anno luce", "text": "L'anno luce (ly o al) \u00e8 un'unit\u00e0 di misura della lunghezza, definita come la distanza percorsa dalla radiazione elettromagnetica (luce) nel vuoto nell'intervallo di un anno.\nEsso \u00e8 comunemente utilizzato in astronomia per esprimere le distanze con (e fra) oggetti celesti posti al di fuori dal Sistema solare, cio\u00e8 per distanze su scala interstellare. Un'altra unit\u00e0 dello stesso ordine di grandezza spesso utilizzata dagli astronomi \u00e8 il parsec, che corrisponde a circa 3,26 anni luce.\nLa definizione di anno luce data dall'UAI Unione astronomica internazionale \u00e8: \"La distanza che un fotone percorre nello spazio vuoto in assenza di campo gravitazionale o magnetico in un anno giuliano\". L'anno giuliano ha una durata di giorni, mediamente di secondi ciascuno (invero di qualche millesimo di secondo pi\u00f9 lunghi), pari in totale a secondi.\nPoich\u00e9 la velocit\u00e0 della luce nel vuoto (c) \u00e8 pari a chilometri al secondo (km/s), un anno luce corrisponde a , cio\u00e8:\nvale a dire circa miliardi di chilometri o circa volte la distanza fra la Terra e il Sole (nota come unit\u00e0 astronomica). L'anno luce \u00e8 quindi una distanza enorme su scala umana.\nAltre unit\u00e0 di misura delle lunghezze accomunate con l'anno luce sono il minuto luce, il secondo luce, e cos\u00ec via; esse sono ottenute considerando la distanza percorsa dalla luce in una certa unit\u00e0 di tempo (vedi gli esempi).\nAl contrario, va rimarcato che l'anno luce non \u00e8 un'unit\u00e0 di misura del tempo (n\u00e9 tanto meno della \"quantit\u00e0\" di luce), per quanto sia corretto dire che l'osservazione diretta di un corpo celeste distante un certo numero di anni luce ci mostra quel corpo celeste come era lo stesso numero di anni fa e non nel momento della sua osservazione.\nSottomultipli.\nDall'anno luce \u00e8 possibile definire sottomultipli. Nello specifico questi sono il mese luce, la settimana luce, il giorno luce, l'ora luce, il minuto luce e il secondo luce. Sono unit\u00e0 di misura poco utilizzate, quindi per\u00f2 \u00e8 possibile vedere alcune distanze espresse in questa unit\u00e0; ad esempio la distanza Terra-Luna \u00e8 pari a circa 1,282 secondi luce e la distanza Terra-Sole \u00e8 pari a 8 minuti luce.\nDopo 40 anni di volo interstellare, la sonda Voyager 1 ha raggiunto la distanza di 20 ore luce dalla Terra."}
{"id": "344", "revid": "125888196", "url": "https://it.wikipedia.org/wiki?curid=344", "title": "Alba Longa", "text": "Alba Longa (o Albalonga) fu una citt\u00e0 del \"Latium vetus\", a capo della confederazione dei popoli latini (\"populi albenses\"), di incerta localizzazione.Fu distrutta da Roma sotto il re Tullo Ostilio, dopo l'anno 673 a.C.\nLeggenda.\nSecondo Dionigi di Alicarnasso la zona di Alba Longa in origine sarebbe stata abitata dai Siculi, poi scacciati da queste terre dagli Aborigeni, che vi avrebbero vissuto come tali, fino all'arrivo dei Troiani. Dall'unione dei due popoli sarebbero derivati i Latini\nLa leggenda narra che la citt\u00e0 di Alba Longa fu fondata da Ascanio, o Iulo, figlio di Enea, trenta anni dopo la fondazione di \"Lavinium\". Livio racconta che trascorsero circa trent'anni dalla fondazione di \"Laurentum\" a quella di Alba Longa, cos\u00ec chiamata per la sua posizione allungata sulla dorsale del monte; Cronologicamente l'avvenimento si collocherebbe intorno alla met\u00e0 del XII secolo a.C., qualche tempo dopo la distruzione di Troia (avvenuta secondo gli eruditi antichi nel 1184 a.C.).\nDa Ascanio sarebbe quindi discesa una dinastia di Re albani, di cui conosciamo solo i nomi, fino ad arrivare a Numitore e Amulio, figli del re Proca A quel tempo i domini di Albalonga si estendevano fino al Tevere. Il legittimo erede di Proca era Numitore, ma questi fu scacciato dal fratello Amulio che si impadron\u00ec del trono. Una profezia predisse che Amulio sarebbe stato deposto da un discendente di Numitore. Per questa ragione Amulio costrinse Rea Silvia, unica figlia di Numitore, a diventare vestale e, perci\u00f2, a fare voto di castit\u00e0: cos\u00ec Numitore non avrebbe pi\u00f9 avuto successori legittimi. Secondo la leggenda tuttavia Rea Silvia rimase incinta del dio Marte e successivamente partor\u00ec i gemelli Romolo e Remo. Amulio ordin\u00f2 che i gemelli venissero uccisi, ma questi furono invece abbandonati nel fiume Tevere e si salvarono venendo allattati da una lupa Divenuti grandi e conosciuta la propria origine scacciarono Amulio dal trono, restituendolo al nonno Numitore e da questi ottennero poi il permesso di fondare una nuova citt\u00e0, Roma\nCon il crescere della potenza di Roma, sotto il re Tullo Ostilio (intorno dunque alla met\u00e0 del VII secolo a.C.), le due citt\u00e0 vennero a contrasto e la guerra fu decisa, per idea del re di Alba Longa Mezio Fufezio, da una disfida fra tre fratelli romani, gli Orazi, contro tre fratelli di Alba Longa, i Curiazi, vinta dai campioni romani. In seguito alla battaglia di Fidene, durante la quale Mezio Fufezio aveva tentato di tradire l'esercito romano, di cui era alleato, la citt\u00e0 di Alba Longa venne distrutta dai Romani n\u00e9 fu mai pi\u00f9 ricostruita. I suoi abitanti furono trasferiti a Roma e si insediarono sul Celio, andando a ingrandire cos\u00ec la stessa Urbe\nStoria.\nI dati archeologici disponibili per l'et\u00e0 del ferro ci mostrano l'esistenza di una serie di villaggi, ciascuno con la propria necropoli, disposti lungo il lato sudoccidentale del lago Albano che saranno le future citt\u00e0 albane di \"Tusculum\", \"Aricia\", \"Lanuvium\", \"Velitrae\" e \"Labicum\". Al momento della distruzione da parte di Roma i villaggi dovevano essere in una fase ancora preurbana, nella quale andavano aggregandosi intorno a un centro maggiore che potrebbe essere nel sito dell'attuale Castel Gandolfo. Le necropoli sembrano essere qui infatti di maggiore estensione e permettono di ipotizzare la presenza di un considerevole abitato.\nSolo in epoca tardo-repubblicana il territorio albano (\"Ager Albanus\") sar\u00e0 interessato dall'insediamento di numerose ville residenziali, note dalle fonti e testimoniate dai resti tuttora conservati (tra queste la villa imperiale di Domiziano nell'odierna Castel Gandolfo). In seguito Settimio Severo vi stabil\u00ec gli accampamenti della \"Legio II Parthica\", che presero il nome di \"Castra Albana\" e dai quali ebbe origine la citt\u00e0 di Albano Laziale.\nScavi archeologici e localizzazione.\nTito Livio localizza la citt\u00e0 sul Monte Albano, in posizione allungata nel senso della dorsale montana, da cui il nome \"Alba Longa\".\nLa localizzazione dell'antica citt\u00e0 latina \u00e8 stata questione molto dibattuta gi\u00e0 dal XVI secolo, sulla base del racconto della sua fondazione presente nello storico greco di et\u00e0 augustea Dionigi di Alicarnasso, che parla di una sua collocazione tra il Monte Cavo e il lago Albano .Il sito era stato identificato con il convento di San Paolo nella localit\u00e0 di Palazzolo, presso Rocca di Papa, oppure nella localit\u00e0 di Coste Caselle, presso Marino, o infine nel luogo occupato dall'odierna Castel Gandolfo. Quest'ultima infatti occupa il sito che le fonti dicono aver occupato l'antica \"arx\" della citt\u00e0.\nUna nuova interpretazione sostiene che la citt\u00e0 sorgesse invece sul monte Artemisio, nei pressi dell'antico lago ora prosciugato agli attuali Pratoni del Vivaro, non lontano dalla via Latina.\nIl santuario di \"Iuppiter Latiaris\".\nSulla cima del \"Mons Albanus\" (maggiormente conosciuto col nome attuale di Monte Cavo) esisteva il santuario dedicato a \"Iuppiter Latiaris\" (Giove Laziale), di origini antichissime. L'oratore latino Floro racconta che il luogo fosse scelto dallo stesso Ascanio, il fondatore di Alba Longa, che dopo la fondazione della citt\u00e0 vi aveva invitato i Latini per celebrare un sacrificio a Giove.\nNel santuario si celebravano ogni anno le \"Feriae latinae\", in cui tutte le citt\u00e0 appartenenti alla confederazione dei popoli latini si riunivano per sacrificare al dio un toro bianco, le cui carni venivano poi distribuite tra tutti i partecipanti. Si trattava dunque di un culto federale e la sua posizione presso Alba Longa ci testimonia quindi dell'egemonia che questa doveva esercitare sugli altri centri della regione, tra cui doveva esserci anche la stessa Roma.\nDopo la distruzione di Alba Longa e la sostituzione di Roma come centro egemone, la tradizione ricorda l'erezione di un vero e proprio tempio dedicato a \"Iuppiter Latiaris\" sul \"Mons Albanus\" sotto il regno di Tarquinio il Superbo, e lo stesso tempio di Giove Ottimo Massimo sul Campidoglio, costruito nel 507 a.C., era destinato a rimpiazzare le funzioni del santuario federale latino, spostandone il centro religioso a Roma.\nDell'antico santuario rimangono oggi solo alcuni filari dei blocchi che ne delimitavano il perimetro, ora fuori posto, e notevoli resti della via lastricata, la via Sacra, che ne costituiva l'accesso e si staccava dalla via Appia presso l'odierna Ariccia, giungendo nel territorio di Rocca di Papa.\nEtimologia.\nSecondo l'interpretazione classica, il nome di Alba Longa ha precisamente il significato delle due parole latine, \"alba\" (bianca) e \"longa\" (lunga). Il racconto leggendario della fondazione da parte di Ascanio lo associa al colore bianco della scrofa che indic\u00f2 il luogo dove stabilirsi. Si pensava anche che il colore bianco fosse riferito all'altura su cui sorse la citt\u00e0 o a un monte vicino: lo stesso monte Cavo secondo alcuni sarebbe stato chiamato \"albus\", come altri monti.\nPi\u00f9 probabilmente il nome deriva da una radice indoeuropea che significa \"altura\", \"monte\" oppure \"pascolo montano\", \"alpeggio\", attestata nel vicino sabino e nelle lingue celtiche, come molti altri toponimi montani, tra cui Alpi e Albania."}
{"id": "346", "revid": "399", "url": "https://it.wikipedia.org/wiki?curid=346", "title": "Assistenza infermieristica", "text": "Lassistenza infermieristica indica l'attivit\u00e0 terapeutica, palliativa, riabilitativa, educativa e preventiva rivolta all'individuo, alla comunit\u00e0 o alla popolazione, svolta su soggetti sani o malati, al fine di recuperare uno stato di salute adeguato e prevenendo l'insorgenza di alterazioni morfo-funzionali per l'individuo e/o la comunit\u00e0. Essa \u00e8 pianificata, operata, diretta e valutata dal professionista infermiere.\nProfilo professionale dell'infermiere.\nSecondo il DM 739/94:\nStoria.\nNel V secolo a.C., Ippocrate di Kos, studente di Chirone (considerato, secondo la mitologia, il padre della medicina), fu una delle prime persone al mondo a studiare il concetto di assistenza sanitaria, guadagnandosi cos\u00ec il titolo di \"padre della medicina moderna\". In Europa la concezione occidentale di assistenza infermieristica fu applicata inizialmente dai monaci cattolici, che si presero cura dei malati e degli infermi durante il Medioevo europeo.\nA partire dall'et\u00e0 moderna, nell'Europa nord-atlantica il processo di evoluzione sanitaria inizia precocemente, a differenza di quella orientale e meridionale la quale avviene in modo tardivo e lento. Effettuando un paragone con il XVIII secolo, nel secolo successivo avvenne un aumento della vita media europea di circa 12 anni,\nLa storia della moderna scienza infermieristica, intesa dal XIX secolo ai giorni odierni, \u00e8 da considerarsi un processo in ascesa, culminato dai progressi della tecnologia, della cultura generale, del sapere scientifico e del progresso intellettuale in ambito sanitario. Infatti determinante fu l'opera di Florence Nightingale, che contribu\u00ec a determinare nuovi livelli di assistenza ed in onore della quale si celebra annualmente la giornata internazionale dell'infermiere. Quest'ultima infatti lavorando per migliorare le condizioni dei soldati nella guerra di Crimea, pos\u00f2 la prima pietra per la creazione della professione infermieristica, con i principi riassunti nel libro \"Notes of Nursing\". La figura dell'infermiere intanto super\u00f2 alcuni pregiudizi, come ad esempio la concezione che lo scopo principale dell'infermiere sia eseguire le indicazioni del medico. Questa tendenza di certo non \u00e8 assecondata nel libro, dove i medici sono citati raramente, e spesso con tono critico, in particolare in riferimento alla relazione medico-paziente.\nNel 1853 Theodore Fliedner fond\u00f2 un ospedale dove le infermiere assunte dovevano essere gentili. Molte persone furono positivamente colpite da questa scelta, e grazie a questo fu fondato il \"British Institute of Nursing Sisters\".\nAltre importanti infermiere che hanno contribuito all'evoluzione della professione sono:\nNei primi anni del XX secolo l'era delle scuole sul modello Nightingale, con gestione autonoma e dirette da infermiere, fin\u00ec. Le scuole furono controllate dagli ospedali e fu scoraggiato un apprendimento teorico. Gli ospedali e i medici vedevano le infermiere come una risorsa di lavoro gratuita o poco costosa. Lo sfruttamento non era infrequente da parte dei datori di lavoro degli infermieri, dai medici e dagli educatori. La pratica infermieristica era controllata dalla medicina. Si registr\u00f2 inoltre un aumento della vita media di 25 anni. Le malattie endemiche in questi secoli sono causa di numerosi morti, quali la malaria e la tubercolosi, in quanto quest'ultima trova il suo periodo di massima diffusione nell'Ottocento con una mortalit\u00e0 pari al 30% dei tisici.\nLa Nuova Zelanda fu il primo Stato a regolamentare la figura dell'infermiere con l'adozione del \"Nurses Registration Act\" il 12 settembre 1901. Ellen Dougherty fu la prima infermiera ufficialmente registrata. La Carolina del Nord \u00e8 stato il primo Stato negli Stati Uniti ad approvare la legge sulla concessione di licenze agli infermieri nel 1903.\nL'et\u00e0 contemporanea infine ha visto la creazione dei corsi di laurea in infermieristica e l'assistenza infermieristica ha numerose riviste dedicate, per ampliare le conoscenze alla base della professione. Gli infermieri possono assumere ruoli importanti nella gestione del servizio sanitario o nella ricerca all'interno delle universit\u00e0.\nModelli concettuali.\nLa scienza infermieristica si \u00e8 a lungo evoluta all'ombra della medicina, motivo per cui risultava difficile individuare il corpo di conoscenze proprio alle cure infermieristiche\u201d. Gi\u00e0 alla fine dell'XIX secolo Florence Nightingale sosteneva che la \"\u201cnatura dell'attivit\u00e0 infermieristica esigeva un sapere proprio e distinto da quello medico\u201d\". La Nightingale \u00e8 oggi ritenuta il fondatore della concezione della moderna assistenza infermieristica, in quanto per assistere i malati \u00e8 indispensabile possedere conoscenze che derivano dall'esperienza oltre che da approfondite e accurate ricerche fondate sul metodo scientifico, e che sono distinte da quelle mediche.\nGli elementi che distinguono l'infermieristica dalla medicina vanno ricercati nella differenza tra il nursing e caring e del curing, quindi rispetto alla dimensione delle cure intese come bisogni dell'assistito, e del trattamento della malattia in s\u00e9 e per s\u00e9. Nursing e caring sono basati su aspetti di relazione, orientamento e sviluppo delle potenzialit\u00e0 dell'assistito in modo indipendente dalla medicina: \n\"\u00ab Caring in the nursing profession takes place every time a nurse-to-patient contact is made. The nurse enters the world of the patient in order to come to know the patient as a caring person, and that it is from this \u201cepistemology\u201d that the caring of nursing unfolds\". \u00bb.\"\nNell'epoca moderna, la formazione dedica una particolare attenzione alla storia infermieristica, in quanto si cerca di utilizzare e sviluppare modelli teorici per la pratica infermieristica, rinforzando l'enfasi della professione sulla pratica basata sulla teoria. I modelli concettuali d'infermieristica generano conoscenze che migliorano la pratica e guidano la ricerca infermieristica. Progressivamente la professione ha sviluppato il proprio corpo di conoscenze, i concetti e le teorie continuano ad evolversi per sostenere e sviluppare sempre di pi\u00f9 la componente intellettuale e la componente pratica dell'infermieristica. Gli impianti teorici sono fondamentali per l'evoluzione delle conoscenze infermieristiche e della pratica professionale. L'evoluzione concettuale del nursing ha inglobato anche teorie da fonti non infermieristiche, comprese le teorie dei sistemi, dei bisogni umani, del cambiamento, del problem solving e del decision making, portando cos\u00ec alla formazione di un corpus di conoscenze basate su evidenze scientifiche, supportate da migliaia di studi in tutti i settori dell'infermieristica, che forma oggi il nuovo professionista infermiere.\nL'organizzazione razionale dell'assistenza prodotta dall'infermiere \u00e8 orientato a rispondere sia a generali che pi\u00f9 specifiche esigenze di persone malate o persone sane o anche in fin di vita (Henderson). Vari autori hanno descritto la propria visione dell'assistenza in teorie generali, e molte di queste hanno contribuito allo sviluppo di altre pi\u00f9 specifiche in rapporto a vari contesti e situazioni dell'assistenza spesso intesa come sequenza di fasi precostituite, ma anche come relazione tra soggetti o anche come influenza (si veda Rogers e la sua scuola).\nLe principali teorie infermieristiche, assieme ai loro scopi sono:\nIl processo di assistenza.\nL'assistenza \u00e8 uno strumento di cui il professionista adeguatamente formato si avvale, assieme ad altri strumenti scientifici, per rilevare e rispondere al bisogno di salute attraverso l'utilizzo della strategia del \"problem solving.\" Il processo di assistenza consiste nella presa in carico dell'individuo che presenti un bisogno di salute. \u00c8 generalmente considerato come un approccio sistematico di \"risoluzione del problema\" che viene utilizzato nell'assistenza infermieristica individualizzata. \u00c8 utilizzato dagli infermieri per identificare e trattare le risposte umane a problemi reali o potenziali, ed assisterli.\nEsso possiede le seguenti caratteristiche:\nIl processo d'assistenza:\nLe fasi.\nLe fasi del processo infermieristico sono:\nState of the world\u2019s nursing 2020.\nIl rapporto State of the world\u2019s nursing 2020, stilato dall'Organizzazione Mondiale della Sanit\u00e0, denuncia l'insufficienza di forza lavoro infermieristica e richiama gli stati membri a perseguire i seguenti obbiettivi:"}
{"id": "347", "revid": "327794", "url": "https://it.wikipedia.org/wiki?curid=347", "title": "Arti visive", "text": "L'area delle arti visive (o arti visuali) \u00e8 estremamente ampia essendo definibile in tal modo qualunque forma artistica che abbia come risultato un oggetto visibile. Altre arti, quali il teatro, la musica o l'opera, costituiscono invece categorie a s\u00e9 stanti di tipo figurativo, pur con confini non sempre ben definiti: vedi ad esempio la body art o l'arte interattiva, o anche il cinema, che pu\u00f2 incorporare differenti forme artistiche e performative. \nNella societ\u00e0 contemporanea la cultura visiva ha assunto un'enorme importanza; pi\u00f9 recentemente l\u2019arte digitale e la new media art hanno guadagnato un ruolo non trascurabile in una cultura sempre pi\u00f9 dominata dal visuale. Nel multiforme scenario delle arti contemporanee le ultime tendenze digitali si stanno addentrando in un nuovo territorio dell'arte, che si pone oggi una sfida sempre pi\u00f9 importante: quella di confermarsi uno specifico valore di mercato, aprendo nuove opportunit\u00e0 di fruizione e di consumo (dalle arti digitali alla fotografia digitale, dalla musica agli audiovisivi) \"in un continuo confronto e in un continuo tentativo di superamento dell\u2019arte contemporanea\". \nDalla seconda met\u00e0 del XX secolo, critici e storici dell'arte hanno preferito allargare la pi\u00f9 generica espressione \"arte figurativa\" a quella pi\u00f9 specifica di \"arte visiva\", riferita alla molteplicit\u00e0 di attivit\u00e0 creative che non comprendono soltanto le tradizionali discipline come la pittura e la scultura. Il panorama dell'arte \u00e8 dunque fortemente cambiato, pertanto rientrano nel campo delle arti visive anche la fotografia, la performance, la body-art, l\u2019assemblage, la video art, l\u2019happening, la land art.\nElenco di arti visive.\nEcco una lista parziale di soggetti riferibili alle principali arti visive:"}
{"id": "348", "revid": "111291586", "url": "https://it.wikipedia.org/wiki?curid=348", "title": "Assembler", "text": "Un assembler (assemblatore in italiano) \u00e8 un software che trasforma le istruzioni mnemoniche dell'assembly in linguaggio macchina. Si tratta dunque di un compilatore (traduttore) per un particolare linguaggio assembly.\nIl termine \"assembler\" deriva dal fatto che le istruzioni vengono convertite e montate una accanto all'altra come se fossero in fila.\nCi sono molti tipi di linguaggi assembly e di conseguenza diversi assemblatori: esistono gli assembler per programmare i microchip, per creare programmi su personal computer, per telefoni cellulari, ecc. Questo perch\u00e9 un assemblatore produce linguaggi macchina per una specifica famiglia di processori (intel 8086, 80386, Motorola 68000, ecc.)."}
{"id": "349", "revid": "1632387", "url": "https://it.wikipedia.org/wiki?curid=349", "title": "Linguaggio assembly", "text": "Il linguaggio assembly (detto anche linguaggio assemblativo o linguaggio assemblatore o semplicemente assembly) \u00e8 un linguaggio di programmazione molto simile al linguaggio macchina, pur essendo differente rispetto a quest'ultimo. Erroneamente viene spesso chiamato \"assembler\", ma quest'ultimo termine identifica solo il programma \"assemblatore\" che converte il linguaggio assembly in linguaggio macchina. Le istruzioni del linguaggio assembly corrispondono alle istruzioni che il processore pu\u00f2 eseguire. Difatti queste ultime sono stringhe di bits (di solito della lunghezza di 1 o 2 ma anche 4 bytes) che nel linguaggio assembly assumono nomi comprensibili agli umani. Tutte le istruzioni hanno un corrispondente opcode (Operation Code) che rappresenta l'istruzione stessa in formato esadecimale o binario. \nL'istruzione che somma 32 al registro EAX:\nA seconda del tipo di istruzione alcune istruzioni sono lunghe da 1 a pi\u00f9 bytes pi\u00f9 la dimensione degli operandi sui quali lavorano.\nPer assembly si intende il linguaggio che utilizza l'Instruction Set del processore. L'Instruction Set Architecture (ISA) \u00e9 l'insieme di tutte le operazioni che il processore \u00e8 in grado di eseguire. Per questo motivo non esiste un linguaggio assembly unico ma ogni processore ha il suo.\nDescrizione.\nRISC e CISC.\nIl linguaggio assembly costituisce il cosiddetto ISA (\"Instruction Set Architecture\") di un processore.\nI diversi ISA possono essere divisi in due grandi gruppi: i RISC (\"Reduced Instruction Set Computer\") e i CISC (\"Complex Instruction Set Computer\"). Il primo gruppo tende ad avere operazioni semplici e veloci, con grande abbondanza di registri per memorizzare i risultati intermedi. Il secondo mette a disposizione del programmatore istruzioni pi\u00f9 complesse, che a volte mimano quelle dei linguaggi di livello pi\u00f9 alto (ad esempio, la copia di stringhe nei processori x86). In entrambi i casi, i migliori set di istruzioni tendono ad essere quelli cosiddetti \"ortogonali\", dove i diversi metodi di indirizzamento e i diversi registri possono essere usati indifferentemente in tutte le istruzioni. Famosi set di istruzioni ortogonali sono quelli del Motorola 68000 (CISC) e del MIPS (RISC). L'ISA dei processori Intel x86 era originariamente ben poco ortogonale, ed \u00e8 andata via via migliorando.\nLa distinzione tra \"set\" di istruzioni RISC e CISC \u00e8 oggi un po' sfumata, perch\u00e9 la maggior parte dei processori consumer sono oggi dei CRISP, cio\u00e8 un misto fra i due. Inoltre, alcuni processori traducono l'ISA originale in un set di istruzioni interno, per ragioni diverse e con modalit\u00e0 diverse:\nScopo.\nL'assembly ha lo scopo generale di consentire al programmatore di ignorare il formato binario del linguaggio macchina. Ogni codice operativo del linguaggio macchina viene sostituito, nell'assembly, da una sequenza di caratteri che lo rappresenta in forma \"mnemonica\"; per esempio, il codice operativo per la somma potrebbe essere trascritto come codice_1 e quello per il salto come codice_2. In secondo luogo, i dati e gli indirizzi di memoria manipolati dal programma possono essere scritti, in assembly, nella base numerica pi\u00f9 consona al momento: esadecimale, binaria, decimale, ottale ma anche in forma simbolica, utilizzando stringhe di testo (identificatori). Il programma assembly risulta in questo modo relativamente pi\u00f9 leggibile di quello in linguaggio macchina, con il quale mantiene per\u00f2 un totale (o quasi totale) isomorfismo. Il programma scritto in assembly non pu\u00f2 essere eseguito direttamente dal processore; esso deve essere tradotto nel linguaggio macchina (binario) corrispondente, usando un programma compilatore detto assembler.\nNon univocit\u00e0.\nA causa di questa \"vicinanza\" all'hardware, non esiste un unico linguaggio assembly. Al contrario, ogni CPU o famiglia di CPU ha un suo proprio assembly, diverso dagli altri. Ad esempio, sono linguaggi assembly ben diversi quelli per i processori Intel x86, per i Motorola 68000 e per i Dec Alpha. Questo significa che conoscere un certo linguaggio assembly significa saper scrivere programmi solo su una determinata CPU o famiglia di CPU. Passare ad altre CPU per\u00f2 \u00e8 relativamente facile, perch\u00e9 molti meccanismi sono analoghi o del tutto identici, quindi spesso il passaggio si limita all'apprendimento di nuovi codici mnemonici, nuove modalit\u00e0 di indirizzamento ed altre varie peculiarit\u00e0 del nuovo processore.\nMolto meno facile \u00e8 invece portare un programma scritto in assembly su macchine con processori diversi o con architetture diverse: quasi sempre significa dover riscrivere il programma da cima a fondo, perch\u00e9 i linguaggi assembly dipendono completamente dalla piattaforma per cui sono stati scritti. Molti compilatori assembly supportano sistemi di macro che potrebbero essere impiegati per ovviare in parte a questo problema, ma si tratta di una soluzione poco efficace.\nInoltre l'assembly non offre alcun \"controllo sui tipi\" (non esiste alcunch\u00e9 di vagamente simile al concetto di \"tipo\" nella programmazione \"low-level\"), ma lascia al programmatore la responsabilit\u00e0 di occuparsi di ogni singolo dettaglio della gestione della macchina e richiede molta disciplina e un esteso lavoro di commento per non scrivere codice che risulti assolutamente illeggibile (ad altri programmatori come anche a se stessi dopo qualche tempo).\nA fronte di questi svantaggi l'assembly offre un'efficienza senza pari e il controllo completo e assoluto sull'hardware: i programmi in assembly sono, in linea di principio, i pi\u00f9 piccoli e veloci che sia possibile scrivere su una data macchina.\nScrivere (buon) codice in assembly \u00e8 dispendioso in termini di tempo, difficile e quindi molto costoso, soprattutto in prospettiva (future modifiche): per questo, raramente l'assembly \u00e8 il solo linguaggio usato in un progetto mainstream, a meno che questo non sia di dimensioni e portata limitate. In genere si usa in combinazione con altri linguaggi: la maggior parte del codice viene scritta in un linguaggio ad alto livello, mentre le parti pi\u00f9 critiche (per motivi di performance, precisione del timing o affidabilit\u00e0) si scrivono in assembly.\nTali problematiche sono riscontrabili principalmente su piattaforme come i \"personal computer\" attuali, dove la vastit\u00e0 quantitativa e l'enorme gamma qualitativa dell'hardware disponibile crea alle applicazioni low-level un oggettivo problema mai risolto (e presumibilmente non risolvibile) a livello di unificazione e standard. A ci\u00f2 si aggiunga l'evoluzione costante verso una sempre maggiore stratificazione dei comuni sistemi operativi, caratterizzata da numerosi vincoli e virtualizzazioni delle periferiche fisiche e dei canali di comunicazione, che non rendono agevole lo sviluppo di un software che interagisca direttamente con l'hardware sottostante e ne gestisca direttamente le caratteristiche.\nSi possono per\u00f2 citare due esempi, peraltro correlati, di totale inversione di questo paradigma generale:\nEcco allora che la possibilit\u00e0 di utilizzare un microcontroller con limitatissime risorse di memoria ROM e RAM scrivendo il firmware integralmente in assembly diventa essenziale al fine di minimizzare i costi, l'ingombro in piastra, la suscettibilit\u00e0 elettromagnetica, aumentando anche l'affidabilit\u00e0 (processori pi\u00f9 \"datati\" hanno un incolmabile vantaggio in termini di milioni di ore di test e funzionamento sul campo, ossia la \"merce\" di gran lunga pi\u00f9 preziosa per i sistemi embedded variamente critici) ed ottimizzando numerosi altri fattori.\nStruttura.\nLa struttura di un tipico listato Assembly x86 per PC si articola, a grandi linee, nei seguenti termini:\nVale la pena di ribadire che tale struttura, nella sua generalit\u00e0, dipende quasi per intero dalla piattaforma e anche dall'assembler utilizzato e quindi non \u00e8 in alcun modo universalizzabile. Architetture diverse, dai mainframe ai microcontroller, con relativi assemblatori e cross-assembler, impongono strutture di sorgente a volte nettamente diverse dal semplice esempio illustrato, relativo ai comuni PC. Per un controesempio banale, nelle architetture Harvard usate dalla quasi totalit\u00e0 dei microcontroller e da molte architetture di supercalcolo:\nEsempio di codice.\nEsempio di programma \"Hello world\" in assembly Intel x86 con sintassi Intel (sfrutta le chiamate al sistema operativo DOS). Non \u00e8 compatibile con le versioni Assembly UNIX GNU\nMODEL SMALL\nSTACK 100H\n.DATA\n HW DB \"hello, world\", 13, 10, '$'\n.CODE\n.STARTUP\n MOV AX, @data\n MOV DS, AX\n MOV DX, OFFSET HW\n MOV AH, 09H\n INT 21H\n MOV AX, 4C00H\n INT 21H\nEND \nQuesto invece \u00e8 l'esempio del programma scritto per sintassi AT&amp;T (per le architetture UNIX GNU)\n.section .data\n hello:\n .ascii \"ciao ciao mondo!\\n\"\n hello_len:\n .long . -hello # lunghezza della stringa in byte\n.section .text\n .global _start\n_start:\n movl $4, %eax # 4 corrisponde alla system call \"write\"\n movl $1, %ebx # stampa nello standard output (schermo)\n leal hello, %ecx # puntatore char a ci\u00f2 che si vuole stampare\n movl hello_len, %edx # copia del contenuto della variabile. carica la lunghezza della variabile\n int $0x80 # system call (int sarebbe \"interrupt\"); con 0x80 si lancia una interaction generale \n # dichiarata (in base ai valori caricati precedentemente nei registri)\n movl $1, %eax # 1 corrisponde alla system call \"exit\"\n xorl %ebx, %ebx #azzera EBX; si pu\u00f2 anche scrivere movl $0, %ebx ma risulta meno efficiente\n int $0x80\nMicroistruzioni.\nQuando si esegue un'istruzione Assembly, il processore (in base all'architettura presa in considerazione) esegue una serie di operazioni chiamate \"Microistruzioni Assembly\", cio\u00e8 delle operazioni hardware che servono per configurare i registri e gli operatori della CPU in modo che possa essere eseguita quella istruzione.\nTale processo si divide, nel caso delle CPU Intel x86 e di alcune altre, in 3 parti:\nDa qui la sigla FDE, Fetch-Decode-Execute, riportata nei testi di architettura e nei datasheet.\nPer fare un esempio per l'architettura dell'Intel 80x86 con un singolo BUS, in sintassi AT&amp;T, questa istruzione:\nADD %EBX, %EAX\nin cui si somma il contenuto del registro EAX con il contenuto del registro EBX e il risultato verr\u00e0 salvato in EAX, vengono svolte queste microoperazioni:\n1. PCout, SELECT[4], ADD, Zin, MARin, READ ;viene incrementato il PC per eseguire l'operazione successiva\n2. Zout, PCin, WMFC ;si aspetta che sia avvenuta la lettura in memoria\n3. MDRout, IRin ;viene inviata l'istruzione prossima in IR\n4. EAXout, Vin ;viene inviato il contenuto di EAX in un registro temporaneo\n5. EBXout, SELECT[V], ADD, Zin ;viene sommato il contenuto di EBX tramite la ALU con EAX\n6. Zout, EAXin, END ;il risultato viene copiato in EAX\nSu alcune architetture tali fasi risultano invece essere quattro (ad esempio, nei PIC Microchip, negli Intel 8051 e in numerosissimi core analoghi), da cui risulta anche l'effettivo rapporto tra velocit\u00e0 di clock ossia frequenza del quarzo esterno (es. 10\u00a0MHz) e numero di istruzioni effettivamente eseguite in un secondo. Per i PIC (famiglie \"baseline\" e \"midrange\" in particolare) tale rapporto \u00e8 pari ad 1/4, poich\u00e9 ad ogni ciclo di clock il core esegue effettivamente una singola fase Fetch-Decode-Execute-Write e dunque sono necessari quattro cicli del clock esterno per completare una singola istruzione. Su architetture di microcontroller e core pi\u00f9 arcaiche o comunque di diversa concezione, sono necessari anche pi\u00f9 cicli di clock per ciascuna fase (ad esempio tre o quattro), da cui il diverso rapporto tra clock e MIPS, che nel caso del design 8051 originale richiede ad esempio 12 cicli di clock per ciascuna singola istruzione. Si ricordi infine che talune istruzioni, tra le quali tipicamente i salti incondizionati, richiedono su un numero notevole di piattaforme (sia RISC che CISC, concepite in varie epoche) un numero di cicli superiore alle altre, a causa delle operazioni accessorie (non parallelizzabili) richieste dall'aggiornamento del registro IP e di eventuali code di prefetch interne.\nC-asm.\nTalvolta, nella programmazione ad alto livello in ambienti come il DOS, c'\u00e8 la necessit\u00e0 di effettuare alcune operazioni che sono molto pi\u00f9 veloci usando delle istruzioni di linguaggi a basso livello (in Windows invece a causa delle protezioni della memoria si ricorre pi\u00f9 frequentemente alle chiamate WINAPI, le chiamate in L/M sono usate per lo pi\u00f9 per procedure matematiche accelerate o dai driver). Tra i linguaggi di alto livello che permettono questo vi sono il C e il C++, in cui possono essere inserite nei propri sorgenti parti scritte in assembly che, in fase di compilazione, verranno tradotte con un procedimento noto come assembler inline. Un esempio di codice scritto in C-asm (usando l'assembly Intel x86), che visualizza in binario un numero dato in input, \u00e8 il seguente esempio che utilizza la direttiva \"stdio.h\" che gestisce le operazioni di input/output, la direttiva \"iostream.h\" che ha le stesse funzioni di quella precedente, ma che garantisce la compatibilit\u00e0 con i compilatori pi\u00f9 datati e infine la direttiva \"conio.h\" deputata alla creazione di interfacce testuali.\nint main() \n int a;\n /* Acquisizione del valore numerico */\n printf(\"Inserisci un valore compreso tra -32768 e 32768: \"); \n scanf(\"%d\", &amp;a);\n /* Visualizzazione del messaggio di risposta */\n printf(\"Il valore corrispondente in binario \u00e8: \"); \n /* Keyword per delimitare le sezioni di codice Assembly */\n asm \n /* Visualizzazione della stringa di bit corrispondente */\n MOV BX,WORD PTR a\n MOV CX,00Ah\n /* Etichetta esterna */\n Ciclo: \n asm\n /* Estrazione di un bit */\n MOV DL,00H\n RCL BX,1 /* Il valore del bit viene posto nel flag di carry */\n ADC DL,'0' /* Determino il carattere da visualizzare */\n MOV AH,02H /* Visualizzazione */\n INT 21h\n Loop Ciclo\n return 0;\nPer la maggioranza delle applicazioni \"mainstream\", \u00e8 ormai convinzione comune nella comunit\u00e0 dei programmatori applicativi che fattori come le ottimizzazioni generate automaticamente dai compilatori nei linguaggi di pi\u00f9 elevato livello, l'evoluzione di librerie a loro volta sempre pi\u00f9 ottimizzate (almeno in linea di principio) e la sempre maggiore potenza elaborativa delle piattaforme comunemente diffuse rendano meno necessario rispetto al passato il ricorso alla verticalizzazione tramite assembly inline o moduli assembly, anche in favore della portabilit\u00e0 e leggibilit\u00e0 del codice. Tuttavia, non mancano numerose eccezioni in totale controtendenza rispetto a tale diffusa concezione: in particolare nel mondo dei sistemi dedicati, basato quasi per definizione su un paradigma ben diverso, come ricordato al paragrafo \"Non c'\u00e8 un solo assembly\", ma anche in numerose nicchie specialistiche ai margini del \"mainstream\", dai sistemi CAD/CAM al calcolo numerico, alle applicazioni scientifiche di varia natura, fino allo sviluppo di driver e altro software di sistema.\nStrutture di controllo in Assembly x86.\nIl processore esegue le istruzioni cos\u00ec come si presentano, una dopo l'altra. Tuttavia, attraverso particolari strutture, si pu\u00f2 controllare il flusso esecutivo in base ad una determinata condizione. In questo modo si possono creare strutture di semplice selezione o di tipo iterativo (cicli). Le istruzioni assembly che vengono utilizzate per questo scopo sono principalmente di due tipo: salto e confronto.\nI salti possono essere incondizionati o condizionati. JMP effettua un salto incondizionato. In genere l'indirizzo di riferimento \u00e8 un'etichetta. La condizione del salto \u00e8 sempre dettata dai valori del registro dei flag. I flag pi\u00f9 usati per i salti sono:\nIl costrutto di selezione (if, else).\nLa selezione \u00e8 una struttura che permette di eseguire un blocco di istruzioni oppure un altro in base al verificarsi di una condizione.\n se\n blocco istruzioni 1\n altrimenti\n blocco istruzioni 2\n fine se\nin assembly, attraverso la logica dei salti, viene rappresentato cos\u00ec:\n se:\n JNcondizione altrimenti\n blocco istruzioni 1\n JMP fine_se\n altrimenti:\n blocco istruzioni 2\n fine_se:\nIl ciclo a controllo in coda (do...while).\nL'iterazione \u00e8 una struttura che permette di ripetere pi\u00f9 volte un'istruzione sotto il controllo di una condizione.\n ripeti\n istruzioni\n finch\u00e9 condizione \nin assembly, attraverso la logica dei salti, viene rappresentato cos\u00ec:\n inizio_ciclo:\n istruzioni\n Jcondizione inizio_ciclo \nesempio:\n MOV AX, 0000h\n inizio_ciclo:\n INC AX\n CMP AX, 000Ah ; confronta AX e il valore 0Ah (10d)\n JNE inizio_ciclo ; salta all'inizio (e ripete il ciclo) se diverso \nDato che il controllo della condizione viene eseguito alla fine del ciclo, le istruzioni in sequenza vengono eseguite comunque almeno una volta, anche se la condizione era gi\u00e0 verificata in partenza. In pratica:\n MOV AX, 000Ah\n inizio_ciclo:\n INC AX\n CMP AX, 000Ah\n JNE inizio_ciclo \nQuesto spezzone di codice dovrebbe controllore se AX = 10d, e in caso contrario incrementare AX. In caso favorevole uscire dal ciclo. Vediamo per\u00f2 che AX vale gi\u00e0 10d, tuttavia tale registro viene comunque incrementato (alla fine varr\u00e0 000Bh). Inoltre, in questo particolare programma, il ciclo non finir\u00e0 mai: AX varr\u00e0 11, poi 12, poi 13 e non diventer\u00e0 mai uguale a 10. Sarebbe buona norma, nelle condizioni, evitare di esprimere un'uguaglianza:\n MOV AX, 000Ah\n inizio_ciclo:\n INC AX\n CMP AX, 000Ah\n JB inizio_ciclo ; salta se minore (invece di salta se non uguale) \nIn questo modo abbiamo risolto il problema del ciclo infinito. Tuttavia, a causa del fatto che la sequenza viene eseguita almeno una volta, in genere si evita il ciclo a controllo in coda e si utilizza invece quello a controllo in testa.\nIl ciclo a controllo in testa (while).\nUna struttura iterativa a controllo in testa si pu\u00f2 descrivere, ad alto livello, cos\u00ec:\n mentre condizione\n istruzioni\n fine ciclo \nEquivale alla while (condizione) { sequenza } del C. in assembly:\n inizio_ciclo:\n JNcondizione fine_ciclo\n sequenza\n JMP inizio_ciclo\n fine_ciclo \nesempio:\n inizio_ciclo:\n CMP AX,0Ah ; confronta AX con 10d\n JNE fine_ciclo ; salta se diverso\n INC AX ; incrementa AX\n JMP inizio_ciclo\n fine_ciclo \nLa differenza tra questa struttura e quella a controllo in coda sta nel fatto che se la condizione \u00e8 inizialmente verificata, la sequenza di istruzioni non viene eseguita nemmeno una volta.\nIl ciclo a contatore (for).\nIl ciclo a contatore ha una struttura di questo tipo:\n CONTATORE = 0\n mentre CONTATORE &lt; N\n sequenza\n incrementa CONTATORE\n fine ciclo\nSi pu\u00f2 utilizzare un ciclo a contatore se vogliamo ripetere un blocco di istruzioni per un numero di volte noto a priori. i cicli in assembly sono in genere a decremento:\n CONTATORE = N\n ripeti\n sequenza\n decrementa CONTATORE\n finch\u00e9 CONTATORE n &gt; 0\nCome contatore si usa di solito il registro CX (registro contatore, appunto), perch\u00e9 esiste un'istruzione che esegue le ultime due istruzioni automaticamente: l'istruzione LOOP: decrementa CX e, se CX non \u00e8 0, salta all'etichetta specificata.\n MOV CX, 0\n inizio_ciclo:\n CMP CX, N\n JGE fine_ciclo\n sequenza\n JMP inizio_ciclo\n fine_ciclo:\nGrazie all'istruzione LOOP diventa semplice scrivere un ciclo a contatore in assembly:\n MOV CX, &lt;N&gt; ; dove N \u00e8 il numero di ripetizioni da eseguire\n inizio_ciclo:\n sequenza\n LOOP inizio_ciclo\nVa sottolineato che nel primo esempio si ha un ciclo a controllo in testa, mentre nel secondo uno a controllo in coda, e che, sebbene il secondo sia pi\u00f9 compatto e veloce da scrivere, possa generare degli errori, come gi\u00e0 detto sopra, se non si sta attenti a come lo si usa, infatti in esso le istruzioni vengono eseguite almeno una volta, per cui se non si \u00e8 sicuri che il numero di ripetizioni non possa mai essere zero, \u00e8 meno rischioso usare il primo.\nL'input/output tramite l'INT 21h del DOS.\nL'assembly, specialmente nel mondo dei PC, non prevede funzioni di input/output gi\u00e0 pronte. Il programmatore deve quindi creare le proprie routine o appoggiarsi a quelle create da terze parti. Negli ambienti DOS \u00e8 sufficiente porre il codice del servizio richiesto in AX ed usare l'istruzione INT 21h per richiamare il relativo software interrupt, una delle caratteristiche pi\u00f9 peculiari delle CPU Intel x86. Tra le funzioni pi\u00f9 comuni per l'input/output da tastiera:\nQuindi, per acquisire un carattere (con eco sul video):\n MOV AH, 01h ; servizio 01h\n INT 21h ; se AX=0001h, allora in AL va il codice ASCII del tasto premuto\nE volendo poi stamparlo:\n MOV DL,AL ; copio il codice ASCII del tasto letto il DL\n MOV AH,02h ; servizio 02h\n INT 21h ; se AX=0002h, allora stampa il carattere di codice ASCII in D \nCome si pu\u00f2 vedere, sia le operazioni di acquisizione che di stampa fanno riferimento ai codici di carattere ASCII. Nel caso si voglia leggere in input una cifra numerica, per risalire al valore numerico basta sottrarre il valore 30h (48 in decimale) al suo codice ASCII. Infatti 30h in ASCII corrisponde al carattere \"0\", 31h (49 in decimale) all'\"1\" e cos\u00ec via...\nNel caso in cui si voglia stampare una stringa:\n stringa DB 13,10,\"questa \u00e8 una stringa\",\"$\" ; alloco una variabile da un byte che chiamo stringa e in cui ci salvo una sequenza di caratteri (una stringa appunto)\n LEA DX,stringa ; copio l'indirizzo di memoria che punta alla stringa in DX\n MOV AH,09h ; servizio 09h\n INT 21h ; se AX=0009h, allora stampa la stringa a cui punta l'indirizzo di memoria contenuto in DX\nAssembly x86.\nAssembly x86 \u00e8 una famiglia di linguaggi Assembly, usati per creare codici oggetto per i processori Intel X86. Come tutti i linguaggi assembly, sfrutta brevi parole per realizzare le istruzioni per la CPU."}
{"id": "351", "revid": "433605", "url": "https://it.wikipedia.org/wiki?curid=351", "title": "Andriano", "text": "Andriano (\"Andrian\" in tedesco) \u00e8 un comune italiano di abitanti della provincia autonoma di Bolzano, situato in fondovalle alla destra orografica dell'Adige, di fronte a Terlano ed ai piedi del Monte Macaion (, Catena della Mendola).\nOrigini del nome.\nIl toponimo \u00e8 attestato per la prima volta nel 1186 come \"Andrian\" nella storia in una pergamena originale dell'archivio del convento di Gries dell'anno 1186, in altri documenti ufficiali del periodo viene attestata l'esistenza di un traghetto che attraversava al tempo il fiume Adige.\nNel 1240 come \"Aendrian\" e deriva dal nome di persona romano \"Andrius\" o \"Andraeus\", corrispondente ad uomo virile, dal greco \"an\u00e8r-andr\u00f2s\".\nAltra possibile derivazione si fa ricadere da \"Andrien\", un villaggio in un angolo montano scarsamente boschivo dirimpetto a Terlano, probabilmente da \"antraeanum\", aggettivo derivante dal termine latino \"antrum\", in italiano \"antro\", equivalente a \"piccola valle rotonda\" o \"grotta boscosa\".\nStoria.\n\u00c8 sostenuto a sufficienza da reperti archeologici, che il luogo era gi\u00e0 abitato in epoca romana.\nDal momento che l'Adige era navigabile da Andriano, il paese si \u00e8 trovato in una posizione geografica tale da essere un punto di riferimento economico e d'importanza strategica.\nIl comune di Andriano, che in precedenza per pi\u00f9 di cento anni era stato autonomo, venne incorporato con decreto del Re d'Italia Vittorio Emanuele III del 18 novembre 1928 nel comune di Nalles.\nDal 1953 Andriano \u00e8 di nuovo un comune indipendente.\nNotevoli sono le rovine del castello di \"Festenstein\", costruzione menzionata la prima volta nel 1220 che svetta su un burrone sopra il paese.\nStemma.\nLo stemma \u00e8 quello dei Signori di \"Andrian\". \u00c8 partito di rosso e di argento con una pila, dai lati ricurvi ed i colori alternati. Lo stemma \u00e8 stato adottato nel 1968.\nSociet\u00e0.\nRipartizione linguistica.\nLa sua popolazione \u00e8 nella sua quasi totalit\u00e0 di madrelingua tedesca.\nSecondo il censimento del 1890 gli italiani erano il 12,5% della popolazione, diminuiti in seguito a causa di pressioni assimilatrici. Negli ultimi 10 anni si \u00e8 visto un discreto aumento della minoranza linguistica italiana, che \u00e8 passata dal 2,55% sulla popolazione totale a ben 9,53%.\nEtnie e minoranze straniere.\nSecondo i dati ISTAT al 1\u00ba gennaio 2016 la popolazione straniera residente era di 63 persone, di cui:\nLa comunit\u00e0 straniera pi\u00f9 numerosa \u00e8 quella della Polonia che rappresenta il 25,40% degli stranieri.\nEconomia.\nL'economia si basa sul turismo primaverile ed estivo con strutture di ricezione quasi esclusivamente a conduzione familiare, e sull'attivit\u00e0 agricola (meleti, cooperative di trasformazione del prodotto).\nElevata la percentuale dei residenti che lavorano nei comuni limitrofi o a Bolzano.\nTurismo.\nIl comune ha una piscina all'aperto, campi da tennis e numerose piste ciclabili.\nSentieri portano verso la Costiera della Mendola, fino al Monte Macaion (\"Gantkofel\")."}
{"id": "352", "revid": "1940251", "url": "https://it.wikipedia.org/wiki?curid=352", "title": "Appiano sulla Strada del Vino", "text": "Appiano sulla Strada del Vino (\"Eppan an der Weinstra\u00dfe\" in tedesco) \u00e8 un comune italiano sparso di abitanti della provincia autonoma di Bolzano in Trentino-Alto Adige.\nLa sede municipale \u00e8 nella frazione di San Michele (\"St. Michael in Eppan\").\nGeografia fisica.\nAppiano sulla Strada del Vino \u00e8 anche denominata la \"Terra dei castelli, laghi e vini\" (in tedesco \"Eppan \u2013 Burgen, Seen, Wein\") ed \u00e8 situata a pochi chilometri da Bolzano. \u00c8 zona nota per i suoi vini pregiati e ampi frutteti attorno alle diverse localit\u00e0 che compongono questo comune.\n180 tra fortezze, castelli e manieri caratterizzano il paesaggio di Appiano e dintorni lungo la Strada del Vino: una vasta zona coltivata a vigna, la pi\u00f9 estesa dell'intero Alto Adige, nella quale s'inseriscono nove paesi vinicoli.\nSul territorio comunale si trovano i due Laghi di Monticolo (\"Grande\" e \"Piccolo\"), di origine glaciale. Hanno uno scarso ricambio d'acqua a causa della mancanza di veri e propri immissari.\nOrigini del nome.\nIl toponimo \u00e8 attestato per la prima volta da Paolo Diacono attorno al 590 come \"Appianum\", quando i Franchi occuparono la zona allora appartenente al ducato longobardo di Trento. Il primo abitante di Appiano di cui si sa il nome, \u00e8 un tale \"Fritari de Apiano\", nominato nel 845 in una disputa rogata a Trento e chiamato \"teutiscus\" (tedesco). Altre menzioni sono del 1116 come \"de Piano\", del 1139-1145 come \"de Ebpan\", del 1169 come \"Eppan\" e del 1240 come \"de Apiano\". Il toponimo deriva presumibilmente dal nome di persona romano Appius o Appianus.\nAttorno al 1800 una fonte tedesca riporta la forma \"Deutschmichael auf dem Eppan\" (traducibile in \"San Michele tedesco presso Appiano\"), contrapposta al \"Welschmichael\" (San Michele italiano) da riferirsi a San Michele all'Adige nel vicino Trentino.\nStoria.\nOrigine.\nLa ricerca archeologica ritiene che il paese sia un importante insediamento gi\u00e0 della cultura di Luco-Meluno.\nIl primo personaggio, menzionato dalle fonti documentali, \u00e8 un tal \"Fritari de Apiano\", elencato assieme a un \"Launulfus de Baovarius\" nel placito notarile redatto a Trento nell'845. Questo farebbe intendere che nel primo medioevo, in seguito alle invasioni barbariche vi sia presente un'immigrazione di Baiuvari.\nCon l'accordo di pace di Sch\u00f6nbrunn il 14 ottobre 1809 Appiano, assieme alla parte meridionale del Tirolo, viene annessa al Regno d'Italia e aggregata al Dipartimento dell'Alto Adige e la lingua italiana diviene lingua amministrativa.\nDopo la sconfitta di Napoleone (1813) Appiano torna all'Impero austriaco.\nNel frattempo, nel 1810, venne istituito il comune di Appiano, soppresso nel 1817 e nuovamente istituito nel 1849.\nNel 1919, in seguito alla prima guerra mondiale, viene annesso assieme a tutto il Tirolo meridionale, al Regno d'Italia.\nDall'8 settembre 1943, in seguito all'occupazione nazista, rientra nella Zona d'operazioni delle Prealpi.\nNel 1973 il comune aggiunge al proprio nome la dicitura \"sulla Strada del Vino\".\nSimboli.\nLo stemma comunale riprende l'emblema di Castel d'Appiano, di propriet\u00e0 dei conti di Appiano (\"Grafen von Eppan\") fin dal XII secolo. Viene raffigurata nella parte sinistra mezza stella ad otto raggi e la luna crescente a destra, entrambe di colore oro su sfondo azzurro. Lo stemma \u00e8 stato adottato nel 1967.\nMonumenti e luoghi d'interesse.\nArchitetture militari.\nAd Appiano si trovava la caserma Arturo Mercanti eretta nella seconda met\u00e0 degli anni Trenta; venne dismessa e ceduta definitivamente alla Provincia di Bolzano nel giugno 2013, secondo il III accordo di programma per l'attuazione di intesa firmata dall'allora Ministero della Difesa e dalla Provincia autonoma di Bolzano nel 2007.\nSiti archeologici.\n\u00c8 stata rinvenuta una villa romana risalente al IV secolo d.C., gli scavi archeologici hanno avuto inizio nel 2005 e sono terminati nel 2010 e la villa verr\u00e0 aperta al pubblico.\nSociet\u00e0.\nPopolazione straniera.\nSecondo i dati ISTAT al 31 dicembre 2015 la popolazione straniera residente era di persone. I paesi di provenienza maggiormente rappresentati in base alla loro percentuale sul totale della popolazione residente erano:\nLingue e dialetti.\nLa popolazione, al censimento 2011, risultava cos\u00ec ripartita:\nEconomia.\nLe attivit\u00e0 economiche principali sono:\nCirca un terzo degli abitanti che lavorano hanno un impiego nella vicina Bolzano, capoluogo di provincia.\nTurismo.\nInteressanti i castelli (Castello di Altenburg, Castel Appiano, Castel Corba, Castel Boymont, Castel Lodrone, Castel Moos), in parte visitabili e le cantine vinicole.\nI laghi di Monticolo (\"Montiggler Seen\") sono balneabili (divieto di navigazione ai natanti a motore o vela), in inverno capita sovente che il lago ghiacci abbastanza da poter praticare il pattinaggio per qualche settimana.\nSia d'estate che d'inverno i laghi di Monticolo sono meta di molti bolzanini. Infatti attraverso un sentiero si pu\u00f2 scendere a Vadena nella valle dell'Adige (circa 30 minuti dal Lago Grande di Monticolo). Altri sentieri portano (a ovest) sulla Catena della Mendola (circa di dislivello, circa 4 ore).\nSi possono ammirare nei dintorni anche le Buche di ghiaccio, particolare monumento naturale detto Buche di ghiaccio di Appiano - \"Eisl\u00f6cher\".\nArtigianato.\nPer quanto riguarda l'artigianato, importante e rinomata \u00e8 la produzione di mobili in legno, oltre all'attivit\u00e0 di bottaio.\nInfrastrutture e trasporti.\nIl paese si trova lungo la Strada del Vino dell'Alto Adige, un percorso pubblicizzato con appositi cartelli, lungo il quale insistono valori naturali, culturali e ambientali, vigneti e cantine di aziende agricole singole o associate aperte al pubblico. Accanto a questa, transita la ciclabile dell'Oltradige.\nFra il 1903 e il 1971 la localit\u00e0 era inoltre servita dalla stazione di Appiano-Cornaiano e dalle fermate di Ganda e San Paolo, poste lungo la ferrovia Bolzano-Caldaro.\nSport.\nNel territorio di Appiano sulla Strada del Vino (precisamente in localit\u00e0 \"Rungg\" - Maso Ronco) sorge il \"FCS Center\", centro di allenamento e sede amministrativa del , maggior club calcistico della citt\u00e0 di Bolzano e dell'Alto Adige.\nLa squadra di pallamano dell'Eppan milita attualmente in Serie A, la massima serie nazionale.\nLa squadra di hockey su ghiaccio, l'Hockey Club Eppan-Appiano, milita nella Italian Hockey League (Serie B)."}
{"id": "356", "revid": "287204", "url": "https://it.wikipedia.org/wiki?curid=356", "title": "Advaita vedanta", "text": ""}
{"id": "357", "revid": "287204", "url": "https://it.wikipedia.org/wiki?curid=357", "title": "\u0100tman", "text": "\u0100tman (devan\u0101gar\u012b \u0906\u0924\u094d\u092e\u200d) \u00e8 un termine sanscrito di genere maschile, che indica l'\"essenza\" o il \"soffio vitale\". Corrisponde al concetto di anima individuale, traducibile col pronome personale S\u00e9, che per\u00f2 in quanto identico a Brama pu\u00f2 indicare anche l'anima universale del mondo.\nPrimi significati del termine.\nTale termine compare per la prima volta nel \"\u1e5agveda\", la pi\u00f9 antica raccolta degli inni vedici (XX-XV secolo a.C.) dove indica che l'essenza, il soffio vitale, di ogni cosa \u00e8 identificabile nel Sole (\"S\u016brya\"):\nEsso trae il significato da varie radici \"an\" (respirare), \"at\" (andare) \"va\" (soffiare).\nNel \"\u015aatapatha Br\u0101hma\u1e47a\", uno dei commentari in prosa dei \"Veda\" probabilmente composti in un periodo compreso tra il X secolo l'VIII secolo a.C., questa descrizione come \"essenza\" e \"soffio che d\u00e0 la vita\" propria del \"\u1e5agveda\" viene interpretata come una unit\u00e0, trascendente ed immanente al tempo stesso, di tutta la Realt\u00e0 cosmica e in questo senso un analogo del \"Brahman\", la formula sacrificale che genera e mantiene il Cosmo.\nLe successive riflessioni degli \"\u0100ra\u1e47yaka\", con l'importanza data alla \u00abcoscienza di S\u00e9\u00bb (\"praj\u00f1\u0101tman\"), e poi delle \"Upani\u1e63ad\", intorno all'VII-IV secolo a.C., iniziano a delineare l\"\u0101tman\" come S\u00e9 individuale distinto eppure inscindibile dal S\u00e9 universale (\"Brahman\").\nL\"\u0101tman\" nelle \"Upani\u1e63ad\".\nNelle \"Upani\u1e63ad\" il termine \"\u0101tman\" ricorre innumerevoli volte, \u00e8 il perno centrale sul quale ruota tutta la riflessione \"upani\u1e63adica\", una ricerca sull'essenza ultima dell'individuo. Il termine vi ricorre per\u00f2 con molti significati, che vanno intesi come analogie o aspetti volti a spiegare ci\u00f2 che non \u00e8 certo spiegabile con gli elementi del linguaggio. \"\u0100tman\" indica via via il corpo, il soffio vitale, la coscienza spirituale, il vero soggetto dell'uomo, il S\u00e9 del mondo, e come elemento ultimo in questa scala ricostruita, \"Brahman\" medesimo. \u00c8 questa identit\u00e0 fra \"\u0101tman\" e \"Brahman\" il caposaldo che la letteratura critica delle \"Upani\u1e63ad\" individua quale risultato rimarchevole.\n\"Brahman\" e \"\u0101tman\".\nSecondo Raimon Panikkar quella fra \"\u0101tman\" e \"Brahman\" pu\u00f2 intendersi come un'identit\u00e0 qualificata: qualifica l'essenza individuale, il S\u00e9, come la realt\u00e0 del Tutto: la realt\u00e0 ultima di ogni cosa non \u00e8 che la realt\u00e0 ultima in quanto tale, il che si pu\u00f2 anche enunciare affermando che la trascendenza assume significato in relazione all'immanenza.\nGiuseppe Tucci interpreta scrivendo che \"Brahman\" \u00e8 il polo oggettivo della realt\u00e0, la sua proiezione soggettiva \u00e8 l\"\u0101tman\".\nConseguenza della relazione fra l\"\u0101tman\" e il \"Brahman\", \u00e8 uno dei concetti nucleari nelle religioni e correnti filosofiche hindu: la corrispondenza-equivalenza fra umano e divino, o, in altri termini, l'equivalenza fra microcosmo e macrocosmo. L'essenza dell'umano \u00e8 il divino; l'essenza ultima di ogni singolo vivente \u00e8 il suo \"essere\" divino: questo \u00e8 uno fra i pi\u00f9 pregnanti aspetti dell'equivalenza fra \"\u0101tman\" e \"Brahman\". Questa corrispondenza la si ritrova, per esempio, in maniera evidente in alcuni culti tantrici, dove ogni parte del corpo umano \u00e8 sede di un aspetto del divino; la si pu\u00f2 cogliere nel rispetto per ogni essere vivente, essendo anche gli animali dotati di S\u00e9 (secondo alcune dottrine); nell'interpretazione dei fenomeni naturali come espressione del divino; nello Yoga, termine che vuol dire \"unione\", dove \"unione\" si riferisce proprio al legame, da conquistare, fra il S\u00e9, l\"\u0101tman\", e \"Brahman\" (spesso identificato con un Dio \"personale\").\nUn'altra notevole conseguenza dell\"equivalenza\" fra l\"\u0101tman\" e \"Brahman\" la si ha sul piano teologico: Dio non \u00e8 totalmente altro da noi, noi siamo fatti della stessa \"sostanza\" di Dio. Pensare a un Dio completamente trascendente \u00e8 persino \"blasfemo\":\nLa realt\u00e0 dell\"\u0101tman\" non \u00e8 per\u00f2 immediatamente evidente, l\"\u0101tman\" va ri-conosciuto, e questo \u00e8 il fine ultimo dell'uomo, la sua liberazione (\"mok\u1e63a\"), quella che gli consente, dopo la morte, di ritornare in \"Brahman\":\nL'invito a seguire questa strada, a meditare sull\"\u0101tman\", \u00e8 ripetuto pi\u00f9 volte nelle \"Upani\u1e63ad\", ma c'\u00e8 un passo che la letteratura critica ha evidenziato fra gli altri, un passo, anzi una frase, che \u00e8 quasi il condensato dell'intera ricerca, perch\u00e9 enuncia in maniera evidente, semplice e molto espressiva il collegamento fra l'individuo, l\"\u0101tman\" e \"Brahman\":tat tvam asi: \"quello [\"\u0101tman-Brahman\"] sei tu\".\nL'enunciazione, ripetuta pi\u00f9 volte, \u00e8 nel dialogo fra Udd\u0101laka \u0100ru\u1e47i e suo figlio \u015avetaketu, nella sesta parte della \"Ch\u0101ndogya Upani\u1e63ad\". \u015avetaketu, dopo aver studiato per dodici anni i \"Veda\" nel suo periodo di noviziato come \"brahmac\u0101rin\", torna a casa. Il padre gli illustra allora quell'insegnamento per il quale \"ci\u00f2 che non si \u00e8 conosciuto \u00e8 come se lo si avesse conosciuto\". Il dialogo fra padre e figlio procede, e:\nIl padre sta dicendo, in altre parole: tu, \u015avetaketu, sei l'altro polo di \"Brahman\", l'altro suo modo di essere, la sua tensione. Tu non sei l'Io, ma un \"io\" di \"Brahman\". \u015avetaketu, tu sei il Tu di \"Brahman\", perch\u00e9 \u00e8 in te che \"Brahman\" e \"\u0101tman\" si identificano. Da notare che il soggetto della frase non \u00e8 \"tu\", ma \"quello\": \"tat tvam asi\", letteralmente: \"quello tu sei\". Da notare ancora che, a differenza del termine \"\u0101tman\", il termine \"Brahman\" nelle \"Upani\u1e63ad\" \u00e8 di genere neutro, il che indica che esso non \u00e8 riferito a qualcosa di particolare e definito.\nIl S\u00e9 nelle correnti religiose e filosofiche hindu.\nIl significato di \"\u0101tman\", da quello originario di \"soffio vitale\", si \u00e8 evoluto, come si \u00e8 visto, fino a costituire un concetto metafisico precipuo della filosofia hindu. La traduzione del termine che pi\u00f9 comunemente si riscontra in letteratura \u00e8 \"S\u00e9\".\nQuesto termine, \"S\u00e9\", \u00e8 pi\u00f9 in genere adoperato per indicare quel principio trascendente e autonomo, accettato da quasi tutte le filosofie hindu, fatta eccezione dei buddhisti e materialisti. Ognuna di queste correnti ha una propria visione del S\u00e9.\nS\u0101\u1e43khya.\nIl S\u0101\u1e43khya classico, dottrina codificata da \u012a\u015bvarak\u1e5b\u1e63\u1e47a nel suo \"S\u0101\u1e43khyak\u0101rik\u0101\" intorno al IV secolo CE, postula due principi metafisici fondamentali, eterni e antitetici: \"puru\u1e63a\" e \"prak\u1e5bti\".\n\"Puru\u1e63a\" \u00e8 il principio trascendente insito in ogni essere, coscienza pura dell'individuo, il S\u00e9. \"Prak\u1e5bti\" \u00e8 tradotto con \"materia\", o \"natura\", intendendo con questo termine non soltanto ci\u00f2 che nella filosofia occidentale si intende, pur nelle varie interpretazioni, con \"materia\", ma anche l'insieme delle funzioni intellettiva e affettiva dell'essere senziente: il concetto di \"prak\u1e5bti\" include quello di \"mente\", essendo quest'ultima considerata un aspetto dell'evoluzione della materia stessa. \"Puru\u1e63a\" \u00e8 in verit\u00e0 un'entit\u00e0 plurale, indicando l'insieme di tutti i S\u00e9; \"Prak\u1e5bti\" ha affinit\u00e0 con ci\u00f2 che in Occidente si indica con \"natura naturans\", la natura che nel suo divenire genera s\u00e9 stessa.\nIl S\u00e9 (\"puru\u1e63a\") non va confuso con l'\"Io\" empirico, che \u00e8, questo s\u00ec, legato alla materia (\"prak\u1e5bti\"), e in quanto tale \u00e8 considerato come non reale, illusorio. Il concetto di \"puru\u1e63a\" si pu\u00f2 pertanto dire simile a quello di \"\u0101tman\", sebbene il termine non sia utilizzato.\nQuello del S\u0101\u1e43khya \u00e8 dunque un sistema dualista, e ateistico, nel quale il S\u00e9 appare vincolato alla materia, ma in realt\u00e0 ne \u00e8 eternamente distinto. \u00c8 l'\"io\" empirico a trasmigrare da un corpo all'altro (\"sa\u1e43s\u0101ra\"), in quello che \u00e8 l'ininterrotto processo di trasformazione della materia, non il S\u00e9. Ed \u00e8 proprio la comprensione metafisica di questa fondamentale distinzione (\"viveka\"), la conoscenza metafisica che discrimina fra spirito e materia cio\u00e8, a condurre alla liberazione (\"kaivalya\"):\nYoga.\nIl sistema religioso-filosofico dello Yoga, cos\u00ec come esposto da Pata\u00f1jali negli \"Yogas\u016btra\" (composto fra il I e il V secolo CE), \u00e8 molto vicino a quello del S\u0101\u1e43khya, con due principali differenze dottrinali. Lo Yoga ammette l'esistenza di un dio, o Signore (\"\u012a\u015bvara\"), visto come uno speciale tipo di S\u00e9 (\"puru\u1e63a\") non vincolato in alcun modo alla materia (\"prak\u1e5bti\"), ed \u00e8 quindi un sistema teistico, sebbene a \"\u012a\u015bvara\" non sia assegnata una posizione preponderante nella dottrina. L'altra differenza sussiste nel modo di intendere e classificare le funzioni intellettive.\nLo Yoga si distingue inoltre dal S\u0101\u1e43khya nel metodo: mentre quest'ultimo si serve della conoscenza metafisica (la gnosi), lo Yoga adopera tecniche psicofisiche per la sospensione degli stati normali di coscienza (l'ascesi), lungo un percorso costituito da esperienze sovrasensoriali ed extrarazionali che portano l'adepto al totale discernimento fra \"puru\u1e63a\" e \"prak\u1e5bti\", e quindi alla liberazione (\"mok\u1e63a\"), intesa come identificazione con il S\u00e9, o col Signore, nelle scuole che prediligono l'aspetto devozionale.\nIn conclusione, n\u00e9 il termine \"\u0101tman\" n\u00e9 \"brahman\" sono centrali nello Yoga e nel S\u0101\u1e43khya, essendo questi concetti pi\u00f9 propriamente pertinenti al Ved\u0101nta, sebbene il concetto di \"puru\u1e63a\" abbia affinit\u00e0 con quello di \"\u0101tman\", ci\u00f2 senza dimenticare per\u00f2 che il primo \u00e8 concetto plurale, l\"\u0101tman\" certo no. Una differenza fra il \"puru\u1e63a\" e l\"\u0101tman\" \"vedantico\" \u00e8 che il primo non \u00e8 dotato dell'attributo della \"felicit\u00e0\", poich\u00e9 \"puru\u1e63a\" \u00e8 per definizione impassibile: piacere e dolore sono solo esperienze della mente.\nVed\u0101nta.\nIl Ved\u0101nta, altro sistema (\"dar\u015bana\") ortodosso dell'induismo, prosegue la speculazione \"upani\u1e63adica\" sul S\u00e9 (\"\u0101tman\"), prendendo avvio dai \"Brahmas\u016btra\", testo datato fra il IV e il V secolo CE e attribuito a B\u0101dar\u0101ya\u1e47a, e che ha come oggetto di ricerca il \"brahman\". L'interpretazione dei 555 aforismi di questo testo, concisi ed ermetici, ha dato luogo a pi\u00f9 di una scuola esegetica; fra le pi\u00f9 note si ricordano: Advaita Ved\u0101nta (\"Ved\u0101nta non dualista\"); Vi\u015bi\u1e63\u1e6d\u0101dvaita Ved\u0101nta (\"Ved\u0101nta qualificato non duale\"); Dvaita Ved\u0101nta (\"Ved\u0101nta dualista\"). Le differenze dottrinali vertono proprio sul modo di intendere il rapporto che sussiste fra Dio, il S\u00e9 e il mondo della materia.\nAdvaita Ved\u0101nta.\nIl fondatore nonch\u00e9 pi\u00f9 noto esponente dell'Advaita Ved\u0101nta \u00e8 \u015aa\u1e47kara (788 \u2013 820). \u015aa\u1e47kara riprende i concetti di \"\u0101tman\" e \"brahman\" delle \"Upani\u1e63ad\" ed elabora una filosofia nella quale questi due princ\u00ecpi sono presentati come ontologicamente identici. La liberazione (\"mok\u1e63a\") consiste nel discriminare fra ci\u00f2 che \u00e8 S\u00e9 (\"\u0101tman\") e ci\u00f2 che non lo \u00e8, e quindi riconoscere nell\"\u0101tman\" il soggetto identico all'Assoluto (\"brahman\"). Il metodo che il filosofo indica per debellare l'ignoranza (\"\u0101vidya\") che offusca quest'unico soggetto, consiste nella corretta lettura e interpretazione dei testi rivelati, attraverso l'ascolto (\"\u015brava\u1e47a\"), il pensiero (\"manana\") e la meditazione (\"nidhidhy\u0101sana\").\nNon vi \u00e8 spazio, nel pensiero di \u015aa\u1e47kara, per l'azione (\"karmak\u0101\u1e47\u1e0da\"), ossia per la ritualit\u00e0, ma tutto \u00e8 centrato sulla conoscenza (\"j\u00f1\u0101nak\u0101\u1e47\u1e0da\"). Pur concedendo la possibilit\u00e0 di una fede (\"bhakti\") in un Signore personale (\"\u012a\u015bvara\"), \u015aa\u1e47kara puntualizza che questa \u00e8 una forma \"inferiore\" di conoscenza: concepire l'Assoluto come possessore di attributi (\"sagu\u1e47a\") vuol dire ammettere ancora una distinzione fra l'Assoluto stesso e il S\u00e9.\n\"\u0100tman\" e \"Brahman\", S\u00e9 e Dio, sono dunque per \u015aa\u1e47kara sinonimi, rappresentando un'unica realt\u00e0 spirituale. Il mondo sembra s\u00ec dotato di una sua realt\u00e0 empirica, appare s\u00ec molteplice negli aspetti che si manifestano nello spazio e nel tempo, ma tutto ci\u00f2 \u00e8 soltanto frutto dell'ignoranza, non \u00e8 opera di Brahman, ma conseguenza della \"maya\", evoluzione irreale dal reale, illusione, diretta conseguenza della nostra limitata visione.\nVi\u015bi\u1e63\u1e6d\u0101dvaita Ved\u0101nta.\nR\u0101m\u0101nuja (1017 \u2013 1137 circa), il principale esponente del Vi\u015bi\u1e63\u1e6d\u0101dvaita Ved\u0101nta, pur restando vicino alle posizioni del Ved\u0101nta, critica e rifiuta l'interpretazione di \u015aa\u1e47kara, l\u00e0 dove costui afferma che il mondo dell'esperienza sia illusione (\"maya\") frutto dell'ignoranza, e che la fede in un dio personale sia una forma di conoscenza inferiore. R\u0101m\u0101nuja usa il termine \"j\u012bva\" per indicare il \"s\u00e9 individuale\" e sostiene che questo s\u00e9 \u00e8 distinto e al contempo partecipe del divino, del Signore (\"\u012a\u015bvara\") cio\u00e8, causa efficiente e materiale del tutto. Ne \u00e8 partecipe poich\u00e9 e la materia (\"prak\u1e5bti\") e i s\u00e9 (\"j\u012bva\") sono il corpo del Signore, e nulla esisterebbe se non esistesse Dio; ne \u00e8 distinto poich\u00e9 il s\u00e9 ha una sua propria autentica realt\u00e0. La liberazione non consiste nell'eliminazione dell'ignoranza (come con \u015aa\u1e47kara), ma nella piena comprensione della vera natura di Dio e nell'eliminazione del karman passato. Dio, nel suo aspetto esteriore, si manifesta per mezzo della grazia, dell'amore e della generosit\u00e0, qualit\u00e0 che lo rendono pertanto accessibile. La liberazione conduce all'unione della \"j\u012bva\" con Dio, ed \u00e8 in questo senso che la dottrina \u00e8 detta \"\u0101dvaita\", cio\u00e8 \"non duale\".\nIl Vi\u015bi\u1e63\u1e6d\u0101dvaita Ved\u0101nta non fa quindi riferimento al concetto di \"\u0101tman\", ma a quello di \"j\u012bva\", concetto molto pi\u00f9 vicino a quello occidentale di anima; la \"j\u012bva\" \u00e8 dotata di una sua realt\u00e0 distinta da quella dell'Assoluto, pur essendo una manifestazione del corpo di Dio.\nDvaita Ved\u0101nta.\nNel XIII secolo Madhva propose una nuova interpretazione del Ved\u0101nta, elaborando una teologia dualista (\"dvaita\", da cui appunto Dvaita Ved\u0101nta) secondo la quale sussiste una ferma distinzione (\"bheda\") fra l'Assoluto (inteso come dio personale, \"\u012a\u015bvara\") e i s\u00e9 (\"j\u012bv\u0101tman\"). Secondo Madhva ogni cosa nell'universo \u00e8 unica e non pu\u00f2 essere ricondotta ad altra; sussiste una quintuplice differenza: fra il Signore e ogni s\u00e9; fra i singoli s\u00e9; fra il Signore e la materia (\"prak\u1e5bti\"); tra i s\u00e9 e la materia; fra i singoli fenomeni della materia. Il Signore, per\u00f2, \u00e8 causa efficiente, ma non materiale, di ogni cosa, \u00e8 il sostrato comune di tutto e nulla esiste che non dipenda da Lui: la materia e i s\u00e9 sono stati creati da Lui, ma hanno una loro distinta realt\u00e0. Conseguenza di questa visione \u00e8 che Dio, nella sua essenza ultima, non \u00e8 conoscibile, essendo il principio interiore di ogni cosa. All'uomo resta soltanto la via della devozione (\"bakhti\"), mediante la quale il s\u00e9 pu\u00f2 essere partecipe della beatitudine (\"\u0101nanda\") del Signore..\n\u015aiv\u0101dvaita e teologie \u015baiva.\nNel fare riferimento a un Dio personale la tradizione \"vedantica\" \u00e8 per lo pi\u00f9 associata ai movimenti \"vai\u1e63\u1e47ava\", al culto cio\u00e8 di Vi\u1e63\u1e47u, o anche di K\u1e5b\u1e63\u1e47a, suo avat\u0101ra. Un'interpretazione \"vedantica\" del culto di \u015aiva, altra principale divinit\u00e0 hindu, la si ha nel XIII secolo con \u015a\u1e5b\u012b Ka\u1e47\u1e6dha. Al di l\u00e0 di questa dottrina, gli altri movimenti \"\u015baiva\" sono considerati non ortodossi nell'Induismo, in quanto non riconoscono come fonte principale della rivelazione i \"Veda\", ma i \"Tantra\".\nNello \u015aaivasiddh\u0101nta il Signore (\"pati\") \u00e8 altro dall'anima (\"pa\u015bu\") e dal mondo (\"pa\u015ba\"). Si tratta quindi di una teologia essenzialmente dualista, che in ci\u00f2 si differenzia dalle scuole moniste del Kashmir, per le quali il S\u00e9, il mondo e il Signore costituiscono invece un'unica realt\u00e0. Secondo i principali pensatori della scuola monista del Pratyabhij\u00f1\u0101, cio\u00e8 Som\u0101nanda, Utpaladeva, Abhinavagupta e K\u1e63emar\u0101ja, vissuti fra il X e l'XI secolo, il S\u00e9 \u00e8 caratterizzato da \"coscienza\" ed \u00e8 identico a Dio (\u015aiva).\nIn questa teologia, Dio, che \u00e8 causa materiale ed efficiente dell'universo, opera servendosi della sua potenza (\"\u015bakti\"), a Lui identica: il processo di espansione ed evoluzione della materia e delle funzioni umane si dispiega attraverso un insieme di categorie che ricalca in buona parte quelle del S\u0101\u1e43khya, aggiungendovi altre che appartengono al divino. In questo processo l'anima (\"puru\u1e63a\") si frammenta e si vede separata per effetto della \"maya\", intesa qui come potenza creatrice e non come illusione. La liberazione consta quindi nel riconoscimento della propria natura divina, nell'unione con \u015aiva, nell'essere completamente consapevoli che, come afferma l\"incipit\" degli \"\u015aivas\u016btra\" di Vasugupta, testo fondamentale nello shivaismo kashmiro:\nLa critica dell\"\u0101tman\" nel Buddhismo e l'insegnamento dell\"an\u0101tman\".\nIn questo senso vi sar\u00e0 la critica, nel Buddhismo dei Nik\u0101ya (IV secolo a.C.), dell\"\u0101tman\" (sans., \"atta\", p\u0101li) inteso come \"anima\" o \"S\u00e9\", riportata nell'insegnamento buddhista dell'an\u0101tman (sans., \"anatta\", p\u0101li). \u00c8 da notare tuttavia che questa possibile assenza, negli insegnamenti buddhisti del \"Sutrapitaka\" (sans., \"Sutta Pi\u1e6daka\", p\u0101li) del canone buddhista (detti anche \"\u0100gama-Nik\u0101ya\"), di una struttura portante nel \"continuum\" di consapevolezza e nella retribuizione karmica causer\u00e0, nello sviluppo del Buddhismo, segnatamente nelle scuole Sarv\u0101stiv\u0101da e Vats\u012bputr\u012bya, l'elaborazione di dottrine in qualche modo analoghi a quella dell\"\u0101tman\": \"svabhava\" e \"pudgala\".\nCi\u00f2 sar\u00e0 comunque oggetto di dibattito e critica tra le scuole buddhiste nel corso del loro sviluppo storico, anche se la scuola Vats\u012bputr\u012bya si estinse in India con la scomparsa in quel sub-continente dello stesso Buddhismo."}
{"id": "358", "revid": "1516566", "url": "https://it.wikipedia.org/wiki?curid=358", "title": "Arcevia", "text": "Arc\u00e8via \u00e8 un comune italiano di abitanti della provincia di Ancona nelle Marche.\nGeografia fisica.\nIl territorio del comune di Arcevia giace in parte su una pendice di bassorilievi che si estendono da sud terminando pochi chilometri a nord vicino al confine comunale.\nSebbene gran parte del territorio comunale sia ricoperto dalla caratteristica \"campagna marchigiana\", a sud la cittadina si trova a confinare con i monti della \"Gola della Rossa\", bassorilievi appenninici che si estendono per diversi chilometri a meridione anche in altri comuni adiacenti.\nSi potrebbe definire il comune di Arcevia un primo spartiacque tra la campagna marchigiana, prevalentemente collinare che si estende per molti chilometri nell'entroterra partendo dal mare, e i primi monti a carattere appeninico umbro-marchigiano, i quali, invece, cominciano ad attestarsi in modo massiccio oltre il comune di Arcevia procedendo ad ovest verso Fabriano e Sassoferrato.\nStoria.\nPrime attestazioni.\nRocca Contrada \u00e8 il nome medievale di Arcevia. Un \"monte de la Rocca\" \u00e8 ricordato in un documento del 1065, un \"fundo de la Rocca\" in altro del 1130 e una \"Rocha de Contrado\" nel 1147. Questi sono i documenti pi\u00f9 antichi noti che attestano l'esistenza di un insediamento probabilmente gi\u00e0 fortificato, comunque identificato da una rocca o fortezza, compreso nel comitato di Senigallia, posto sulla sommit\u00e0 del Sasso Cischiano, sulle ultime propaggini dell'Appennino marchigiano. L'atto del 1147 \u00e8 di particolare interesse perch\u00e9 fornirebbe con l'appartenenza del castello ad un signore di nome Contrado, forse dal germanico \"Konrad\" o dalla contrazione di \"Conte rado\", la spiegazione del nome composto Rocca Contrada.\nOrigini.\nSi pu\u00f2 comunque ritenere che il primo nucleo abitativo di Arcevia sia sorto durante le invasioni barbariche, per accogliere fuggitivi dalle devastate citt\u00e0 romane, oramai in piena decadenza, di \"Suasa\", \"Ostra\" e \"Sena Gallica\" l'odierna Senigallia.\nDurante la dominazione longobarda questo abitato, per la sua posizione di controllo di importanti vie di comunicazione poste ai margini dei territori bizantini, pu\u00f2 aver svolto funzioni di presidio militare. Nel suo territorio infatti confinava l'estremo nord del Ducato di Spoleto con il gastaldato longobardo di Nocera Umbra che comprendeva il Monte Sant'Angelo, Caudino, Costa e Civitalba. E forse proprio per questa sua posizione strategica Arcevia fu occupata dai Franchi e donata nel 754 da Pipino il Breve a papa Stefano II, insieme ad altre localit\u00e0. Ai Franchi viene inoltre attribuita, per antica tradizione, l'intitolazione della chiesa arceviese di San Medardo, santo venerato dal quel popolo, di cui \u00e8 conservata una preziosa reliquia.\nIl nuovo nome.\nRocca Contrada fu chiamata ufficialmente Arcevia (pronuncia arc\u00e9via), con il titolo di citt\u00e0, con lettera apostolica del 16 settembre 1817 da papa Pio VII. Il nome trae origine dai termini latini di \"arces\" e \"via\", col significato di \"luogo fortificato\".\nOnorificenze.\nArcevia \u00e8 tra le citt\u00e0 decorate al valor militare per la guerra di liberazione, insignita della medaglia di bronzo al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:\nMonumenti e luoghi d'interesse.\nArcevia \u00e8 luogo ricercato di soggiorno estivo conosciuto e apprezzato sin dal secolo XVI.\nArcevia \u00e8 citt\u00e0 di storia (notissima per la sua inespugnabile rocca, la signoria dei Chiavelli, di Braccio da Montone e Francesco Sforza, ricordata come \"Propugnaculum Ecclesiae\" ) e citt\u00e0 d'arte (per conservare capolavori rinascimentali come il \"Polittico di San Medardo\" e il \"Battesimo di Cristo\" di Luca Signorelli, opere di Giovanni, Andrea e fra Mattia della Robbia, e tra gli altri di Simone Cantarini, Giovanni Battista Salvi detto \"Il Sassoferrato\", Claudio Ridolfi, Francesco di Gentile, Gherardo Cibo, Ercole Ramazzani e suoi collaboratori, Cesare Conti, il Pomarancio e F. Silva e ancora Edgardo Mannucci, Quirino Ruggeri, Bruno d'Arcevia, Giuseppe Gigli). Tra le chiese spicca quella di San Medardo (rifatta nel 1634).\nNelle frazioni di Arcevia sono presenti nove castelli: Nidastore, Loretello, San Pietro in Musio, Palazzo, Piticchio, Montale, Castiglioni e Avacelli.\nSiti archeologici.\nIl territorio di Arcevia \u00e8 particolarmente ricco di testimonianze archeologiche, in particolare per la Preistoria e Protostoria, dal Paleolitico all'Et\u00e0 del bronzo e all'et\u00e0 del ferro.\nPaleolitico.\nPer il Paleolitico superiore (Gravettiano \u2013 circa 20.000-18.500 anni da oggi) si segnala il giacimento di Ponte di Pietra, una stazione officina per la lavorazione della selce frequentata periodicamente da gruppi di cacciatori che erano soliti fabbricare qui i loro strumenti.\nIl ritrovamento di tracce di focolari e di buche di palo fa pensare a capanne di tipo leggero sostenute da piccoli pali di legno e con probabile copertura di pelli che costituivano accampamenti temporanei finalizzati all'approvvigionamento e alla lavorazione della selce.\nLe attivit\u00e0 erano essenzialmente legate alla scheggiatura della selce e al ritocco dei manufatti per ricavarne strumenti utilizzati per la caccia e altri impieghi ad essa connessi.\nNeolitico.\nA partire dal Neolitico si assiste alla nascita di villaggi stabili di agricoltori e allevatori, come il caso di Cava Giacometti, un sito che ha conosciuto tre fasi insediative e culturali distinte risalenti al Neolitico finale, all'et\u00e0 del rame e all'Et\u00e0 del bronzo.\nLa prima fase di occupazione risale al Neolitico finale ed \u00e8 caratterizzata soprattutto dalla produzione di recipienti in ceramica di uso domestico (pentole, contenitori, scodelle) e da un gran numero di manufatti in selce scheggiata per usi pratici e per la caccia.\nEt\u00e0 del rame.\nRappresentativo di un aspetto dell'et\u00e0 del Rame nelle Marche \u00e8 l'insediamento di Conelle (circa III millennio a.C.), difeso da un fossato artificiale che ne sbarrava l'unico lato non protetto naturalmente.\nLa presenza del fossato creato con finalit\u00e0 difensive e il rinvenimento dei primi esemplari di armi in selce scheggiata (pugnali e punte di lancia) rivelano la rottura delle relazioni pacifiche con le comunit\u00e0 vicine e l'insorgere di crescenti antagonismi generati dall'aumento dei beni da salvaguardare e dalla crescita del potere economico e sociale di alcuni individui o classi di individui.\nL'economia del villaggio era legata all'agricoltura e all'allevamento, anche se la caccia era ancora notevolmente praticata.\nLe attivit\u00e0 artigianali erano assai diversificate. Ricca la produzione di recipienti in ceramica utilizzati per cuocere e contenere i cibi. La fabbricazione di strumenti in selce scheggiata era indirizzata a diversi scopi, non pi\u00f9 esclusivamente pacifici, sia in ambito domestico sia per la caccia e per la guerra.\nAbbondante anche la produzione di strumenti in pietra levigata specifici per la lavorazione del legno (asce-martello forate) e di manufatti in osso e in corno di cervo che, come i pochi reperti metallici, presuppongono una specializzazione del lavoro non pi\u00f9 confinato all'ambito strettamente domestico, ma ormai di tipo artigianale e specializzato.\nEt\u00e0 del bronzo.\nNumerosi i rinvenimenti archeologici relativi all'et\u00e0 del Bronzo (II millennio a.C.) che mostrano una pi\u00f9 intensa occupazione del territorio.\nAll'et\u00e0 del Bronzo finale \u00e8 riferibile l'abitato d'altura di Monte Croce Guardia (XII-X secolo a.C.) composto da capanne con il fondo scavato nel terreno roccioso, la cui posizione elevata rivela una scelta strategica dovuta ad esigenze difensive.\nAll'interno del villaggio si svolgevano attivit\u00e0 produttive e artigianali specializzate. Oltre alla produzione della ceramica si assiste ad uno straordinario sviluppo dei manufatti in osso e corno di cervo e alla comparsa di oggetti in bronzo.\nEt\u00e0 del Ferro.\nPer l'et\u00e0 del Ferro risulta particolarmente rappresentata la fase finale della civilt\u00e0 picena grazie alla ricca \"necropoli gallica\" di Montefortino d'Arcevia (met\u00e0 del IV-inizi del II secolo a.C.) che segna il trapasso alla fase di occupazione romana del territorio.\nLe tombe, contrassegnate da grosse pietre, erano del tipo a fossa rettangolare scavata nel terreno e contenevano la cassa lignea (della quale si sono conservati solo i chiodi di ferro) con il corpo del defunto.\nLa tipologia e composizione dei corredi consente di definire il sesso e il ruolo sociale dei defunti.\nNumerosi sono i guerrieri con armi da offesa (spade, lance, giavellotti) e da difesa (elmi) di ferro e di bronzo di tipo celtico.\nParticolarmente ricche anche le tombe femminili appartenute a donne di rango elevato che si distinguono per la preziosit\u00e0 degli ornamenti in oro.\nTra gli elementi di corredo molti sono gli oggetti di importazione dall'Etruria, dall'Italia meridionale e dalla Grecia che confermano la ricchezza di queste comunit\u00e0 celtiche.\nA breve distanza dalla necropoli sorgeva un luogo di culto in uso dal V secolo a.C. fino all'et\u00e0 romana che ha restituito oggetti votivi.\nSociet\u00e0.\nTradizioni e folclore.\nDal 1984, Arcevia invia una sua delegazione a Tredozio (FC) per partecipare alla \"Disfida dell'Uovo\", nel corso dell'annuale gara di scoccetta pasquale.\nOgni anno, durante l'ultimo fine settimana di settembre, si svolge la \"Festa dell'Uva\", con sfilate di carri allegorici, Palio e stand enogastronomici. Vengono premiati il miglior carro, l'Associazione vincitrice del Palio e il miglior piatto povero tra quelli proposti dalle Associazioni che allestiscono gli stand enogastronomici.\nCultura.\n\"Operazione Arcevia\": un audace progetto degli anni \u201870.\nTra il 1974 e il 1976, con il coordinamento dell'architetto Ico Parisi, dell'imprenditore Italo Bartoletti e dei critici Enrico Crispolti e Pierre Restany, viene proposto il progetto \"Operazione Arcevia\": la progettazione e la nascita di una comunit\u00e0, che sarebbe dovuta sorgere in localit\u00e0 Palazzo, unendo idee di pittori, scultori, architetti, di storici dell'arte, musicisti, scrittori, di psicologi e con il supporto delle istituzioni locali.\nI contributi, tra gli altri, degli artisti Arman, Alberto Burri, Nicola Carrino, Mario Ceroli, C\u00e9sar, Nato Frasc\u00e0, Jes\u00fas-Rafael Soto, Francesco Somaini, del regista Michelangelo Antonioni, del musicista Aldo Clementi, dello scrittore Tonino Guerra, del sociologo Aldo Ricci, vengono presentati, come opera d\u2019arte in progetto, alla Biennale di Venezia del 1976.\nMusica.\nDal 1998 Arcevia ospita ogni estate i Seminari Estivi di Improvvisazione Arcevia Jazz Feast.\nDurante gli ultimi giorni del mese di luglio e i primi del mese di agosto, Arcevia si popola di musicisti di ogni et\u00e0 che arrivano da ogni parte d'Italia (e grazie alla cooperazione con il College of Music di Cape Town, dal Sud Africa) per frequentare lezioni con insegnanti internazionali, masterclass, laboratori e ogni sera partecipare a jam session e assistere ai concerti organizzati dall'Associazione Arcevia Jazz Feast, in un'atmosfera amichevole e festosa e nel clima fresco e ventilato del borgo.\nSport.\nCalcio.\nLa squadra di calcio \u00e8 l'Avis Arcevia 1964 dai colori sociali biancorossi che milita in Seconda Categoria.\nL'Avis Arcevia di calcio a 5 invece gioca in Serie C2 e disputa le proprie partite casalinghe presso la palestra di Castelleone di Suasa."}
{"id": "359", "revid": "125889971", "url": "https://it.wikipedia.org/wiki?curid=359", "title": "Alan Turing", "text": "Il suo lavoro ebbe vasta influenza sulla nascita della disciplina dell'informatica, grazie alla sua formalizzazione dei concetti di algoritmo e calcolo mediante l'omonima macchina, che a sua volta costitu\u00ec un significativo passo avanti nell'evoluzione verso il moderno computer. Per questo contributo \u00e8 solitamente considerato il padre della scienza informatica e dell'intelligenza artificiale, da lui teorizzate gi\u00e0 negli anni trenta del '900, ed anche uno dei pi\u00f9 brillanti crittoanalisti che operarono nel Regno Unito durante la seconda guerra mondiale, per decifrare i messaggi scambiati da diplomatici e militari delle Potenze dell'Asse.\nTuring lavor\u00f2 infatti a Bletchley Park, il principale centro di crittoanalisi del Regno Unito, dove ide\u00f2 una serie di tecniche per violare i cifrari tedeschi, incluso l'utilizzo di una macchina elettromeccanica (chiamata \"Bomba\") in grado di decodificare codici creati dalla macchina crittografica Enigma. Mor\u00ec, suicida, a soli 41 anni.\nBiografia.\nAlan Turing nacque a Maida Vale, quartiere di Londra, il 23 giugno 1912. Era figlio di Julius e Ethel Turing, entrambi impiegati della famiglia reale in India. Gi\u00e0 in tenera et\u00e0 Turing diede segno della genialit\u00e0 che negli anni futuri lo avrebbe reso famoso in tutto il mondo.\nTuttavia, a causa della sua enorme passione per le materie scientifiche, divenne malvisto dai professori del St. Michael, la sua prima scuola, che da sempre ponevano pi\u00f9 enfasi sugli studi classici. Durante i primi anni ebbe quindi grandi difficolt\u00e0 e ottenne il diploma a stento. Poco appassionato al latino e alla religione, preferiva letture riguardanti la teoria della relativit\u00e0, i calcoli astronomici, la chimica o il gioco degli scacchi. Nel 1931 fu ammesso al King's College dell'Universit\u00e0 di Cambridge dove fu allievo di Ludwig Wittgenstein e dove approfond\u00ec i suoi studi sulla meccanica quantistica, la logica e la teoria della probabilit\u00e0 (dimostr\u00f2 autonomamente il teorema centrale del limite, gi\u00e0 dimostrato nel 1922 dal matematico Lindeberg).\nNel 1934 si laure\u00f2 con il massimo dei voti e nel 1936 vinse il premio Smith (assegnato ai due migliori studenti ricercatori in Fisica e Matematica presso l'Universit\u00e0 di Cambridge). Nello stesso anno si trasfer\u00ec alla Princeton University dove studi\u00f2 per due anni, ottenendo infine un Ph.D. In quegli anni pubblic\u00f2 l'articolo \"On computable Numbers, with an application to the Entscheidungsproblem\" nel quale descriveva per la prima volta la futura \"macchina di Turing\". Nel 1940, a 28 anni, era a capo del gruppo di ricercatori impegnati nella decrittazione delle macchine usate dalla marina tedesca, fra le quali Enigma.\nIl lavoro come crittoanalista.\nDurante la seconda guerra mondiale, Turing mise le sue capacit\u00e0 matematiche al servizio del \"Department of Communications\" del Regno Unito per decifrare i codici usati nelle comunicazioni tedesche, criptate tramite il cosiddetto sistema Enigma da Arthur Scherbius. Con l'entrata in guerra del Regno Unito, Turing fu arruolato nel gruppo di crittografi stabilitosi a Bletchley Park e con i suoi compagni lavor\u00f2 per tutta la guerra alla decrittazione, sviluppando ricerche gi\u00e0 svolte dall'Ufficio Cifra polacco con la macchina Bomba, progettata in Polonia da Marian Rejewski nel 1932 e ultimata nel 1938.\nBasandosi su tali esperienze, Turing realizz\u00f2 una nuova versione, molto pi\u00f9 efficace, della \"bomba\" di Rejewski. Nel 1942 un matematico di Bletchley Park, Max Newman, progett\u00f2 una macchina chiamata Colossus (lontana antesignana dei computer) che decifrava in modo veloce ed efficiente i codici tedeschi creati con la cifratrice Lorenz SZ40/42, perfezionamento della cifratrice Enigma. La macchina, a dispetto dello scetticismo dei suoi superiori, fu realizzata, su progetto di Newman, dall'ingegnere Tommy Flowers, che la consegn\u00f2 a fine 1943. \nDopo essere passato alla base di Hanslope Park, al termine della guerra Turing fu invitato al \"National Physical Laboratory\" (NPL, Laboratorio Nazionale di Fisica) situato a Teddington, nei pressi di Londra, per progettare il modello di un \"computer\". Il suo rapporto che proponeva l'Automatic Computing Engine (ACE, Motore per il Calcolo Automatico) fu presentato nel marzo 1946, ma suscit\u00f2 scarso interesse a causa degli alti costi preventivati.\nL'attivit\u00e0 di Alan Turing nel gruppo di Bletchley Park fu coperta da un segreto assoluto. Finita la guerra il governo britannico impose a tutti coloro che avevano lavorato alla decrittazione, realizzando macchine e sistemi per violare i codici crittografici tedeschi, giapponesi e italiani, il divieto di parlare o scrivere di qualsiasi argomento trattato in quel periodo. Tale \"silenzio\" imped\u00ec che Turing e suoi colleghi anche meno famosi ricevessero i riconoscimenti che in altro ambito sarebbero stati loro ampiamente e pubblicamente riconosciuti. Dati e informazioni su queste attivit\u00e0 cominciarono a essere pubblicate, previa autorizzazione dei servizi segreti inglesi, nel 1974, quando Turing e molti suoi colleghi nella decrittazione erano morti da tempo.\nPer l'anno accademico 1947/1948 torn\u00f2 a Cambridge e spost\u00f2 i suoi interessi verso la neurologia e la fisiologia, iniziando ad esplorare la relazione tra computer e natura. Inizi\u00f2 a frequentare gli incontri del Ratio Club, un gruppo interdisciplinare di giovani scienziati britannici vicini agli interessi del movimento cibernetico.\nEbbe interessi al di fuori dell'ambito accademico: divenne membro del \"Walton Athletic Club\" e vinse alcune gare di corsa sulle tre e sulle dieci miglia. Raggiunse inoltre ottimi livelli nella maratona, correndo con un record personale di 2 ore 46 minuti e 11 secondi (il vincitore della XIV Olimpiade nel 1948 vinse con un tempo inferiore di soli 11 minuti).\nNel 1950, sulla rivista \"Mind\", scrisse un articolo dal titolo \"Computing machinery and intelligence\", in cui descriveva quello che sarebbe divenuto noto come \"il test di Turing\": era convinto che si potesse raggiungere un'intelligenza artificiale solo seguendo gli schemi del cervello umano. Su questo articolo si basa buona parte dei successivi studi sull'intelligenza artificiale.\nL'anno seguente fu eletto Membro della Royal Society di Londra. Si trasfer\u00ec all'Universit\u00e0 di Manchester, dove lavor\u00f2 alla realizzazione del Manchester Automatic Digital Machine (MADM). Convinto che entro l'anno 2000 sarebbero state create macchine in grado di replicare la mente umana, lavor\u00f2 alacremente creando algoritmi e programmi per il MADAM, partecip\u00f2 alla stesura del manuale operativo e ne divenne uno dei principali utilizzatori. Nel 1952 svilupp\u00f2 un approccio matematico all'embriologia. Quello stesso anno Turochamp, un programma di software scacchistico di sua creazione, gioc\u00f2 una partita contro il collega Alick Glennie considerata la prima giocata da un programma, bench\u00e9 le insufficienti capacit\u00e0 di calcolo dei computer dell'epoca costrinsero Turing a fare i calcoli lui stesso.\nL'arresto e il suicidio.\nIl 31 marzo 1952 Alan Turing fu arrestato per omosessualit\u00e0 e portato in tribunale, dove a sua difesa disse semplicemente che \u00abnon scorgeva niente di male nelle sue azioni\u00bb. Secondo alcune fonti, Turing avrebbe denunciato per furto un amico ospite in casa sua e avrebbe ammesso il proprio orientamento sessuale in risposta alle domande pressanti della polizia. In quel periodo nel parlamento britannico si discuteva l'abrogazione del reato di omosessualit\u00e0 ed \u00e8 possibile che il clima mutato abbia indotto Turing a un comportamento incauto.\nCondannato per omosessualit\u00e0, fu costretto a scegliere tra una pena a due anni di carcere o la castrazione chimica mediante assunzione di estrogeni. Per non finire in prigione, lo scienziato opt\u00f2 per la seconda alternativa. Per oltre un anno si sottopose a trattamenti che provocarono in lui un calo della libido e lo sviluppo del seno (ginecomastia). La depressione legata al trattamento e all'umiliazione subita fu, a parere di molti storici, il motivo che lo condusse, il 7 giugno 1954, al suicidio.\nMorte.\nL'8 giugno 1954, la domestica di Turing, Eliza Clayton, lo trov\u00f2 morto nel suo letto. Il medico legale stabil\u00ec che la morte era avvenuta il giorno prima. Un esame post mortem stabil\u00ec la causa del decesso nell'avvelenamento da cianuro di potassio. Al momento della scoperta, vicino al letto, accanto al suo orologio, fu trovata una mela, come era sua abitudine, non terminata. La sbrigativa inchiesta del giudice si concluse in appena due giorni e la mela non fu nemmeno sottoposta ad analisi per accertare se all'interno vi fosse del veleno. L'inchiesta concluse per il suicidio e il suo corpo fu cremato il 12 giugno 1954 al Woking Crematorium, nel Surrey, e le sue ceneri furono sparse sul posto, come era avvenuto per suo padre.\nLa grazia postuma.\nNel 2012, centenario della nascita di Turing, la Royal Mail ha dedicato un francobollo alla sua memoria; per\u00f2, \u00e8 solo leggendone l'iscrizione (\"Alan Turing 1912-1954 \u2013 Mathematician and WWII code breaker\") che si pu\u00f2 risalire all'identit\u00e0 del commemorato, dato che il francobollo non ne ritrae il volto bens\u00ec mostra la macchina Bomba britannica di cui Turing svilupp\u00f2 il progetto.\nNel dicembre 2012, importanti esponenti del mondo scientifico internazionale, tra cui il premio Nobel per la medicina Paul Nurse, il matematico e cosmologo Stephen Hawking, il matematico Timothy Gowers, il presidente del \"National Museum of Science\", Douglas Gurr, l'astronomo Martin Rees, mandarono una lettera aperta al Primo Ministro britannico David Cameron, intitolata \"Pardon for Alan Turing\", per sollecitare la grazia postuma, appello pubblicato dal \"Daily Telegraph;\" vi fu anche una campagna su Internet.\nPrecedentemente, a 55 anni dal suicidio di Alan Turing, spiegabile con le torture a lui riservate, il 10 settembre 2009 vi fu una dichiarazione di scuse ufficiali da parte del governo del Regno Unito, formulata dal primo ministro Gordon Brown. Brown riconobbe che Turing fu oggetto di un trattamento omofobo:\nIl 24 dicembre 2013 la regina Elisabetta II elarg\u00ec la grazia postuma per Alan Turing."}
{"id": "362", "revid": "729019", "url": "https://it.wikipedia.org/wiki?curid=362", "title": "Action directe (terrorismo)", "text": "Action Directe, in lingua italiana \"Azione diretta\", la cui sigla era AD, \u00e8 stata un'organizzazione terroristica di estrema sinistra.\nStoria.\nL'organizzazione fu creata da Jean-Marc Rouillan nel 1979 dalla fusione del Groupe d'Action R\u00e9volutionnaire Internationale (GARI) con il Noyaux Arm\u00e9s Pour l'Autonomie des Peuples (NAPAP).\nNel marzo 1980 furono arrestati una ventina di membri dell'organizzazione, e nel settembre dello stesso anno fu il turno di Rouillan e della sua amica Nathalie M\u00e9nigon. Action Directe fu praticamente destrutturata, ma con l'elezione di Fran\u00e7ois Mitterrand alla presidenza della Francia nel 1981, anche i leader del movimento beneficiarono dell'amnistia presidenziale: il movimento entr\u00f2 allora in una fase di intensa attivit\u00e0. Nel 1982 le autorit\u00e0 sciolsero ufficialmente il movimento, che inaspr\u00ec la sua attivit\u00e0. Emersero allora due fazioni: una \"nazionale\" ed una \"internazionale\" che propugnava la fusione dei movimenti terroristici europei. Si stima che i suoi membri effettivi fossero dai 10 ai 20 attivisti.\nLa fazione internazionalista avvi\u00f2 una fase di collaborazione attiva con alcuni movimenti terroristici stranieri, fra cui l'Euskadi Ta Askatasuna (ETA), il Grupo de Resistencia Antifascista Primero de Octubre (GRAPO), Prima Linea, la Rote Armee Fraktion (RAF) ed i Comunisti Organizzati per la Liberazione Proletaria (COLP) ed il Movimento Iberico di Liberazione.\nSebbene operasse prevalentemente in Francia, Action Directe collabor\u00f2 e prese parte attiva ad alcune azioni comuni con la Rote Armee Fraktion tedesca (RAF) e le Cellules Communistes Combattantes belghe (CCC).\nQuesta collaborazione internazionale continu\u00f2 fino all'adozione di una strategia comune ed alla fusione con la RAF in seno a un \"Fronte Politico-Militare per l'Europa Occidentale\", annunciato in un comunicato congiunto delle due organizzazioni datato 15 gennaio 1985. Cos\u00ec, fra il 1985 e il 1986, si osserv\u00f2 una stretta collaborazione nelle azioni delle due organizzazioni da una parte e dall'altra della frontiera.\nLe sue azioni di pi\u00f9 alto profilo furono: l'omicidio dall'ingegnere Ren\u00e9 Audran che lavorava presso il Ministero della Difesa, ucciso il 25 gennaio 1985 e l'omicidio di Georges Besse presidente della casa automobilistica Renault, assassinato il 17 novembre 1986.\nLa fazione \"nazionale\" di Action Directe effettu\u00f2 numerosi attentati dinamitardi e attacchi a mano armata nella regione parigina fra il 1982 ed il 1985. Il 28 marzo 1986 la rete \"nazionale\" fu smantellata con l'arresto di Andr\u00e9 Olivier e di numerosi suoi complici a Lione e a Saint-\u00c9tienne.\nIl 21 febbraio 1987, l'arresto dei capi storici di Action Directe (Jean-Marc Rouillan, Nathalie M\u00e9nigon, R\u00e9gis Schleicher, Jo\u00eblle Aubron e Georges Cipriani), segn\u00f2 la fine definitiva dell'organizzazione e della sua fazione \"internazionale\". Inattiva da quel momento, Action Directe si pu\u00f2 ritenere dissolta."}
{"id": "365", "revid": "73169", "url": "https://it.wikipedia.org/wiki?curid=365", "title": "Aristocrazia", "text": "Laristocrazia (dal greco \u03ac\u03c1\u03b9\u03c3\u03c4\u03bf\u03c2, \"\u00e0ristos\", \"migliore\" e \u03ba\u03c1\u03ac\u03c4\u03bf\u03c2, \"kratos\", \"comando\") \u00e8 una forma di governo nella quale poche persone (che secondo l'etimologia greca del termine dovrebbero essere i \"migliori\") controllano interamente lo Stato; secondo il pensiero platonico-aristotelico \u00e8 una delle tre forme di governo, assieme a monarchia e timocrazia, mentre l'oligarchia \u00e8 la sua forma degenerata; \u00e8 stata, assieme all'oligarchia, tra le forme di governo pi\u00f9 diffuse in Europa negli ultimi secoli, generalmente sotto forma di monarchie costituzionali, nelle quali il potere del sovrano \u00e8 controllato da un parlamento composto da soli nobili."}
{"id": "367", "revid": "125886413", "url": "https://it.wikipedia.org/wiki?curid=367", "title": "Alba Adriatica", "text": "Alba Adriatica \u00e8 un comune italiano di abitanti della provincia di Teramo in Abruzzo e fa parte dell'unione dei comuni Citt\u00e0 Territorio-Val Vibrata. \u00c8 comune autonomo dal 1956, precedentemente faceva parte del comune di Tortoreto.\nGeografia fisica.\nIl territorio di Alba Adriatica \u00e8 situato nella Val Vibrata. A nord confina con i comuni di Martinsicuro, Colonnella e Corropoli, a est confina con il mare Adriatico, a sud con il comune di Tortoreto e a ovest sempre con Corropoli.\nNella classificazione sismica della protezione civile \u00e8 identificato come \"Zona 3\", cio\u00e8 zona a sismicit\u00e0 bassa, mentre nella classificazione climatica \u00e8 contrassegnato come \"Zona C\".\nStoria.\nAlba Adriatica era parte del comune di Tortoreto, di cui, con il nome di \"Tortoreto Stazione\" (dato che nel 1863, venne creata la locale stazione della prima linea del treno del Regno d'Italia, sulla costa adriatica), fu sede comunale. Il 14 luglio 1956, dopo un periodo di campagna elettorale molto accesa, il piccolo quartiere Tortoreto Stazione, con referendum a cui fece seguito il decreto del Presidente della Repubblica, si stacc\u00f2 dall'originaria Tortoreto, mutando il proprio nome in quello di Alba Adriatica.\nIl suo stemma comunale ritrae un sole che sorge dal mare, Da alcuni anni \u00e8 ormai accertata la presenza di siti neolitici di oltre cinquemila anni fa, nella parte ovest, in zona Ripoli, vicina al campo sportivo di calcio Vallese, dove sono stati trovati resti di un primitivo insediamento umano. Non si hanno riscontri archeologici o storici scritti di rilevanza, salvo una citazione di Plinio il Vecchio. Comunque, nella costruzione del viale Mazzini, negli anni Sessanta, furono ritrovati resti di anfore e altre indicazioni che, nell'epoca romana, vi erano ville romane, e centri di raccolta del sale.\nVestigio di notevole interesse \u00e8 la Torre di Carlo V, una delle torri costiere di avvistamento, volute dal vicer\u00e9 spagnolo d'Alcal\u00e1, del Regno di Napoli (XVI secolo), posta di fronte al piccolo delta della Vibrata, il torrente che divide Alba Adriatica da Martinsicuro.\nNon rimangono molti altri resti del passato, se non la chiesa patronale di Sant'Eufemia, di stile settecentesco, dove vi sono dei dipinti di artisti locali rimasti sconosciuti, ora riportata all'antico splendore da un profondo restauro strutturale. Sorgono nella zona le caratteristiche ville gentilizie settecentesche e ottocentesche dei Ranalli (in via Roma), dei Fiore (Villafiore), dei Marchesi De Sanctis (la villa del generale De Sanctis, sita in zona Stadio, a sud-ovest dell'abitato, \u00e8 assolutamente da visitare, essendo una bellissima villa in stile Neoclassico, circondata dal verde), la villa del marchese Flajani, in seguito destinata a biblioteca comunale e parco pubblico, dove si pu\u00f2 leggere e riposare all'ombra di alberi plurisecolari di oltre sessanta metri, su un perfetto giardino all'inglese, sita in via Roma, e la simpatica villa della famiglia Zanoni, molto particolare e interessante, costruita nel secolo scorso.\nNell'arco dei primi anni del 1900 nell'area dell'antica stazione di Tortoreto era stanziato un primo centro abitato fatto di ville e dimore residenziali. La zona acquis\u00ec nel tempo nuove abitazioni, strade, attivit\u00e0 commerciali e servizi .\nDurante i primi anni del Novecento una ricca famiglia di Torano Nuovo (un paese nelle vicinanze di Alba Adriatica) con il suo capostipite Amadio Fiore decise di edificare una villa nella zona sud di Tortoreto Stazione. La residenza fu costruita con i primi mattoni creati dalla fornace della famiglia Fiore e di l\u00ec a poco nella zona circostante vi fu lo sviluppo di nuove costruzioni, di edifici e del lungomare, cos\u00ec \"Villa Fiore\" divenne il nome della nuova area sviluppata.\nNell'estate del 2006 il comune di Alba Adriatica ha ricevuto il ministro plenipotenziario dell'ambasciata statunitense a Roma, John Dwyer, in una manifestazione pubblica. Successivamente, il ministro Dwyer ha inaugurato Villa Flaiani, trasformata in edificio ristrutturato, e il parco pubblico a fianco della caserma dei carabinieri. L'ambasciata statunitense a Roma ha donato alcuni libri alla biblioteca comunale, inaugurata dal Ministro, sull'America e sulla popolazione statunitense.\nNella notte tra il 6 e il 7 ottobre 2007 le citt\u00e0 di Alba Adriatica e Tortoreto vennero colpite da un'alluvione causata da piogge torrenziali e tre bombe d'acqua e aggravata dallo straripamento dell'invaso Fonte del Vascello, situato a Tortoreto Alto. La tracimazione port\u00f2 una grande quantit\u00e0 di fango e detriti sulle due cittadine costiere, provocando ingenti danni alla popolazione e alle attivit\u00e0 economiche. Il Consiglio dei ministri dell'epoca dichiar\u00f2 lo stato di calamit\u00e0 per le citt\u00e0 colpite. La cittadina ci mise un anno intero a risollevarsi dal disastro.\nMonumenti e luoghi d'interesse.\nNel XVI secolo, quando Carlo V era Imperatore del Sacro Romano Impero e - tra l'altro - re di Napoli, il confine tra il Regno di Napoli a sud e lo Stato della Chiesa a nord era segnato dal corso inferiore del fiume Tronto.\nProprio vicino alla foce di questo fiume, per volere del vicer\u00e9 don Pedro di Toledo, nel 1547 si costru\u00ec una torre, come posto di guardia e difesa della costa dalle incursioni saracene, ed anche un edificio adiacente, destinato all'ufficio doganale del confine con lo Stato Pontificio. Solo successivamente tale fortificazione entrer\u00e0 a far parte del sistema di torri costiere del Regno di Napoli.\nProgettista fu il valenciano \"Pirro Luis Escrib\u00e0\" (italianizzato in \"Pirro Aloisio Scriv\u00e0\"), capitano ed architetto militare, lo stesso del Forte spagnolo dell'Aquila e di Castel Sant'Elmo a Napoli. La realizzazione fu diretta dal capitano \"Martin da Seguera\" o \"Mart\u00edn De Segura\" dal quale presero il nome sia il centro abitato di Martinsicuro che la stessa torre, detta anche di Carlo V.\nNel XVI secolo, dopo l'alleanza tra Francia e Impero Ottomano, crebbe la minaccia di incursioni da parte dei Saraceni, che furono particolarmente intense nell'estate del 1556 quando all'Abruzzo furono risparmiate le terribili devastazioni subite dalle coste italiane solo grazie alle difese ed al sistema di punti d'avvistamento predisposte dal duca d'Atri Giovan Girolamo Acquaviva.\nDi conseguenza si decise di costruire un sistema integrato di avvistamento e difesa delle coste italiane; il vicer\u00e9 don Pedro Peraf\u00e1n de Ribera, duca di Alcal\u00e1, volle che anche il litorale abruzzese, come gi\u00e0 altre coste della penisola, fosse dotato di una serie di torri costiere, destinate non solo a dare l'allarme in caso di incursioni nemiche ma, essendo dotate di guarnigione e colubrine, anche a respingere tali incursioni.\nNel 1568, Alfonso Salazar, commissario del presidente della Regia Camera di Summaria, dopo aver effettuato un sopralluogo insieme all'ingegnere Scala, dispose la costruzione di quattordici torri: Tronto, Vibrata, Salinello, Tordino, Vomano, \"Chirano\", Fossacesia, Senella e le sei del 1563; i lavori furono portati a termine entro il 1569.\nLingue e dialetti.\nIl dialetto di Alba Adriatica \u00e8 il primo, andando da nord a sud, che pu\u00f2 essere inserito nel gruppo dei dialetti abruzzesi adriatici. Ha molte caratteristiche in comune con il dialetto di Giulianova, con cui condivide una cadenza molto simile, ma \u00e8 in alcuni aspetti influenzato dai dialetti aso-truentini, in particolar modo dall'area sambenedettese. Esso presenta innanzitutto l'apocope dei finali di parola in \"-ne\", \"-no\" e \"-ni\" (\"pall\u00f2\"/\"pall\u00f9\" per \"pallone\"/\"palloni\"): si tratta fenomeno tipicamente marchigiano, che ha inizio a partire da Ancona e termina a Giulianova. A differenza di altre parlate della costa teramana, nel dialetto albense sono assenti i frangimenti vocalici di \"\u00f9\" in \"\u00ec\" (\"br\u00ectt\u00eb\" per \"brutto\", \"t\u00ec\" per \"tu\"), di \"\u00e9\" in \"\u00f2\" e di \"\u00e9\" in \"\u00e0\" (\"f\u00f2mm\u00ebn\u00eb\" per \"femmina\", \"sigar\u00f2tt\u00eb\" per \"sigaretta\", \"quall\u00eb\" per \"quello\"), presenti invece a Giulianova (i primi due) e Tortoreto (l'ultimo). \u00c8 per\u00f2 gi\u00e0 riscontrabile l'apertura indistinta delle vocali in pressoch\u00e9 tutti i vocaboli (\"r\u00f2ppe\" per \"r\u00f3mpere\", \"m\u00f2nn\u00eb\" per \"m\u00f3ndo\", \"n\u00f2m\u00eb\" per \"n\u00f3me\", \"m\u00e8tt\u00eb\" per \"m\u00e9ttere\", \"sp\u00e8s\u00eb\" per \"sp\u00e9sa\"): tale fenomeno incomincia gi\u00e0 a Corropoli, Colonnella e Martinsicuro, ed \u00e8 una delle caratteristiche pi\u00f9 vistose dell'area teramana, trovando estensione specie lungo la costa addirittura fino a Pescara. Tra gli elementi che pi\u00f9 chiaramente differenziano il dialetto di Alba dal sambenedettese (e dal martinsicurese), \u00e8 la metafonesi sannitica da \"-o\" finale solo per la \"e\" e non per la \"o\" (\"b\u00ecll\u00eb\" per \"bello\", \"mac\u00ecll\u00eb\" per \"macello\" ma \"p\u00f2rch\u00eb\" per \"porco\", \"m\u00f2rt\u00eb\" per \"morto\"), tipica dei dialetti abruzzesi adriatici, mentre nella vicina Martinsicuro, a San Benedetto del Tronto e in generale nei dialetti della costa marchigiana meridionale \u00e8 presente la metafonesi anche per la \"o\" (\"p\u00f9rch\u00eb\" per porco, \"m\u00f9rt\u00eb\" per morto). Quest'ultima caratteristica consentirebbe perci\u00f2 di considerare il dialetto albense come di transizione tra quelli aso-truentini e quelli abruzzesi.\nEtnie e minoranze straniere.\nNel 2008 la popolazione straniera residente ad Alba Adriatica risulta essere il 10,81% del totale. La comunit\u00e0 pi\u00f9 numerosa \u00e8 quella cinese (3,24% del totale della popolazione residente); seguono, tra le pi\u00f9 consistenti, quella albanese (1,76%), quella rumena (1,67%) e quella ucraina (0,52%).\nEconomia.\nL'economia si basa essenzialmente sulle attivit\u00e0 turistiche, sviluppate lungo tutta la costa. Il comune si \u00e8 fregiato per tredici anni della bandiera blu fino al 2013, riconoscimento conferito dalla FEE alle migliori localit\u00e0 costiere europee. Nella Guida Blu 2015 di Legambiente \u00e8 segnalata con una vela.\nInfrastrutture e trasporti.\nAlba Adriatica \u00e8 attraversata da una pista ciclabile che corre parallelamente alla costa permettendo di pedalare senza soluzione di continuit\u00e0 per circa 25\u00a0km, da Martinsicuro a Roseto degli Abruzzi, grazie ai ponti in legno costruiti sul torrente Vibrata, sul fiume Salinello e sul fiume Tordino. La pista gi\u00e0 realizzata \u00e8 parte del pi\u00f9 ampio progetto della ciclovia Adriatica, che prevede un percorso che colleghi Ravenna con Santa Maria di Leuca.\nAd ovest, vi \u00e8 la deviazione della statale sedici, nel tratto detto di via Vittorio Veneto, che passa a Ovest del centro di Alba Adriatica, strafficandolo.\nNon molto lontano da via Veneto, vi \u00e8 l'ingresso dell'autostrada A14, \"Val Vibrata\". A met\u00e0 di via Veneto, vi \u00e8 il cavalcavia che collega la strada statale 16 con il centralissimo viale Mazzini, il lungomare e le strutture ricettive, turistiche e alberghiere. Una societ\u00e0 privata, convenzionata dal comune, compie giornalmente il lavoro di collegamento delle periferie con il centro e l'intero lungomare Marconi.\nSport.\nLa squadra di calcio locale, l'A.S.D. Alba Adriatica Calcio, ha disputato campionati dilettantistici regionali.\nAltre societ\u00e0 calcistiche della cittadina sono state l'Atletico Alba e il Villa Fiore, non pi\u00f9 attive, e l'Alba Nova, che ha disputato campionati dilettantistici.\nHa sede nel comune la societ\u00e0 di pallavolo Iseini Volley, fondata nel 1989, che disputa il campionato di serie B nazionale maschile.\nNel 1973 Alba Adriatica \u00e8 stata sede di arrivo della nona tappa del Giro d'Italia partita da Carpegna e vinta Patrick Sercu. Nel 2002 vi si \u00e8 inoltre conclusa una tappa del Giro femminile.\nNegli anni dal 1984 al 1990, la locale squadra di tennis tavolo ha raggiunto la Serie A nazionale. \nNel 1996, ad Alba Adriatica si \u00e8 svolto il primo torneo di scacchi della CEE. \nNel 2011 Alba Adriatica \u00e8 stata l'arrivo della cronometro, valida come sesta tappa del Giro d'Italia Giovani Under 23. Lo stesso anno si \u00e8 svolta la prima edizione della competizione annuale Gran Fondo \"Costa dei Parchi\".\nNel 2012 il comune ha ospitato l'arrivo di due tappe del Giro d'Italia Giovani Under 23; la prima, con partenza da Colonnella, la seconda una cronometro partita da Giulianova.\nOgni anno vengono organizzati tornei estivi di beach volley, beach soccer e il master finale del campionato italiano di beach rugby.\nPer il basket la squadra locale era l'Alba Adriatica Basket che ha militato in serie C1, raggiungendo una finale di Coppa di Lega. La societ\u00e0 ha ceduto il titolo sportivo all'Ascoli Basket nel 2009; oggi la pallacanestro albense \u00e8 rappresentata dalla societ\u00e0 ASD Alba Basket, una delle principali realt\u00e0 cestistiche della Val Vibrata, fondata nel 2013 e che rivendica una continuit\u00e0 storico-sportiva con la precedente Alba Adriatica Basket."}
{"id": "373", "revid": "158310", "url": "https://it.wikipedia.org/wiki?curid=373", "title": "Azoto", "text": "Lazoto (termine coniato nel 1787 dal chimico francese Louis-Bernard Guyton-Morveau, con il greco \u1f00- privativa e \u03b6\u03c9\u03ae \u00abvita\u00bb) \u00e8 un elemento chimico della tavola periodica degli elementi. Il suo numero atomico \u00e8 7. Il suo simbolo \u00e8 N (dal latino \"nitrogenum\", passando dal francese \"nitrog\u00e8ne\", coniato nel 1790 dal chimico Jean-Antoine Chaptal fondendo il greco \u03bd\u03af\u03c4\u03c1\u03bf\u03bd, \"nitron\", \u00abnitrato di potassio\u00bb con la radice \u03b3\u03b5\u03bd-, \"ghen-\", \u00abdare vita a\u00bb). Dal francese pass\u00f2 all'italiano come nitrogeno, termine ormai obsoleto.\nL'azoto \u00e8 costituente fondamentale delle molecole organiche pi\u00f9 importanti dal punto di vista biochimico (DNA, proteine, alcune vitamine), oltre che di composti inorganici estremamente diffusi e importanti come l'ammoniaca e l'acido nitrico.\nL'azoto molecolare (formula molecolare N2, detto anche azoto biatomico o azoto diatomico o diazoto o semplicemente azoto) \u00e8 un composto formato da due atomi di azoto; esso costituisce il 78% dell'atmosfera terrestre (in frazione di volume che \u00e8 anche approssimativamente la frazione molare) e allo stato puro si presenta sotto forma di gas incolore, inodore, insapore e inerte.\nStoria.\nDaniel Rutherford, un allievo di Joseph Black, \u00e8 considerato lo scopritore dell'azoto, nonostante esso sia stato contemporaneamente identificato da Joseph Priestley, Carl Wilhelm Scheele e Henry Cavendish.\nBlack, scopritore dell'\"aria fissa\" (anidride carbonica), aveva osservato che bruciando una sostanza \"carboniosa\" in un recipiente chiuso e assorbendo l'anidride carbonica che si sviluppa con potassa caustica (KOH), permane un residuo gassoso.\nRutherford studi\u00f2 questo gas e not\u00f2 che non mantiene la combustione e la respirazione, che contrariamente all'anidride carbonica non viene assorbito da sostanze caustiche, ma non lo riconobbe come una distinta specie chimica e lo consider\u00f2 come aria atmosferica saturata con flogisto. Fu Lavoisier a riconoscere che l'aria \u00e8 una miscela di un gas attivo O2, che mantiene la combustione e la respirazione, e di un gas inattivo N2.\nAzoto deriva dal francese \"azot\u00e8\", voce formulata dallo stesso Lavoisier che significa \"privo di vita\" (dal greco \u03b6\u03c9\u03ae, \"zo\u00e8\", \"vita\", preceduto dall'alfa privativo, e quindi \"privo di vita\"); fu attribuito tale nome in quanto l'azoto molecolare N2 costituisce il componente dell'aria non necessario alla respirazione degli esseri viventi.\nFu parallelamente adottata la denominazione nitrog\u00e8ne (generatore di nitron), proposta da Chaptal in seguito alla scoperta che l'acido nitrico e i nitrati contengono azoto; da questo nome deriva il simbolo N. Nella lingua inglese si \u00e8 conservata la denominazione \"nitrogen\", mentre in tedesco viene chiamato \"stickstoff\".\nAbbondanza e disponibilit\u00e0.\nL'azoto \u00e8 il quinto elemento pi\u00f9 abbondante nell'universo, il 19\u00ba sulla crosta terrestre (di cui costituisce lo 0,03%), il primo elemento per abbondanza nell'aria (di cui costituisce il 78,09%) ed \u00e8 il quarto elemento pi\u00f9 abbondante del corpo umano (di cui costituisce il 3%).\nSotto forma di molecola biatomica N2 (numero CAS ) \u00e8 il costituente principale dell'atmosfera terrestre (78,08% in volume; per confronto, nell'atmosfera di Marte costituisce il 2,6% in volume).\n\u00c8 poi contenuto in depositi minerali come nitrato, soprattutto NaNO3 (salnitro del Cile, derivato del guano), ma anche KNO3, Ca(NO3)2 e Mg(NO3)2; questi sali, tutti di derivazione biologica, sono solubili in acqua e giacimenti si trovano solo in zone particolarmente aride.\n\u00c8 inoltre presente in tutti gli organismi viventi in numerosissime molecole quali DNA, proteine e ATP e dunque anche nei residui fossili. In particolare il carbone contiene di norma quantit\u00e0 significative di ammoniaca (NH3) e di N2.\nL'azoto \u00e8 contenuto, come ione ammonio, nei minerali rari buddingtonite e tobelite.\nAncora pi\u00f9 rari sono i nitruri osbornite, carlsbergite, roaldite, nierite e sinoite rinvenuti in meteoriti e il siderazoto di origine vulcanica (Vesuvio).\nChimica nucleare.\nLa massa atomica relativa dell'azoto \u00e8 . Sono noti due isotopi stabili (14N 99,63% e 15N 0,37%) e numerosi isotopi radioattivi con tempo di dimezzamento brevissimo (12N, 13N, 16N, 17N, 18N, 19N, 20N, 21N, 22N, 23N e 24N).\nIsotopi.\nCi sono due isotopi stabili dell'azoto: 14N e 15N. Di gran lunga il pi\u00f9 comune \u00e8 il 14N (99,634%), che \u00e8 prodotto nel ciclo del carbonio-azoto nelle stelle. Dei dieci isotopi prodotti sinteticamente, il 13N ha un'emivita di dieci minuti e gli isotopi rimanenti hanno emivite nell'ordine di secondi o meno. Reazioni mediate biologicamente (ad esempio assimilazione, nitrificazione e denitrificazione) controllano fortemente la dinamica dell'azoto nel suolo. Queste reazioni danno tipicamente come risultato l'arricchimento in 15N del substrato e l'impoverimento del prodotto.\nUna piccola parte (0,73%) dell'azoto molecolare nell'atmosfera della Terra \u00e8 l'isotopomero 14N15N, e quasi tutto il resto \u00e8 14N2.\nIl radioisotopo 16N \u00e8 il radionuclide dominante nel refrigerante dei reattori ad acqua pressurizzata o dei reattori ad acqua bollente durante il normale funzionamento. \u00c8 prodotto dall'16O (in acqua) attraverso la reazione (n, p). Ha una breve emivita di circa , ma durante il suo decadimento di ritorno all'16O produce radiazioni gamma ad alta energia (da 5 a ).\nA causa di questo, l'accesso alla conduttura primaria del refrigerante in un reattore ad acqua pressurizzata deve essere segregato durante il funzionamento del reattore della centrale. Il 16N \u00e8 uno dei principali mezzi usati per rilevare immediatamente anche le pi\u00f9 piccole perdite dal ciclo primario del refrigerante a quello secondario del vapore.\nSimilmente, l'accesso a uno qualsiasi dei componenti del ciclo del vapore in una centrale elettrica con un reattore nucleare ad acqua bollente deve essere segregato durante il funzionamento. La condensa del condensatore \u00e8 tipicamente trattenuta per 10 minuti per consentire il decadimento del 16N. Questo elimina il bisogno di schermare e di segregare l'accesso a qualsiasi conduttura o pompa dell'acqua di alimentazione.\nReazioni nucleari.\nErnest Rutherford nel 1919 osserv\u00f2 la prima transmutazione realizzata in laboratorio. Egli fece passare le particelle alfa generate da un radionuclide naturale attraverso una camera contenente atomi di azoto. Scopr\u00ec che veniva prodotta un'altra radiazione, pi\u00f9 penetrante. Egli dimostr\u00f2 che questa nuova radiazione consisteva di protoni di alta energia e concluse che questo era il risultato della conversione dei nuclei di azoto in nuclei di ossigeno. Rutherford ipotizz\u00f2 che la cattura di una particella alfa da parte del nucleo dell'azoto produce un nucleo eccitato di fluoro-18, che a sua volta emette un protone formando nuclidi di ossigeno-17, un isotopo raro ma stabile\nNell'atmosfera, per effetto dei raggi cosmici, avviene la seguente reazione:\nQuesto processo \u00e8 all'origine del nuclide carbonio-14.\nPoich\u00e9 il carbonio-14 viene largamente impiegato come tracciante, lo si produce artificialmente sfruttando la stessa reazione.\nSe i neutroni hanno energia molto elevata la reazione pu\u00f2 decorrere in modo differente dando luogo a trizio:\nImpiegando neutroni termici e quindi di minor energia rispetto a quelli dei raggi cosmici si ha invece:\nI raggi \u03b3 emessi hanno frequenza caratteristica (intorno a \u0394E/h) e poich\u00e9 la maggioranza degli esplosivi di pi\u00f9 largo impiego contiene quantit\u00e0 importanti di azoto (per esempio tritolo 18,5%, nitroglicerina 18,5%, ciclonite o T4 37,8%, PETN 17,7%, tetryl 24,4%), questo fatto permette di sfruttare tale reazione nei rilevatori di esplosivi negli aeroporti.\nI nuclidi dell'azoto giocano un ruolo importante nel ciclo del carbonio-azoto, una serie di reazioni nucleari che avviene nelle stelle della sequenza principale quando vi \u00e8 una sufficiente quantit\u00e0 di 12C.\nNella nostra stella non vi \u00e8 ancora una temperatura abbastanza elevata\nda produrre una sufficiente quantit\u00e0 di 12C perch\u00e9 questo ciclo sia competitivo nei confronti del ciclo protone-protone.\nSeparazione isotopica.\nL'arricchimento isotopico di 15N viene solitamente eseguito per scambio chimico, anche se recentemente sono stati messi a punto promettenti metodi cromatografici che sfruttano polimeri criptanti.\nIl sistema pi\u00f9 efficiente e dunque pi\u00f9 usato, si basa sul seguente equilibrio bifasico:\n15NO(g) + 14NO(aq) \u21c4 14NO(g) + 15NO(aq) \u00a0 \u00a0 \u00a0 (K = 1,055)\ngrazie al quale si riescono a ottenere concentrazioni di 15N superiori al 99,5%.\nAltre reazioni che sono state impiegate per l'arricchimento sono:\n15NH3(g) + 14NH(aq) \u21c4 14NH3(g) + 14NH(aq)\n15NO(g) + 14NO2(g) \u21c4 14NO(g) + 15NO2(g)\nAnche la distillazione frazionata di NO \u00e8 un altro buon metodo per l'arricchimento dell'isotopo 15N. Il prodotto finale conterr\u00e0 anche una significativa concentrazione dell'isotopologo 15N18O, fonte utile del pi\u00f9 pesante isotopo stabile dell'ossigeno.\nL'acido nitrico, l'ammoniaca, i sali di ammonio, l'azoto molecolare N2, gli ossidi NO e NO2, sono disponibili in commercio con diversi gradi di arricchimento dell'isotopo 15N; da questi si possono ottenere i traccianti impiegati in numerosi ambiti di ricerca, molti dei quali sfruttano le tecniche di risonanza magnetica nucleare.\nSpettroscopia di risonanza magnetica nucleare.\nEntrambi gli isotopi stabili dell'azoto (14N e 15N) hanno spin nucleare e possono dunque essere sfruttati nelle tecniche di spettroscopia NMR. La sensibilit\u00e0 con cui pu\u00f2 essere rivelato 14N \u00e8 di circa un millesimo rispetto a quella di 1H, ma superiore di circa 5 volte rispetto a quella di 13C. Per 15N \u00e8 notevolmente inferiore sia a 1H che a 13C. 14N ha inoltre un momento di quadrupolo nucleare che comporta l'allargamento delle linee, un inconveniente che pu\u00f2 indurre in taluni casi a preferire 15N nonostante la scarsa abbondanza e la minore sensibilit\u00e0.\nGli studi NMR dei nuclidi di azoto hanno ormai acquisito notevole importanza e versatilit\u00e0, il loro impiego spazia dall'indagine strutturale a quella sui meccanismi di reazione, dal riconoscimento di nuove specie allo studio della natura dei legami di specie contenenti azoto.\nCaratteristiche atomiche.\nL'azoto \u00e8 il primo elemento del 15\u00ba gruppo della tavola periodica.\nL'atomo di azoto ha 5 elettroni nel guscio di valenza, lo stato elettronico fondamentale \u00e8 4S.\nL'energia di 1\u00aa ionizzazione ha un valore particolarmente elevato, contrariamente a quanto si potrebbe prevedere dall'andamento periodico \u00e8 maggiore del valore per l'ossigeno. Anche l'affinit\u00e0 elettronica assume un valore che devia, in questo caso in maniera molto pi\u00f9 marcata, dalla periodicit\u00e0 della propriet\u00e0, presentando addirittura un valore negativo. \nQuesti dati si ripresentano per tutti gli elementi del gruppo, anche se in misura pi\u00f9 sfumata man mano che aumenta il numero atomico e possono essere giustificati, nell'ambito del modello orbitalico, considerando che gli elettroni nello stato fondamentale dell'atomo di azoto si dispongono riempiendo per met\u00e0 il guscio p. Tale disposizione, con un solo elettrone per ogni orbitale p minimizza le repulsioni interelettroniche e rende relativamente stabile l'atomo rispetto sia alla perdita che al guadagno di un elettrone.\nPer quanto riguarda invece l'elettronegativit\u00e0 e il raggio atomico i valori rispettano bene la regolarit\u00e0 dell'andamento periodico.\nL'azoto atomico pu\u00f2 essere prodotto da N2, a bassa pressione, con scariche elettriche.\nHa un tempo di vita relativamente lungo perch\u00e9 la ricombinazione ha ordine di reazione 3\nM pu\u00f2 essere sia l'azoto atomico N che l'azoto molecolare N2.\nLa costante di velocit\u00e0 a \u00e8 \nLa ricombinazione dev'essere necessariamente del 3\u00ba ordine per via dell'elevata esotermicit\u00e0 della reazione, \u00e8 indispensabile che una terza specie chimica assorba l'energia sviluppata, altrimenti il sistema dissocerebbe nuovamente.\nCome \u00e8 facile immaginare l'azoto atomico \u00e8 estremamente reattivo, per esempio:\n\u00c8 stata preparata la specie NC60 in cui l'atomo di azoto \u00e8 incapsulato nel fullerene C60.\nAllotropi.\nL'unico allotropo rilevato in natura \u00e8 la molecola diatomica o biatomica N2, che viene di norma chiamato semplicemente \"azoto\", ma le seguenti diciture sono molto pi\u00f9 chiare: azoto molecolare, azoto biatomico o diazoto.\nDal 1890 \u00e8 nota la specie chimica N, chiamato ione azoturo, tende a formare composti esplosivi con metalli: gli azoturi di piombo, mercurio e bario, per esempio, vengono impiegati nelle capsule di detonazione.\nRecentemente \u00e8 stata riportata la sintesi della specie N detta pentazenio in ambiente superacido. \nMetodi di preparazione.\nIn laboratorio N2 si pu\u00f2 ottenere sottraendo O2 all'aria facendola passare attraverso fili di rame al calor rosso; si pu\u00f2 anche, e questa \u00e8 un'area di ricerca in forte crescita, separare N2 e O2 sfruttando membrane permeabili all'ossigeno biatomico ma non all'azoto biatomico.\nUn altro metodo di preparazione \u00e8 la decomposizione termica di alcuni sali che lo contengono, per esempio:\nSe si vuole ottenere N2 a maggior grado di purezza si sfrutta la decomposizione termica di un azoturo di un metallo alcalino o alcalino terroso:\nNell'industria viene invece esclusivamente ottenuto dalla distillazione frazionata dell'aria liquida. Di norma l'azoto molecolare N2 che ne risulta contiene impurezze in ppm, soprattutto Ar e O2 , in misura pi\u00f9 o meno significativa a seconda dei metodi impiegati e della qualit\u00e0 dell'impianto di produzione; le moderne colonne di frazionamento garantiscono purezze superiori al 99,9995%, dato che soddisfa la massima parte delle necessit\u00e0.\nTra i metodi di purificazione (tesi a ridurre il tenore di O2) resi oggi obsoleti dal miglioramento delle colonne di frazionamento si annoveravano:\nCaratteristiche fisiche e chimico-fisiche.\nElettroniche.\nSia la configurazione elettronica MO, che le teorie elementari della valenza sono concordi nel ritenere l'ordine di legame dell'azoto molecolare (N2) uguale a 3. Ci\u00f2 \u00e8 coerente con gli elevati valori dell'energia di dissociazione e della costante vibrazionale.\nSpettro UPS.\nIl primo picco che si osserva nello spettro fotoelettronico UPS He I, quello a , porta a N2+ (2\u03a3) strappando un elettrone dall'orbitale \u03c3g2p. Mostra una struttura vibrazionale molto modesta, vi \u00e8 solo un debole picco secondario distanziato dal primo di circa 0,267\u00a0eV, quindi la costante vibrazionale di N(2\u03a3) \u00e8 1906,87 N m\u22121. \u00c8 un valore inferiore a quello di N2 ma ancora elevato, sintomo del fatto che il contributo legante dell'orbitale \u03c3g2p \u00e8 scarso.\nIl secondo picco, che porta a N (2\u03a0u), presenta invece una struttura vibrazionale molto marcata. Si pu\u00f2 notare che il picco pi\u00f9 intenso della serie \u00e8 quello del primo stato vibrazionale eccitato, ci\u00f2 significa che la distanza di legame in N (2\u03a0u) \u00e8 sensibilmente superiore a quella di N2 (1\u03a3). L'espulsione di un elettrone \u03c0u2p comporta quindi un importante indebolimento del legame, come si pu\u00f2 anche dedurre dalla separazione dei livelli vibrazionali di N (2\u03a0u) che \u00e8 di circa 0,224\u00a0eV, con una costante vibrazionale che questa volta diminuisce decisamente (1351,46\u00a0N m\u22121).\nL'ultimo picco che si pu\u00f2 osservare in UPS \u00e8 a 18,75 eV, porta a N (2\u03a3), la struttura vibrazionale \u00e8 simile a quella del primo picco, questa volta la separazione dei livelli vibrazionali \u00e8 0,296\u00a0eV e quindi la costante vibrazionale uguale a \u00c8 un valore superiore a quello di N2 (1\u03a3) e infatti l'elettrone espulso proviene da un orbitale debolmente antilegante (\u03c3u*2s).\nSpettroscopiche.\nIl piccolo valore della costante al 1\u00ba ordine della correzione centrifuga e l'elevata costante vibrazionale sono indici di una notevole rigidit\u00e0 della molecola e sono coerenti con l'elevata energia di legame e con l'ordine di legame uguale a 3.\nMentre lo spettro rotazionale Raman della molecola 14N15N, di simmetria C\u221ev, presenta intensit\u00e0 concordi con quanto ci si aspetterebbe dalla distribuzione di Boltzmann, la molecola 14N2, di simmetria D\u221eh, mostra le tipiche alternanze (in questo caso I = 1 quindi Jdispari : Jpari = 1: 2) dovute alla statistica nucleare che possono essere interpretate solo alla luce del principio di Pauli.\nStato solido.\nSono state osservate sei fasi solide dell'azoto, denominate \u03b1, \u03b2, \u03b3, \u03b4, \u03b5 e \u03b6, ma a pressioni inferiori a esistono solo le fasi alfa e beta. La temperatura di transizione tra le due fasi alla pressione di 1\u00a0bar \u00e8 . La fase alfa, quella che esiste a minor temperatura, ha un reticolo cubico a facce centrate ), mentre la fase beta un reticolo esagonale ( e ) La fase gamma ha un reticolo tetragonale a corpo centrato. Le altre fasi sono stabili solo a pressioni superiori a .\nSopra l'elevatissima pressione di 1,5\u00a0Mbar vi \u00e8 una fase semiconduttrice. Studi strutturali accurati non sono ancora stati eseguiti, ma da misure spettroscopiche si pu\u00f2 dedurre che non siano pi\u00f9 presenti molecole N2.\nPropriet\u00e0 chimiche.\nReattivit\u00e0 di N2.\nLa molecola N2 \u00e8 incolore, inodore e insapore. Presenta un'eccezionale inerzia chimica, dovuta principalmente alla elevata energia di legame, alla scarsa polarizzabilit\u00e0 e all'assenza di momento dipolare.\nReazioni a temperatura ambiente.\nLe uniche reazioni note di N2 a temperatura ambiente sono le seguenti.\nReazioni a temperature elevate.\nA temperature elevate N2 mostra una reattivit\u00e0 maggiore combinandosi direttamente con berillio, magnesio, calcio, stronzio, bario, torio, alluminio, scandio, titanio, vanadio, cromo, manganese, ittrio, zirconio, afnio, molibdeno, tungsteno, torio, uranio, plutonio e tutti i lantanoidi con formazione dei rispettivi nitruri.\nScaldando il coke all'incendescenza in atmosfera di azoto si ha la sintesi di cianogeno, (CN)2.\nLa reazione che pi\u00f9 \u00e8 stata studiata per via dell'enorme interesse pratico \u00e8 la sintesi dell'ammoniaca secondo il processo Haber-Bosch:\nSi esegue a temperature comprese tra 450 e , a pressioni comprese tra 200 e 1000\u00a0atm, in presenza di un catalizzatore costituito da ferro e tracce di Al2O3. La grande importanza di questa reazione deriva dal fatto che tutto l'azoto impiegato nell'industria chimica per la preparazione di numerosissimi composti viene tutto dall'ammoniaca.\nL'impatto del processo Haber a livello sociale, economico, militare e politico nel corso del Novecento \u00e8 stato notevolissimo.\nOgni anno circa 50 milioni di tonnellate di N2 vengono convertiti in ammoniaca.\nPrima della messa a punto del processo Haber uno dei metodi utilizzati per la fissazione dell'azoto era la reazione di azoto con carburo di calcio per dare calcio cianammide:\nLa reazione avviene intorno ai 1000\u00a0\u00b0C.\nMa il primo metodo industriale per la fissazione dell'azoto, proposto dall'inglese William Crookes e poi migliorato dai norvegesi Birkeland ed Eyde, era basato sull'ossidazione da parte di O2:\nData l'elevata endotermicit\u00e0 della reazione, nel processo Birkeland-Eyde si operava ad elevata temperatura insufflando aria su un arco elettrico di forma circolare.\nQuesta reazione \u00e8 responsabile ogni anno della conversione di circa 30 milioni di tonnellate di azoto in monossido di azoto e biossido di azoto; 20 milioni di tonnellate sono prodotte nelle combustioni, soprattutto nei motori a scoppio delle automobili, mentre circa 10 milioni di tonnellate a causa dei fulmini.\nQuesto fenomeno influisce notevolmente sulla chimica dell'atmosfera.\nNella troposfera gli ossidi di azoto catalizzano la formazione di ozono O3 secondo il seguente ciclo:\nSia l'ozono che il biossido di azoto sono dannosi per gli animali attaccando la mucosa respiratoria (vedi bronchite acuta irritativa).\nNella stratosfera invece, gli ossidi di azoto possono distruggere lo strato di ozono necessario per l'assorbimento della radiazione UV di alta frequenza:\nL'apparente comportamento contraddittorio \u00e8 determinato dal fatto che la concentrazione di ozono e ossigeno atomico nella stratosfera \u00e8 molto superiore rispetto alla troposfera.\nPiogge acide.\nGli ossidi di azoto sono inoltre tra i maggiori responsabili dell'elevata acidit\u00e0 delle piogge in alcune aree particolarmente sottoposte a inquinamento atmosferico: il biossido di azoto reagisce con l'acqua formando acido nitrico:\nPiogge troppo acide, oltre a rovinare i monumenti costruiti con rocce calcaree, possono creare non pochi problemi alle piante aumentando l'acidit\u00e0 dei terreni e di conseguenza la solubilit\u00e0 di alcuni ioni metallici, quali per esempio Al3+, che se assimilati indeboliscono la pianta compromettendone la crescita e in alcuni casi la sopravvivenza.\nConsiderazioni generali sulla chimica dell'azoto.\nL'azoto \u00e8 un tipico non metallo. \u00c8 uno dei pochi elementi per cui la regola dell'ottetto \u00e8 valida con poche eccezioni.\nLa sua chimica \u00e8 quasi esclusivamente covalente, l'anione N3\u2212 \u00e8 fortemente polarizzabile e pu\u00f2 essere individuato come tale solo nei nitruri dei metalli alcalini e alcalino terrosi.\nStereochimica.\nL'azoto forma legami con tutti gli elementi della tavola periodica a eccezione dei gas nobili pi\u00f9 leggeri (He, Ne e Ar). Nella tabella a fianco sono riportate le numerose stereochimiche che pu\u00f2 adottare.\nLegami a idrogeno.\nL'azoto \u00e8 tra gli atomi pi\u00f9 elettronegativi e quindi, cos\u00ec come l'ossigeno e il fluoro, \u00e8 in grado di partecipare alla formazione di legami a idrogeno agendo sia da donatore di protoni che come accettore.\nLa lunghezza tipica dei legami a idrogeno N-H\u00b7\u00b7N si aggira intorno ai . Legami di questo tipo sono responsabili dell'elevato punto di ebollizione dell'ammoniaca se paragonato a quello degli altri idruri degli elementi del 15\u00ba gruppo della tavola periodica. Questo costituisce un esempio classico degli effetti del legame a idrogeno.\nLegami a idrogeno in cui sono coinvolti atomi di azoto giocano un ruolo fondamentale nell'accoppiamento dei nucleotidi nella struttura del DNA, tenendo \"incollati\" i due filamenti che formano la doppia elica. Anche la struttura delle proteine \u00e8 fortemente influenzata da legami a idrogeno che coinvolgono atomi di azoto.\nChimica redox in soluzione acquosa.\nNonostante non abbiano significato fisico i numeri di ossidazione sono spesso impiegati, soprattutto in ambito didattico per razionalizzare la chimica degli elementi e per bilanciare le reazioni di ossidoriduzione. L'azoto in questo senso \u00e8 uno degli elementi che presenta la maggior variet\u00e0, adottando tutti i valori da \u22123 a +5. Uno strumento efficace per visualizzare le stabilit\u00e0 termodinamiche relative dei diversi stati di ossidazione in soluzione acquosa pu\u00f2 essere fornita da un diagramma di Frost:\nSpecie chimiche che hanno elevata stabilit\u00e0 termodinamica rispetto a numerose reazioni e che dunque sono in grado di favorire spesso le reazioni che le vedono come prodotti, vengono talvolta chiamate pozzi termodinamici. Fra queste si possono annoverare CO2, H2O, NaCl e appunto N2. Questa caratteristica dell'azoto \u00e8 l'aspetto pi\u00f9 evidente del diagramma.\n\u00c8 per\u00f2 necessario osservare che la formazione di N2 \u00e8 cineticamente sfavorita e quasi sempre la riduzione di nitrati e nitriti si ferma a NO2 o NO, talvolta anche procedere fino a NH.\nSi pu\u00f2 notare che la chimica redox dei composti dell'azoto \u00e8 significativamente influenzata dal pH, in particolare nitrati e nitriti, che a pH bassi sono forti ossidanti, perdono quasi totalmente il loro potere ossidante in ambiente alcalino.\nViene di seguito riportata una tabella che raccoglie i potenziali standard per alcune semireazioni in cui compaiono specie chimiche contenenti azoto.\nComposti dell'azoto.\nMeritano una menzione particolare i composti pi\u00f9 importanti.\nImpieghi.\nLa maggior parte dell'azoto prodotto \u00e8 destinato alla sintesi dell'ammoniaca, da cui saranno poi preparati fertilizzanti, polimeri, esplosivi, coloranti e altri prodotti.\nGrandi quantit\u00e0 sono anche destinate alle applicazioni criogeniche e per la creazione di atmosfere inerti.\nApplicazioni criogeniche dell'azoto liquido.\nL'azoto liquido, o meglio N2 liquido, avendo il punto di ebollizione a \u2212195,82\u00a0\u00b0C e un costo di produzione ragionevole, \u00e8 molto utilizzato per il raffreddamento di apparecchiature scientifiche, la crioconservazione di campioni biologici e vari altri processi nei quali \u00e8 necessario ottenere o conservare temperature estremamente basse.\nApplicazioni per atmosfere inerti.\nL'azoto molecolare N2 \u00e8 particolarmente indicato per la creazione di atmosfere inerti in diversi ambiti industriali e tecnologici in virt\u00f9 della sua scarsa reattivit\u00e0, dell'abbondanza e del basso costo. Viene dunque preferito all'argon Ar, gas che offre in assoluto le prestazioni migliori, in quasi tutte le applicazioni a temperatura ambiente, talvolta anche alle alte temperature.\nIndustria chimica e petrolchimica.\nIn diverse reazioni chimiche, condotte sia nell'industria sia nei laboratori, \u00e8 richiesta un'atmosfera priva di O2 affinch\u00e9 si giunga ai prodotti desiderati. Grandi quantit\u00e0 di azoto sotto forma di azoto molecolare (N2) vengono riservate per questo scopo.\nN2 viene anche impiegato per le bonifiche e le polmonazioni di reattori e serbatoi, sempre per evitare che i composti contenuti possano reagire, anche in maniera esplosiva, con O2 contenuto dell'aria.\nNella lavorazione delle materie plastiche si usa l'azoto per la produzione di polimeri espansi e nello stampaggio ad iniezione assistito da gas.\nMetallurgia.\nIn numerosi processi metallurgici \u00e8 indispensabile un'atmosfera priva di ossigeno per evitare la formazione di ossidi, l'azoto non \u00e8 indicato come materiale inerte per tutti i trattamenti, poich\u00e9 ad alta temperatura reagisce con alcuni metalli, in alcuni trattamenti termico-metallurgici l'interazione \u00e8 voluta:\nIndustria alimentare.\nL'azoto \u00e8 largamente impiegato, puro o in miscela, nella conservazione in atmosfera protettiva di prodotti alimentari industriali. Miscele particolarmente ricche di azoto sono usate nella protezione di alimenti in cui i grassi insaturi sono presenti in quantit\u00e0 significative, in questi casi l'O2 viene eliminato per evitare l'irrancidimento.\nL'azoto molecolare N2 viene di norma impiegato anche nel processo di imbottigliamento dei vini, per evitare che il vino venga a contatto con ossigeno molecolare O2.\nIndustria elettronica.\nNella produzione di componenti elettronici come transistor, diodi e circuiti integrati si usa l'azoto sia come gas vettore dei gas di processo, sia per la creazione di atmosfere inerti durante i trattamenti termici.\nAltre applicazioni.\nL'azoto molecolare viene usato per gonfiare gli pneumatici delle automobili, per spurgare l'interno dei binocoli (sostituendo l'ossigeno per evitare l'appannamento delle lenti) o nell'estrazione di petrolio e gas naturale. Costituisce il mezzo attivo del laser ad azoto\ne viene anche utilizzato per il \"lavaggio\" (flussaggio) di serbatoi e delle tubazioni nelle industrie (il flusso di N2 rimuove l'ossigeno con gli eventuali gas o fluidi combustibili o reattivi contenuti).\nPrecauzioni.\nAd alte pressioni parziali, raggiungibili con camere iperbariche o durante le immersioni subacquee, l'azoto si comporta come gas narcotico, ed \u00e8 la causa principale della malattia da decompressione.\nParticolare attenzione va posta nell'utilizzo di tale gas nella forma liquida. Le ustioni dovute al freddo non sono immediatamente avvertibili. I recipienti contenenti azoto liquido a contatto con l'aria tendono a rilasciare il liquido e contemporaneamente a condensare umidit\u00e0, O2 e acetilene al loro interno, formando in tal modo atmosfere ipossiche, (con scarsit\u00e0 di O2) che in ambiente poco ventilato possono risultare fatali.\nIn caso di flussaggio (lavaggio gassoso) con azoto di serbatoi o di altri vani accessibili occorre ricordare che le atmosfere inerti sono incompatibili con la sopravvivenza umana, l'azoto \u00e8 inodore, l'anossia, anche totale, pu\u00f2 non essere avvertita, infatti il soggetto non prova alcuna difficolt\u00e0 con l'attivit\u00e0 respiratoria, l'anossia si manifesta con la improvvisa perdita dei sensi e la morte in breve tempo. Deve essere quindi impedita la possibilit\u00e0 fisica che le persone abbiano accesso ai vani, e prima di ammetterne la presenza deve essere verificata la rimozione completa dell'atmosfera inerte."}
{"id": "381", "revid": "1537043", "url": "https://it.wikipedia.org/wiki?curid=381", "title": "Arzano", "text": "Arzano \u00e8 un comune italiano di abitanti della citt\u00e0 metropolitana di Napoli in Campania.\nGeografia fisica.\nArzano \u00e8 parte integrante della periferia settentrionale di Napoli ma svolge anche un ruolo di cerniera con la seconda fascia periferica partenopea, la zona frattese-atellana. \u00c8 situato a circa 7\u00a0km dal mare. Ha una superficie di 4,7 chilometri quadrati e sorge a 74 metri sopra il livello del mare. Elevata a \"citt\u00e0\" dal presidente della repubblica Carlo Azeglio Ciampi nel 2004, confina, a sud, con il capoluogo e precisamente con il quartiere di Secondigliano.\nStoria.\nL'origine del toponimo \u00e8 controversa. Alcuni associano il nome Arzano ai tanti archi antichi presenti sul territorio. Per altri, come il Giustiniani, il toponimo deriva da \"Aer sano\", aria sana. Altri ancora, invece, lo riconducono al nome di un antico possessore \"Artius\" a cui si aggiunge il suffisso -anus che indica appartenenza.\nI primi documenti su Arzano riguardano atti di vendita di terreni. Il primo documento risale all'anno 937 d.C. durante l'impero di Costantino VII, detto il Porfirogenito: \"Die 28 m. novembris ind. XI. Neapoli. Imperante d. n. Constantino porfirogenito m. i. an. 30, sed et Romano m. i. an. 17. Iohannes Tzola, filius Leonis vendit Iohanni tabulario terram arbustatam positam in Arzano, (1) qui Iohannes tabularius obtulit omnes res suas monasterio Insule Salvatoris. Blanca vero filia Boni Massarii, coniux Andree emit a dicto monasterio dictam terram, deinde litigat cum dicto Iohanne Tzola, denique ad conventionem veniunt. Actum per Stephanum curialem. \u2014 Notam. instrum. S. Gregorii n. 403. (1) Pagus adhuc extat in agro Neapolitano ad septentrionem tertio ab urbe lapide.\"\nIl secondo documento \u00e8 dell'anno 1110 durante l'impero di Alessio, il terzo \u00e8 del 1291, del periodo angioino e in cui Arzano viene chiamata con il nome \"Artianu\".\nArzano nasce come territorio facente parte della Liburia (oggi Terra di Lavoro), attraversata dal fiume Clanio. Tra il VII e l'VIII secolo fu devastata dalle lotte interne tra i duchi di Napoli e il ducato longobardo di Capua e Benevento. Nel XII secolo fu assorbita nel Ducato di Napoli e rest\u00f2, per la sua vicinanza al capoluogo, un casale demaniale godendo degli stessi privilegi fiscali. Nel XIII secolo iniziarono delle opere di bonifica, volute dagli angioini, nella zona del fiume Clanio. Di questo periodo \u00e8 anche la facciata della chiesa dell'Annunziata (ancora visibile), laddove come in tutta l'Europa occidentale ci fu un grande fervore religioso, successivo alla scisma fra chiesa ortodossa e chiesa cattolica, ed essendosi affermato e rafforzato enormemente il potere della chiesa di Roma furono costruite, come su gran parte del territorio europeo, numerose chiese \u2013 prima ce ne erano solo nelle grandi citt\u00e0 e la pratica religiosa non era cos\u00ec sentita \u2013 facendo capo al riaffermato e rafforzato potere cattolico.\nTuttavia nel XIV secolo Arzano fu travolta da una grave crisi demografica. Fu nel XVI secolo che i lavori di fertilizzazione del terreno ripresero grazie al vicer\u00e9, il conte Lemos, che affid\u00f2 il progetto all'architetto Giulio Cesare Fontana. Questo progetto prevedeva la creazione di una serie di canali, i Lagni, utilizzati dai cittadini per ammorbidire la canapa. Nel 1637 si rischi\u00f2 di perdere il casale e di cederlo nelle mani del demanio regio, provocando proteste da parte dei cittadini. Purtroppo nel 1656 la popolazione si dimezz\u00f2 a causa della peste.\nDal 1813 al 1860, la citt\u00e0 di Arzano si concentr\u00f2 sulla struttura urbana, ponendo l'attenzione su strade ed edifici pubblici e privati. Si racconta anche che prospiciente alla piazza principale sorgesse il palazzo di un nobile con titolo addirittura di principe, probabilmente residenza di campagna della vicina nobilt\u00e0 cittadina. Con il periodo fascista (1922-1943) l'amministrazione, come per tutti gli altri comuni italiani, pass\u00f2 nelle mani di un podest\u00e0. Negli anni sessanta la citt\u00e0 ha vissuto intensamente il boom economico nazionale, sviluppandosi industrialmente come poche altre in Campania, tanto da meritarsi l'appellativo con Casavatore e Casoria di \"Brianza del sud\" e triangolo industriale napoletano.\nNel 1990 Arzano divenne famosa per essere la citt\u00e0 in cui era ambientata la raccolta \"Io speriamo che me la cavo\", scritta dal maestro Marcello D'Orta. Dopo la crisi economica del 2008 la ripresa, facendo il paragone al fervore industriale degli anni Sessanta e la grande abbondanza degli anni Ottanta, \u00e8 uno degli obiettivi fondamentali della citt\u00e0.\nIl comune di Arzano \u00e8 stato nel corso degli ultimi quindici anni pi\u00f9 volte sciolto e commissariato per infiltrazioni mafiose. L'ultimo commissariamento (ancora in corso) risale al 20 maggio 2019, quando, con un provvedimento del Consiglio dei Ministri, \u00e8 stato rilevato \"che, all\u2019esito di approfonditi accertamenti, sono emerse forme di ingerenza da parte della criminalit\u00e0 organizzata che espongono il Consiglio comunale di Arzano (NA) alla compromissione del buon andamento dell\u2019attivit\u00e0 amministrativa\". Il provvedimento deliberava pertanto \"lo scioglimento per un periodo di 18 mesi, a norma dell\u2019articolo 143 del decreto legislativo 18 agosto 2000, n. 267, affidandone la gestione a una Commissione straordinaria\". Il commissario prefettizio ha successivamente ricevuto minacce di morte.\nDal 14 Ottobre 2020 al 4 Novembre 2020 la citt\u00e0 di Arzano viene decretata zona rossa, dopo l'ordinanza della Regione Campania in seguito all'elevato numero di contagi da COVID-19 sul territorio. Con l'ausilio dell'Esercito Italiano, Polizia di Stato e Arma dei Carabinieri vengono disposti dei blocchi stradali, per contenere gli spostamenti sia in entrata che in uscita, nei vicini comuni confinanti.\nMonumenti e luoghi d'interesse.\nArcheologia.\nDurante i lavori di ristrutturazione e di scavo della chiesa di Santa Maria della Squillace da parte della soprintendenza ai beni archeologici di Napoli, sono state trovate delle strutture facenti parte di preesistenti templi di culto risalenti al periodo greco/romano, che testimoniano come quasi sempre gli edifici fossero riutilizzati nel tempo adeguandoli alle diverse divinit\u00e0.\nNella zona tra le attuali via Luigi Rocco e corso Salvatore D'Amato, all'epoca della costruzione dello stabilimento dell'allora \"Metaltecnica spa\" fu ritrovato un sepolcro di presumibile epoca italica, composto da una \"lapide\" ed all'interno dei vasetti, di cui uno met\u00e0 \"rosso pompeiano\".\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2018 i cittadini stranieri residenti ad Arzano erano 419, corrispondenti al 1,2% della popolazione. Le nazionalit\u00e0 maggiormente rappresentate erano:\nEconomia.\nVi sono stabilimenti di grandi gruppi industriali nel settore cartario, delle telecomunicazioni, metalmeccanico, tessile, e calzaturiero. Arzano \u00e8 principalmente un polo cartario, infatti vi sono numerosi scatolifici, cartotecniche di medie dimensioni e aziende specializzate nella lavorazione della carta, dall'uso igienico e sanitario a quello alimentare. Inoltre, in loco si trova l'unica cartiera presente sul territorio della citt\u00e0 metropolitana di Napoli.\nTra le principali attivit\u00e0 produttive del settore cartario, ricordiamo le attivit\u00e0 della SEDA, societ\u00e0 di imballaggi di rilievo multinazionale che ha espresso un presidente di Confindustria; oltre alla Cartiera Partenope e la Ecocart della famiglia Serrao e ad altre realt\u00e0 del settore (scatolifici, cartotecniche ecc.). Un'unit\u00e0 produttiva della casa di prodotti micro elettronica STMicroelectronics e l'impresa tessile Kiton. Negli anni sessanta era definita \"la Brianza del Sud\" per le numerosissime aziende site nel suo territorio.\nNei primi anni del Novecento l'agricoltura si basava sulla coltivazione del lino e della canapa, che veniva utilizzata per la fabbricazione delle corde, come testimoniato dal simbolo che appare sul gonfalone ufficiale della citt\u00e0, canapa e lino.\nInfrastrutture e trasporti.\nStrade.\nIl territorio del comune di Arzano \u00e8 attraversato dall'Asse Mediano, strada a scorrimento veloce che unisce la strada statale 7 quater Via Domitiana nei pressi di Lago Patria e termina lungo l'Asse di Supporto Nola-Villa Literno.\nL'altra arteria principale \u00e8 la strada statale 87 Sannitica nuova, variante del vecchio tracciato riclassificato della Sannitica che attraversava i comuni dell'hinterland di Napoli.\nL'attuale Corso Salvatore D'Amato si chiamava prima \"Rettifilo al bravo\", e fa parte di un assetto viario di importante collegamento che da piazza Capodichino o dalla Strada statale 87 Sannitica in Napoli arriva fino a Frattamaggiore. I \"bravi\" erano una sorta di guardie del corpo e milizie pi\u00f9 alte al soldo dei signorotti di un tempo, e nelle zone di Villa Elisabetta (inizio della strada) vi \u00e8 ancora una localit\u00e0 con taverna \"al bravo\".\nMobilit\u00e0 urbana.\nArzano \u00e8 collegata con la contigua area urbana di Napoli e comuni limitrofi mediante autoservizi pubblici gestiti dalla CTP, ai quali sta per subentrare EAV, nell'ambito del progetto dell'azienda unica dei trasporti, ma soprattutto a causa delle rilevanti carenze dell'attuale societ\u00e0 incaricata.\nFra il 1882 e il 1959 la localit\u00e0 era servita da una stazione della tranvia Napoli-Aversa/Giugliano, gestita dalla Soci\u00e9t\u00e9 Anonyme des Tramways Provinciaux (SATP).\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nGemellaggi.\nArzano \u00e8 gemellata con l'omonimo paese francese, Arzano e dal 19 ottobre 2006 con la cittadina francese di Cl\u00e9guer."}
{"id": "385", "revid": "56620", "url": "https://it.wikipedia.org/wiki?curid=385", "title": "Andrea di Raviscanina", "text": "Era figlio di Riccardo di Raviscanina che con il congiunto Roberto II di Capua e le truppe del papa aveva combattuto contro il sovrano Ruggero II di Sicilia nello scontro di Galluccio il 22 luglio 1139. Gli sconfitti avevano trovato scampo nella fuga in Germania, dove furono accolti dall'imperatore Corrado III.\nQui esule crebbe il giovane Andrea che solo nel 1154-55 pot\u00e9 ritornare nell'Italia meridionale (al seguito di Federico Barbarossa sceso a Roma per farsi incoronare) e compiere incursioni che gli avrebbero consentito di recuperare il feudo di Alife.\nAlla fine del 1155 e agli inizi del 1156 assale e conquista la citt\u00e0 di San Germano (Cassino) e Aquino; ma nel corso del 1156 le truppe del re Guglielmo I di Sicilia riconquistano i territori pugliesi e Andrea viene scacciato con l'alleato Roberto III di Loritello dal sovrano e si rifugia a Benevento dove trova scampo anche il papa sconfitto. In seguito fugge a Costantinopoli con lo scopo di ottenere soccorso in uomini e denaro, ma la sua richiesta non viene accolta poich\u00e9 i Bizantini, nel frattempo, hanno stipulato una pace trentennale col re di Sicilia.\nAllora nel 1166 Andrea ritorna nel Regno e assedia Pastina e poi l'anno dopo partecipa alla battaglia di Prata Porci nell'esercito di Cristiano arcivescovo di Magonza.\nAndrea fu reintegrato temporaneamente al potere nel 1168 (o 1169). Ma l'ostilit\u00e0 del sovrano normanno si fece sentire nel 1178 quando Guglielmo II di Sicilia assegn\u00f2 la contea a Riccardo di Fondi."}
{"id": "386", "revid": "125961153", "url": "https://it.wikipedia.org/wiki?curid=386", "title": "Ancona", "text": "Ancona (: , ; \"Ancona\" in anconitano) \u00e8 un comune italiano di abitanti, capoluogo della provincia omonima e delle Marche. Affacciata sul mare Adriatico, sorge su un promontorio a forma di gomito piegato, che protegge l'ampio porto naturale, tra i maggiori d'Italia. \u00c8 uno dei principali centri economici della regione, oltre che suo principale centro urbano per dimensioni e popolazione.\nGeografia fisica.\nTerritorio.\nLa citt\u00e0 di Ancona sorge sulla costa dell'Adriatico centrale, sulle pendici settentrionali del monte Conero, che formano un promontorio di forma triangolare, con il colle del Duomo posto al vertice. Questo promontorio d\u00e0 origine verso ovest a un golfo, il golfo di Ancona, nella cui parte pi\u00f9 interna si trova il porto naturale. La costa del golfo \u00e8 bassa: le colline arrivano a ridosso del mare, ma non formano rupi; in questa zona si trova la spiaggia sabbiosa di Palombina Nuova, bordata dalla linea ferroviaria.\nA sud del colle del Duomo la costa \u00e8 alta e rocciosa, tanto che nel corso dei secoli la citt\u00e0 non ebbe mai necessit\u00e0 di costruire mura di difesa verso est; tra le spiagge di questo tratto di litorale, si ricorda quella del Passetto, caratterizzata da grandi scogli bianchi, tra i quali la Seggiola del Papa, uno dei simboli della citt\u00e0. Altre spiagge di costa alta si susseguono verso sud, tra le quali quelle di Mezzavalle e di Portonovo.\nIn corrispondenza della linea che congiunge il promontorio di Ancona e quello di Piombino c'\u00e8 la massima larghezza degli Appennini e della Penisola italiana: 254\u00a0km.\nDal punto di vista orografico il territorio urbano \u00e8 contraddistinto da un'alternanza di fasce collinari e di vallate, che corrono da est ad ovest. Le colline dove sorgono i rioni pi\u00f9 antichi sono cinque: il colle Guasco, con il Duomo, monte Cappuccini, con il Faro, monte Cardeto, con il suo parco, il colle Astagno, con la Cittadella, e il colle di Santo Stefano, con il Pincio. Lungo la vallata centrale corrono i tre corsi principali e il viale della Vittoria, che nel loro complesso permettono di attraversare tutto il promontorio percorrendo i due chilometri che separano le banchine del porto dal belvedere marino della pineta del Passetto.\nIl luogo dove sorge Ancona rientra nella zona a sismicit\u00e0 medio-alta, \u00e8 classificata di livello 2 dalla Protezione Civile. La scossa maggiore verificatasi a partire dal secondo Dopoguerra \u00e8 quella del 14 giugno 1972, che raggiunse il X grado della scala Mercalli ed ebbe epicentro sul mare di fronte la citt\u00e0.\nParticolarit\u00e0 geografiche.\nLa particolare forma del promontorio d\u00e0 origine a due fenomeni naturali che sono sempre stati considerati caratteristiche distintive di Ancona: il sole che sorge e tramonta sul mare e la visibilit\u00e0, in condizioni di tempo sereno, delle cime delle montagne dalmate.\nLa possibilit\u00e0 di vedere sia l'alba, sia il tramonto sul mare \u00e8 dovuta al fatto che il promontorio cittadino \u00e8 bagnato dall'Adriatico sia ad est che a ovest. Ci\u00f2 \u00e8 considerato particolare perch\u00e9, mentre osservare il sole sorgere sul mare \u00e8 tipico di tutta la costa adriatica occidentale, non \u00e8 cos\u00ec per il tramonto.\nIl fenomeno \u00e8 visibile nella sua completezza per circa un mese, a cavallo del solstizio d'estate, quando il sole cala direttamente nell'orizzonte marino; negli altri periodi il sole tramonta dietro ad una sottile striscia di terra.\nOccasionalmente, nelle giornate molto serene, da alcuni punti della sommit\u00e0 delle varie colline cittadine, \u00e8 possibile osservare ad occhio nudo le vette pi\u00f9 alte delle Alpi Dinariche.\nClima.\nIn base alla classificazione dei climi di K\u00f6ppen, Ancona appartiene alla zona climatica \"Cfa\" e \"Csa\", poich\u00e9 un mese estivo riceve una quantit\u00e0 di precipitazioni superiore a 40 millimetri. Il clima di Ancona \u00e8 caratterizzato dall'unione di elementi tipicamente continentali con altri spiccatamente mediterranei, che la accomunano ad altre citt\u00e0 costiere del Mediterraneo centro-orientale, come per esempio Istanbul.\nGli inverni sono moderatamente freddi e umidi (media gennaio +5\u00a0\u00b0C), con precipitazioni abbastanza frequenti e possibilit\u00e0 di nebbia; nevicate sono possibili in caso di irruzioni gelide che investono l'Italia dai quadranti settentrionali o orientali. Le stagioni intermedie sono generalmente miti e assai variabili, mentre le estati sono in genere moderatamente calde ed afose (media luglio e agosto +22,5\u00b0), con un buon soleggiamento ma anche con temporali piuttosto frequenti.\nI venti caratteristici di Ancona e della zona circostante sono la Bora da N/E, che spira a volte con violenza e che \u00e8 in grado di causare intense mareggiate; lo Scirocco, da S/E, umido e spesso piovoso (afoso d'estate) e il Garbino, da O\u2013S/O, vento di caduta dall'Appennino che spira con maggiore frequenza in autunno e in primavera, ma possibile in ogni stagione.\nLe stazioni meteorologiche sono due: quella di Falconara e quella di Monte Pulito.\nOrigini del nome.\nI greci di Siracusa, che fondarono la citt\u00e0 nel 387 a.C., notarono la forma particolare del promontorio, simile ad un triangolo o ad un gomito piegato, e per questo motivo chiamarono la nuova citt\u00e0 \u1f08\u03b3\u03ba\u03ce\u03bd, \"Ank\u00f3n\", che in greco significa \"gomito\"\nCome \u00e8 avvenuto per altre citt\u00e0 italiane (come Roma, Venezia, Siracusa, Cagliari, Napoli, Padova, ecc.) anche il nome di Ancona \u00e8 stato usato per denominare citt\u00e0 di nuova fondazione nei vari continenti. Cos\u00ec abbiamo un'Ancona nordamericana negli Stati Uniti (nello Stato dell'Illinois), una sudamericana in Bolivia (nel dipartimento di Potos\u00ed) ed un'Ancona oceaniana in Australia (nello Stato di Victoria).\nLa citt\u00e0 di Ancona \u00e8 chiamata \"Anc\u00f4ne\" in francese, \"Ankona\" in polacco, lituano, lettone, albanese, azero e in turco, \"Jakin\" in croato antico, \"\u1f08\u03b3\u03ba\u03ce\u03bd\" (Ank\u00f3n) in greco antico e \"\u0391\u03bd\u03ba\u03cc\u03bd\u03b1\" (Ankona) in greco moderno; in latino \u00e8 detta \"Ancon\" o \"Ancona\". Nelle lingue che usano l'alfabeto cirillico diventa invece \"\u0410\u043d\u043a\u043e\u043d\u0430\" (Ankona).\nQuattro localit\u00e0 croate derivano il loro nome dal nome di Ancona in croato antico, \"Jakin\". Esse sono: la baia di Jaki\u0161nica nell'isola di Pago, la baia di Jakinska e il promontorio di Jakisnica nell'isola di Melada e infine la localit\u00e0 di Jakin nell'isola di Brazza; in passato erano infatti molto frequentate da navigatori anconetani. In un noto canto popolare bosniaco si parla inoltre di un giovane \"jakinlija\" e di ragazze \"jakinke\".\nStoria.\nPreistoria e Protostoria.\nIl promontorio di Ancona era gi\u00e0 abitato nell'Et\u00e0 del bronzo; i suoi abitanti entrarono presto in contatto con i navigatori micenei, che frequentavano il porto naturale sottostante.\nNel periodo finale dell'Et\u00e0 del Bronzo, sul colle dei Cappuccini esisteva un villaggio di cultura protovillanoviana, che poi continu\u00f2 a svilupparsi sino all'Et\u00e0 del Ferro, diventando un villaggio piceno. Il suo porto era frequentato dai navigatori greci, fatto che lo rendeva un vero e proprio emporio marittimo greco-piceno. Il centro era costituito da magazzini, strutture portuali e da una serie di edifici abitati da greci che conservavano le proprie tradizioni e, pur non avendo la sovranit\u00e0 del territorio, vivevano in piena autonomia. Gli abitanti autoctoni, dal canto loro, facevano da tramite tra i greci e i mercati dell'entroterra, dove infatti si ritrovano manufatti greci.\nEt\u00e0 antica.\nPeriodo greco.\nLa definitiva grecizzazione risale al IV secolo a.C. Fu nel 387 a.C., infatti, che un gruppo di greci provenienti da Siracusa, esuli dalla tirannide di Dionisio I, sbarcarono ad Ancona e vi fondarono una propria colonia. La fondazione di Ancona rientrava nel piano di Dionisio I di espandere l'influenza siracusana nell'Adriatico, e fu accompagnata dalla nascita di altre colonie greche nella sponda orientale di questo mare.\nSecondo la maggior parte degli storici, la colonia greca sorse sulle pendici del colle ora chiamato Guasco; sulla sommit\u00e0 del colle sorse l'acropoli, con il tempio di Afrodite. Dato che i siracusani fondatori della citt\u00e0 erano greci di stirpe dorica, Ancona \u00e8 fin dall'epoca antica chiamata \"la citt\u00e0 dorica\". Una delle pi\u00f9 importanti caratteristiche di questa polis \u00e8 il suo persistente attaccamento al carattere greco e la sua resistenza culturale alla romanizzazione.\nPeriodo romano.\nAll'arrivo dei Romani nel Piceno, Ancona attravers\u00f2 un periodo di transizione tra la civilt\u00e0 greca e quella romana. Le tappe principali della romanizzazione sono due: il 133 a.C., quando ci fu la deduzione di una colonia romana nell'agro anconitano in seguito alla Lex Sempronia Agraria, e il 90 a.C. quando fu istituito il municipio romano in seguito alla Guerra Sociale. Da quell'anno Ancona pu\u00f2 dirsi citt\u00e0 romana, pur rimanendo per alcuni decenni un'isola linguistica e culturale greca. In et\u00e0 imperiale svolse per Roma la funzione di collegamento marittimo con l'Oriente e per questo l'imperatore Traiano ne ampli\u00f2 il porto.\nMedioevo.\nAlla caduta dell'Impero romano d'Occidente, Ancona segu\u00ec la sorte del resto d'Italia. Dopo la guerra gotica entr\u00f2 tra i possessi dell'Impero bizantino, costituendo insieme a quattro altre citt\u00e0 la Pentapoli marittima. Nel 774 la citt\u00e0 pass\u00f2 allo Stato Pontificio. Con l'istituzione del Sacro Romano Impero la citt\u00e0 fu posta a capo della Marca di Ancona, che dopo aver assorbito le marche di Camerino e di Fermo, comprese quasi tutta l'odierna regione Marche.\nUno dei periodi pi\u00f9 fiorenti di Ancona inizi\u00f2 nell'XI secolo, quando inizi\u00f2 a reggersi come libero comune e repubblica marinara, la Repubblica di Ancona. Per difendere la propria indipendenza si scontr\u00f2 sia con il Sacro Romano Impero, che tent\u00f2 ripetutamente di ristabilire il suo effettivo potere, sia con Venezia, che non accettava nell'Adriatico altre citt\u00e0 marinare. Nell'assedio del 1173 da parte delle truppe imperiali, si distinsero le gesta di Stamira, l'eroina anconitana per eccellenza, e del sacerdote Giovanni di Chio. Tale assedio si concluse in favore dei difensori anconetani: una spedizione riusc\u00ec ad avvisare gli alleati, che arrivarono in aiuto della citt\u00e0 ormai allo stremo, costringendo l'esercito imperiale a ritirarsi.\nFigura di spicco del periodo della repubblica di Ancona fu Ciriaco Pizzecolli (detto Ciriaco d'Ancona), umanista, archeologo e navigatore, che viaggi\u00f2 per tutto il Mediterraneo alla ricerca di testimonianze storiche, nel tentativo di salvarle dall'oblio e dalla distruzione; per questa sua attivit\u00e0 era chiamato dai suoi stessi contemporanei \"pater antiquitatis\" ed \u00e8 oggi considerato il fondatore in senso generale dell'Archeologia.\nEt\u00e0 moderna.\nIn seguito alla caduta di Costantinopoli e alla scoperta dell'America, per tutte le citt\u00e0 marinare italiane, compresa Ancona, inizi\u00f2 un periodo di recessione che raggiunse il suo apice nel XVII secolo.\nTuttavia, agli inizi del 1500, Ancona era ancora florida. Ci\u00f2 dest\u00f2 la cupidigia del papa Clemente VII, il quale, ansioso di reintegrare le casse vaticane, vuote dopo il Sacco di Roma del 1527, decise di impossessarsi della citt\u00e0, con un abile piano. Il primo passo fu la costruzione della Cittadella, offerta dal papa alla citt\u00e0 con il pretesto di fornirle difesa da un imminente attacco da parte dei turchi, ma in realt\u00e0 realizzata per mantenere Ancona strettamente sotto il dominio papale: i cannoni della nuova fortezza erano puntati sulla citt\u00e0 e sulle sue principali vie di accesso. Grazie a questo stratagemma, con un colpo di Stato, il 19 settembre 1532 papa Clemente VII vincol\u00f2 Ancona alla Santa Sede e cedette il governo della citt\u00e0 al cardinale Benedetto Accolti in cambio di un'ingente somma di rendita annua, nominandolo legato pontificio della Marca di Ancona; il governo dell'Accolti fu segnato da violenze e persecuzioni.\nAlla morte di Clemente VII, il nuovo papa Paolo III Farnese ordin\u00f2 l'imprigionamento del cardinal Accolti, il riconoscimento dell'innocenza dei cinque nobili anconetani da lui giustiziati sommariamente ed il ritorno in citt\u00e0 degli esiliati; ripristin\u00f2 inoltre una qualche autonomia del Senato anconetano. Nonostante ci\u00f2, la realt\u00e0 fu che la citt\u00e0 non fu pi\u00f9 libera di autodeterminarsi, rimanendo sotto lo stretto controllo dei legati pontifici.\nLa perdita della libert\u00e0 condusse a partire dalla seconda met\u00e0 del Cinquecento ad una lenta decadenza, che dur\u00f2 oltre un secolo e che si interruppe solo nel 1732, quando papa Clemente XII concedette il \"porto franco\", ovvero dell'esenzione delle imposte doganali. Oltre a dare alla citt\u00e0 questo nuovo \"status\", Clemente XII incaric\u00f2 l'architetto Luigi Vanvitelli di restaurare ed ampliare il porto. Grazie a queste misure, la citt\u00e0 visse un nuovo momento di benessere, legato alla ripresa della grande navigazione.\nEt\u00e0 contemporanea.\nIl periodo napoleonico.\nNel 1797 Napoleone occup\u00f2 la citt\u00e0 e dopo poco venne proclamata la Repubblica Anconitana, che nel 1798 venne annessa alla Repubblica Romana. Dopo alterne vicende ed assedi che la videro passare in mano francese ed austriaca, fu annessa nel 1808 al Regno Italico napoleonico, all'interno del Dipartimento del Metauro. \nNel 1815 fu assediata dalle forze anglo-austriache e, con la Restaurazione, nello stesso anno, torn\u00f2 a far parte dello Stato Pontificio.\nIl Risorgimento.\nDurante la Prima guerra di indipendenza, nel 1849, Ancona si dichiar\u00f2 libera dal dominio papale e ader\u00ec alla Repubblica Romana. Il papa allora chiam\u00f2 gli austriaci per riprendere il possesso delle sue terre. Compagna di Venezia e di Roma, la citt\u00e0 di Ancona per settimane resistette eroicamente all'assedio austriaco, grazie anche ai volontari provenienti da varie regioni d'Italia. Si distinse nella lotta l'anconetano Antonio Elia, che fu uno dei pi\u00f9 strenui difensori della citt\u00e0 e che, dopo la resa dei patrioti e l'occupazione austriaca, venne arrestato con false accuse e fucilato.\nPer l'eroismo e l'attaccamento agli ideali di libert\u00e0 e di indipendenza dimostrati nel 1849 Ancona venne insignita della medaglia d'oro come \"benemerita del Risorgimento nazionale\".\nL'adesione al Regno d'Italia.\nNel 1860, dopo la sconfitta di Castelfidardo, le truppe pontificie si rifugiarono ad Ancona per tentare l'ultima difesa dei domini papali. Segu\u00ec un difficile da parte delle truppe sarde. Il 29 settembre le truppe dei generali Enrico Cialdini e Manfredo Fanti entrarono vittoriose ad Ancona, seguite dopo pochi giorni dal re Vittorio Emanuele II. Il 4 novembre dello stesso anno un plebiscito ufficializz\u00f2 l'ingresso di Ancona, Marche ed Umbria nel Regno di Sardegna, poi Regno d'Italia.\nNel decennio tra il 1860 e il 1870, a causa della situazione geopolitica nazionale, Ancona rivest\u00ec un ruolo militare di primo ordine e fu dichiarata piazzaforte di prima classe insieme a sole altre quattro citt\u00e0 italiane; il nuovo ruolo fu alla base di un notevole sviluppo urbano e dell'introduzione di tutti i servizi pubblici che il progresso metteva a disposizione in quegli anni.\nDal Novecento ai giorni nostri.\nA cavallo della prima guerra mondiale, due momenti diversi videro la citt\u00e0 sulla ribalta nazionale: nel 1914 per la Settimana rossa e nel 1920 per la Rivolta dei Bersaglieri, episodio culminante del Biennio rosso. Nel periodo della Prima guerra mondiale si ricordano il precoce bombardamento navale di Ancona e l'Impresa di Premuda.\nDurante il ventennio fascista, la citt\u00e0 di Ancona ebbe un notevole sviluppo urbanistico, con l'urbanizzazione lungo il viale della Vittoria e la costruzione del rione Adriatico.\nNegli ultimi anni della Seconda guerra mondiale, a causa della sua importanza strategica, Ancona sub\u00ec numerosissimi bombardamenti da parte delle forze alleate, che dovevano preparare il passaggio del fronte. In particolare, quello del 1\u00ba novembre 1943 fu uno dei pi\u00f9 tragici; in pochi minuti migliaia di persone persero la vita, di cui settecento all'interno di un solo rifugio antiaereo, e un intero rione della citt\u00e0 storica (il rione Porto) venne quasi cancellato.\nIn seguito alla Battaglia di Ancona, il 18 luglio 1944 il generale W\u0142adys\u0142aw Anders liber\u00f2 la citt\u00e0 dai nazisti, a capo del II Corpo polacco e assieme alle formazioni partigiane ed ai militari italiani del C.I.L.. In riconoscimento del comportamento solidale della popolazione durante l'occupazione tedesca e i bombardamenti alleati, Ancona fu insignita della medaglia d'oro al valor civile.\nNel secondo dopoguerra Ancona si riprese velocemente dalle pur gravi ferite della guerra; tra l'altro, il 1959 vide la fondazione dell'Universit\u00e0. Si sono abbattute poi sulla citt\u00e0 tre gravi calamit\u00e0 naturali: un'alluvione nel 1959, un terremoto nel 1972 e una frana nei rioni Posatora e Palombella nel 1982. Anche in queste disastrose occasioni la ripresa della citt\u00e0 fu rapida.\nDa segnalare negli ultimi decenni sono: la riapertura del Teatro delle Muse (2002), l'inaugurazione del grande Parco del Cardeto (2005) e la notevole intensificazione dei traffici del porto nelle comunicazioni con l'Europa balcanica e la Grecia. Nel 2008 il governo ha scelto Ancona come sede del Segretariato permanente dell'Iniziativa Adriatico Ionica, nella storica Cittadella cinquecentesca.\nNel 2013 Ancona ha celebrato i 2400 anni dalla fondazione, contati a partire dalla data della fondazione della colonia greca.\nSimboli.\nDallo Statuto comunale si ricavano le descrizioni dello stemma, del bollo e del gonfalone.\nOnorificenze.\nAltra medaglia fu conferita alla citt\u00e0 per \nMonumenti e luoghi d'interesse.\nI monumenti pi\u00f9 importanti della citt\u00e0 sorgono nei luoghi pi\u00f9 significativi nel suo promontorio: il Duomo, al suo vertice, l'Arco di Traiano e il Lazzaretto nel porto, la Cittadella sulle sommit\u00e0 di una collina a picco sul mare e il Monumento ai Caduti nel luogo in cui la vallata centrale della citt\u00e0 sbocca sulla costa alta.\nLe testimonianze storiche pi\u00f9 importanti sono legate ai due periodi di massimo splendore della citt\u00e0 e del suo porto: l'epoca del repubblica marinara e quella del porto franco settecentesco.\nArchitetture religiose.\nIl Duomo di San Ciriaco \u00e8 uno dei simboli della citt\u00e0, sia perch\u00e9 con i suoi pi\u00f9 di ventiquattro secoli ne riassume la storia, sia perch\u00e9 con la sua posizione, sulla sommit\u00e0 del colle Guasco e sulla punta pi\u00f9 estrema del promontorio, domina il porto, il golfo e caratterizza i panorami della citt\u00e0: \u00e8 visibile persino da alcuni quartieri periferici. \u00c8 una fusione di arte romanica e bizantina, quest'ultima presente nella pianta a croce greca e nelle sculture. I due leoni stilofori del portale sono essi stessi uno dei simboli cittadini.\nPer il Medioevo, oltre al Duomo, sono notevoli altre due chiese. La prima \u00e8 Santa Maria della Piazza, che ha una facciata ad archetti di ispirazione bizantina e un portale ricco di figure simboliche; dal suo interno si accede ai resti della sottostante basilica paleocristiana. La seconda \u00e8 la chiesa monastica di Santa Maria di Portonovo; \u00e8 situata nei dintorni della citt\u00e0, tra il bosco e la spiaggia di Portonovo e sotto le rupi di Monte Conero. Ha una singolare pianta, fusione tra una basilica a cinque navate e una croce greca.\nNel Quattrocento, lo scultore e architetto dalmata Giorgio da Sebenico ha lasciato in citt\u00e0 tre splendidi esempi di Rinascimento adriatico: i portali della chiesa di San Francesco alle Scale e dell'ex chiesa di Sant'Agostino e la facciata di un edificio civile: la Loggia dei Mercanti. Lo stesso artista \u00e8 autore anche di Palazzo Benincasa, palazzo nobiliare gotico.\nArrivando al Settecento, si ricordano: la chiesa del Santissimo Sacramento, con interno barocco ricco di sculture e originale campanile spiraliforme, la Chiesa del Ges\u00f9, di Luigi Vanvitelli, con la cui facciata concava l'architetto complet\u00f2 il suo programma di ridisegno della citt\u00e0, la Chiesa di San Domenico, di Carlo Marchionni, che domina scenograficamente Piazza del Papa, e la chiesa degli Scalzi, notevole per cupola ricoperta di rame che svetta nel panorama della citt\u00e0 visto dal porto.\nLe due antiche sinagoghe di Ancona, quella levantina e quella italiana, sono alloggiate in un unico edificio, nel cuore dell'antico ghetto; suggestivo \u00e8 inoltre l'antico e ampio cimitero israelitico, il Campo degli Ebrei, panoramicamente situato nei pressi dell'orlo della falesia.\nSi segnala inoltre la presenza, in periferia, della piccola chiesa cinquecentesca di Santa Maria Liberatrice e della neogotica chiesa dei Cappuccini, con dipinti di fra Paolo Mussini.\nArchitetture civili e militari.\nTestimonianza eccezionale dell'Et\u00e0 Antica \u00e8 l'Arco di Traiano, attribuito ad Apollodoro di Damasco, che si erge sul molo che l'imperatore volle a protezione del porto. L'Anfiteatro romano \u00e8 stato completamente scavato nella zona dell'ingresso principale, detto \"Arco Bonarelli\", mentre la parte posteriore del monumento non \u00e8 stata ancora completamente riportata alla luce e risulta dunque di difficile lettura per il profano.\nTra Medioevo e Rinascimento, tre furono i palazzi in cui ebbe sede il governo della Repubblica di Ancona: il romanico Palazzo del Senato, il gotico, altissimo Palazzo degli Anziani, con la facciata principale rifatta nel Seicento, e il Palazzo del Governo, a cui lavor\u00f2 anche l'architetto Francesco di Giorgio Martini, affiancato dalla torre che domina Piazza del Papa.\nPer il Rinascimento, si ricordano i due monumenti pi\u00f9 significativi. Il primo \u00e8 la poderosa Cittadella, fortificazione a pianta di stella pentagonale, opera di Antonio da Sangallo il Giovane, uno dei primissimi esempi di fronte bastionato all'italiana; \u00e8 sede del Segretariato permanente della Iniziativa Adriatico Ionica. Il secondo \u00e8 Palazzo Ferretti, sede del Museo archeologico nazionale delle Marche, con\ncortile pensile affacciato sul porto.\nIl Settecento vide una rinascita artistica della citt\u00e0, di cui fu protagonista Luigi Vanvitelli, che oltre alla gi\u00e0 citata Chiesa del Ges\u00f9 lasci\u00f2 in citt\u00e0 il Lazzaretto, singolare e vastissima costruzione pentagonale, costruita all'interno del porto su un'isola artificiale; vanvitelliani sono anche l'Arco Clementino e il tratto di molo su cui sorge. Dopo i radicali interventi urbanistici di Vanvitelli, la citt\u00e0 venne dotata di un nuovo ingresso monumentale, Porta Pia, che fa da contraltare all'Arco di Traiano, sul lato opposto del porto.\nDell'Ottocento si ricorda il Teatro delle Muse, con facciata neoclassica recante sul frontone gli altorilievi delle nove muse, di Apollo e di Palemone, dio dei porti.\nDel Novecento notevoli sono il Mercato delle Erbe, architettura di ghisa e vetro in stile liberty, e il Monumento ai caduti, con la sua scenografica scalinata conducente al mare sottostante, accolto in breve tra i simboli della citt\u00e0.\nSiti archeologici.\nNell'area archeologica del Tempio di Afrodite, situata sotto al Duomo, \u00e8 visibile il basamento del tempio, studiando il quale \u00e8 stato possibile ricostruire idealmente tutto l'edificio, che dall'alto del colle Guasco dominava l'Ancona greca e quella romana. Lo scavo \u00e8 accessibile dall'interno del Duomo, ma nonostante rivesta un notevole interesse \u00e8 da anni precluso ai visitatori.\nDegli scavi archeologici dell'Anfiteatro romano si \u00e8 gi\u00e0 dato conto nella sezione \"Architetture civili e militari\".\nSotto la chiesa di Santa Maria della Piazza ci sono i resti della basilica paleocristiana che, secondo alcuni studi, sarebbe stata l'antica cattedrale di Santo Stefano, la prima della citt\u00e0. Si pu\u00f2 accedere a questa zona archeologica dall'interno della chiesa, e si possono ammirare mosaici policromi con simbologia paleocristiana, resti delle absidi, dei colonnati, del fonte battesimale e della cattedra.\nAltro.\nVia XXIX Settembre \u00e8 affacciata sulle banchine portuali, sugli arrivi e sulle partenze delle navi e su uno dei pi\u00f9 classici panorami della citt\u00e0, dominato dal Duomo e dal Faro vecchio e dai vecchi rioni arrampicati sui colli. All'inizio della via si trova la statua bronzea di Traiano, che ricorda l'ampliamento del porto deciso dall'imperatore.\nVia della Loggia \u00e8 l'antica via del Porto, sulla quale si affacciano edifici che hanno visto la storia della citt\u00e0 marinara, tra i quali la Loggia dei Mercanti e il Palazzo Benincasa.\nLa passeggiata \"da mare a mare\", ossia dalle banchine del porto al belvedere del Passetto, permette di congiungere i due lati del promontorio sul quale sorge la citt\u00e0; \u00e8 costituita dai tre corsi principali e dal Viale della Vittoria. I tre corsi, dedicati a Garibaldi (Corso Nuovo), Mazzini (Corso Vecchio) e a Stamira, attraversano paralleli i quartieri ottocenteschi della citt\u00e0 e ne costituiscono il centro commerciale. Il Viale della Vittoria, attraversa invece l'espansione urbanistica del primo Novecento e presenta interessanti esempi di architettura eclettica e liberty.\nVia del Comune (Via Pizzecolli), prima dell'apertura dei corsi ottocenteschi, fu per secoli la strada principale della citt\u00e0. Percorre in salita tutto l'antichissimo rione di San Pietro e conduce sulla sommit\u00e0 del Colle Guasco, dove sorge il Duomo; ha aspetto medievale ed \u00e8 ricca di palazzi storici, di monumenti e di scorci panoramici sul porto.\nVia Astagno, con i vicoli limitrofi, costituiva l'antico ghetto ebraico, con i suoi alti palazzi e le strade strette e ripide.\nLe piazze centrali della citt\u00e0 sono quattro.\nPiazza della Repubblica, comunemente detta \"del Teatro\", \u00e8 il punto di unione tra centro e porto; vi si scorgono le banchine, con i traghetti in partenza per la Grecia e i paesi balcanici; vi si affaccia il Teatro delle Muse.\nPiazza del Papa, di forma singolarmente allungata, \u00e8 il cuore dei rioni pi\u00f9 antichi della citt\u00e0. Prende nome dalla statua di papa Clemente XII, responsabile della rinascita settecentesca dei traffici portuali; \u00e8 un ritrovo serale molto frequentato.\nL'ottocentesca piazza Cavour \u00e8 la pi\u00f9 vasta della citt\u00e0 ed \u00e8 sistemata a giardino, come la vicina piazza Stamira; in entrambe le piazze le aiuole sono caratterizzate da palme di varie specie.\nPiazza Roma, insieme al Corso Vecchio, ospita nei giorni feriali l'animato mercato di bancarelle ed \u00e8 caratterizzata dalla Fontana dei Cavalli; a pochi passi c'\u00e8 l'antica Fontana delle Tredici Cannelle; secondo la tradizione chi deve partire pu\u00f2 assicurarsi il ritorno in citt\u00e0 bevendo l'acqua di questa fontana.\nI luoghi panoramici pi\u00f9 noti di Ancona sono: il piazzale del Duomo, affacciato sul porto, sulla citt\u00e0 e sulla costa, visibile sino a Pesaro; Porta Pia, con vista su porto, Duomo e Faro, il belvedere di Capodimonte, da cui si pu\u00f2 osservare l'isola pentagonale del Lazzaretto circondata dal Mandracchio, il Pincio, con vista sulla citt\u00e0 e sul porto, la pineta del Passetto, affacciata sulla costa alta, visibile sino a Monte Conero. A questi punti panoramici classici si aggiungono quelli aperti al pubblico negli ultimi decenni: la Lanterna Rossa, con vista completa sui rioni antichi disposti ad anfiteatro intorno al porto, e il Faro, alto sulle rupi e sui tetti della citt\u00e0 antica.\nAree naturali.\nParchi pubblici di Ancona.\nLa citt\u00e0 \u00e8 ben dotata di viali, piazze alberate e parchi, panoramici perch\u00e9 posti sulle parti pi\u00f9 alte delle colline; ha infatti di verde per abitante. Tra essi si elencano i pi\u00f9 importanti dal punto di vista storico e paesaggistico.\n\u00c8 il pi\u00f9 vasto della citt\u00e0 (circa 35 ettari) \u00e8 caratterizzato da interessanti testimonianze storiche, da un'elevata naturalit\u00e0 e da numerosi punti panoramici. \u00c8 a picco sul mare ed occupa la sommit\u00e0 di due colline: Monte Cardeto e il Colle dei Cappuccini. Al suo interno zone di prato naturale, di boschetti sempreverdi, di macchie di ginestre; le fioriture spontanee (tra cui quelle di varie orchidee selvatiche) si susseguono lungo il corso dell'anno.\n\u00c8 situato a sud del Monumento ai Caduti. Si trova a picco sul mare, cui conduce un sentiero; \u00e8 caratterizzato dalla presenza di tre laghetti artificiali, di una pista di pattinaggio e di una piscina pubblica e da terrazze affacciate sul mare. Per anni lasciato in degrado, il suo recente restauro \u00e8 stato segnato da vicende giudiziarie che hanno rivelato una progettazione mal eseguita e mal realizzata.\nCinto dalle mura del Campo Trincerato, confina con la Cittadella, da cui prende il nome. All'interno del parco le antiche strutture militari convivono con una vegetazione in gran parte spontanea; interessante la presenza di un percorso dedicato alla conoscenza tattile e olfattiva del mondo vegetale.\nNon molto esteso, ma di grande importanza storica, dato che \u00e8 il pi\u00f9 antico della citt\u00e0, essendo sorto dopo il 1870 per celebrare la presa di Roma. Come il suo omonimo romano, il Pincio di Ancona \u00e8 ricco di sempreverdi, ha un impianto geometrico dei sentieri ed ha un belvedere da cui si gode di un'ampia vista sulla citt\u00e0.\nRisale all'Ottocento ed \u00e8 organizzata come un giardino romantico: tra la vegetazione che imita il paesaggio naturale sorgono quinte architettoniche, un'aranciera e un edificio belvedere immerso nel bosco, ricco di alberi monumentali. Per vent'anni fu sede del convento dei Frati Minori.\nNacque nel 1901 come giardino dell'Ospedale Psichiatrico; ha gli alberi pi\u00f9 rigogliosi della citt\u00e0, dato che per molti anni sono stati risparmiati dalle potature. \u00c8 interessante anche per l'organizzazione degli spazi in grandi cortili verdi collegati da porticati coperti da capriate in legno, che rendono il parco visitabile anche con la pioggia.\nParco regionale del Conero.\nUna gran parte della fascia costiera del territorio comunale di Ancona rientra all'interno del Parco regionale del Conero, caratterizzato da ampi boschi sempreverdi di macchia mediterranea, da scogliere a picco sul mare, da spiagge raggiungibili solo a nuoto o per impervi \"stradelli\", da una campagna di alto valore paesaggistico e ricca di prodotti tipici, come la lavanda, il miele, l'olio, i legumi. Tra le localit\u00e0 anconetane all'interno del Parco va citata Portonovo, meta molto frequentata da anconetani e turisti, con i suoi boschi a ridosso delle spiagge e con i suoi antichi monumenti.\nPeculiarit\u00e0 della citt\u00e0 \u00e8 il fatto che il Parco del Conero comprende anche aree prettamente urbane: tra esse la zona del Passetto, con le rupi, la pineta e le scogliere, e quella delle Valli di Pietralacroce, che dal centro abitato scendono verso il ciglio delle rupi; quattro \"stradelli\" conducono al mare, attraversando boschi e prati. Queste zone sono ricche di punti panoramici sulle scogliere sottostanti e sulla citt\u00e0.\nDa anni \u00e8 in discussione al Ministero dell'Ambiente l'ipotesi di istituire un parco marino nel mare che bagna la costa orientale della citt\u00e0 e il parco del Conero, motivata dalla presenza di fondali di grande ricchezza naturalistica: non \u00e8 comune in Adriatico incontrare, ad esempio, madrepore, gorgonie e tante specie di nudibranchi. In una costa molto frequentata e nella quale il rapporto con il mare \u00e8 antico ed intenso, si prevede di proteggere l'ambiente marino senza impedire gli usi tradizionali e innocui per la natura, come la balneazione, la nautica a vela o a remi e la piccola pesca amatoriale.\nSelva di Gallignano e Orto Botanico Universitario.\nLa selva di Gallignano, di circa 100 ettari, \u00e8 una rara testimonianza del bosco autoctono di caducifoglie che una volta caratterizzava le colline marchigiane. \u00c8 un\"area floristica protetta\" ed \u00e8 il cuore dell'Orto Botanico dell'Universit\u00e0 di Ancona, oltre che la sua maggiore peculiarit\u00e0. Alcune collezioni permettono di conservare \"ex-situ\" alcune specie endemiche adriatiche, specie alimentari spontanee e piante officinali locali.\nSociet\u00e0.\nEvoluzione demografica.\nPer la corretta lettura dei dati si ricorda che nel 1928 vennero accorpati ad Ancona i comuni di Paterno, Montesicuro e Falconara Marittima; quest'ultimo nel 1948 ritorna ad essere autonomo.\nNella storia dell'evoluzione demografica di Ancona si nota il brusco calo avvenuto nel 1944 per lo sfollamento della popolazione verso le citt\u00e0 e le campagne limitrofe a causa dei numerosi bombardamenti durante la seconda guerra mondiale. Altre cause del calo di popolazione sono la grave epidemia del XVIII secolo, il terremoto del 1972 e, in misura minore, la frana del 1982.\nAncona ha avuto il massimo degli abitanti nel 1971. Da allora si \u00e8 assistito ad un lieve calo, favorito dai saldi naturale (differenza fra nati e morti) e migratorio (differenza fra immigrati ed emigrati) entrambi negativi dal 1979.\nDopo un minimo di abitanti, registrato nel 1999, si \u00e8 registrato un progressivo incremento della popolazione, grazie soprattutto al consistente flusso migratorio, che ha riportato la citt\u00e0 a superare di nuovo le centomila unit\u00e0, attestandosi a pi\u00f9 di abitanti nel rilevamento anagrafico di dicembre 2008.\nEtnie e minoranze straniere.\nNei secoli passati.\nAd Ancona il fenomeno della presenza di cittadini stranieri in citt\u00e0 non \u00e8 nuovo, in quanto l'esistenza del porto ha sempre richiamato folti gruppi di persone da paesi anche lontani, che spesso si organizzavano in comunit\u00e0 vere e proprie.\nLe principali nei secoli furono: l'ebraica (con i due rami levantino ed italiano, ognuno fornito di propria sinagoga); l'albanese; la ragusea (aveva il suo riferimento nella chiesa di San Biagio); la greca (aveva il suo riferimento nella chiesa di Sant'Anna dei Greci); l'armena (la cui chiesa era San Gregorio illuminatore). Anche i musulmani hanno sempre frequentato la citt\u00e0, tanto che nel periodo medievale ad essi erano stati assegnati alcuni locali nel palazzo del Comune.\nLa presenza in citt\u00e0 di varie etnie \u00e8 testimoniata anche dall'esistenza, all'indomani dell'Unit\u00e0 d'Italia, di tre cimiteri: quello ortodosso (il \"Campo de' Greci\", chiuso dopo L'Unit\u00e0 e non pi\u00f9 esistente), quello protestante (il \"Campo degli Inglesi\", ancora visitabile), quello ebraico (il \"Campo degli Ebrei\").\nTra le varie comunit\u00e0, quella ebraica \u00e8 quella che ha lasciato pi\u00f9 il segno nella storia della citt\u00e0 e che tuttora \u00e8 significativa. \u00c8 una delle pi\u00f9 antiche e significative comunit\u00e0 ebraiche d'Italia. A testimonianza della sua storia rimangono l'antico ghetto con le due sinagoghe e il suggestivo cimitero (uno dei pi\u00f9 vasti ed antichi d'Italia): il Campo degli Ebrei.\nNel XXI secolo.\nI cittadini stranieri residenti ad Ancona sono (31\u00ba dicembre 2019). Le comunit\u00e0 nazionali pi\u00f9 numerose sono:\nLingue e dialetti.\nIl dialetto cittadino, secondo la tradizione sarebbe nato nel rione Porto, in una piccola piazza ora non pi\u00f9 esistente, detta \"la Chioga\", nella quale si mescolavano tre parlate: quella locale dei \"purtul\u00f2ti\" (portolotti), lavoratori portuali, quella dei marinai levantini (provenienti dall'Oriente) stabilitisi in citt\u00e0 e quella dei \"buran\u00e8li\", ovvero le famiglie originarie dalla laguna veneta, trasferitesi ad Ancona in cerca di fortuna e dedite alla pesca Nel corso del tempo si \u00e8 modificato e reso assai singolare dagli influssi dovuti agli scambi del porto.\nL'anconitano appartiene ai dialetti italiani mediani, ed ha influssi gallo-italici e veneti, per cui \u00e8 spesso considerato di transizione tra i dialetti centrali e quelli gallo-italici.\nIl dialetto anconitano \u00e8 usato nella poesia vernacolare anconetana, nel teatro e nelle canzoni popolari. Il poeta che ha reso il dialetto cittadino lingua letteraria \u00e8 stato Duilio Scandali, a cui sono seguiti molti altri, fino al contemporaneo Franco Scataglini, la cui lingua non \u00e8 per\u00f2 il dialetto popolare, ma quello trasfigurato dalla poesia. Da pi\u00f9 di un secolo numerose compagnie di teatro dialettale si sono susseguite, creando una buona tradizione e l'annuale festival del dialetto di Varano. Tra le canzoni pi\u00f9 note ci sono: l'\"\"Inno del portoloto\", \"Erane tre surele\", \"Alba\", \"El carnevale\"\".\nLe frazioni anconitane del Conero, ossia Poggio e Massignano, insieme a Camerano, formano l'area dell'isola linguistica gallica del Conero. I dialetti di questi centri non sono varianti del dialetto anconitano, ma costituiscono un nucleo gallico, simile a quello parlato a nord dell'Esino. Nei versi riportati sotto si d\u00e0 un esempio del dialetto del Poggio.\nTradizioni e folclore.\nAntichissima credenza, attestata fin dal Cinquecento, \u00e8 quella di bere l'acqua della Fontana del Calamo (comunemente chiamata \"le Tredici Cannelle\") per assicurarsi il ritorno in citt\u00e0.\nAssai singolare e prova di uno stretto rapporto con il mare \u00e8 la presenza di tre associazioni di \"grottaroli\", cio\u00e8 di coloro che usufruiscono delle cinquecento grotte artificiali scavate sin dalla met\u00e0 dell'Ottocento alla base della rupe per ricoverare le barche e come appoggio estivo.\nIn citt\u00e0 si usano tradizionalmente le carte da gioco piacentine, e ci\u00f2 \u00e8 dovuto al fatto che nello Stato Pontificio, del quale Ancona fece parte dal 1532 al 1860, la citt\u00e0 di Piacenza aveva l'esclusiva per la fabbricazione delle carte.\nIstituzioni, enti e associazioni.\nAncona \u00e8 sede delle seguenti istituzioni di importanza superiore alla provinciale.\nStrutture sanitarie.\nLa sanit\u00e0 ad Ancona \u00e8 gestita principalmente dall'\"Azienda Ospedaliero-Universitaria Ospedali Riuniti\", che accorpa l'Ospedale \"Umberto I\", il cardiologico \"G. M. Lancisi\" e l'Ospedale dei Bambini \"G. Salesi\". I primi due sono situati in un unico polo, nel quartiere delle Torrette, mentre il terzo \u00e8 localizzato al Passetto. \u00c8 presente una forte collaborazione con la facolt\u00e0 di medicina dell'Universit\u00e0 Politecnica delle Marche.\nSono presenti anche l'ospedale geriatrico \"U. Sestilli\", sede locale dell'INRCA e la casa di cura convenzionata \"Villa Igea\".\nCultura.\nIstruzione.\nBiblioteche.\nNel luglio 2020 Ancona ha ottenuto il riconoscimento di \"Citt\u00e0 che legge\" 2020-2021.\nUniversit\u00e0 politecnica delle Marche.\nNel 1562, venne aperta ad Ancona l\"'Universitas studii generalis cuiuscum scientiae et facultatis\", con le facolt\u00e0 di diritto e di teologia e la possibilit\u00e0 di apertura anche di facolt\u00e0 scientifiche L'universit\u00e0 anconitana si ricollegava alla scuola di diritto attiva in citt\u00e0 nel Medioevo, dal 1300 in poi.\nGli studi universitari moderni ad Ancona iniziano nel 1959 con l'apertura della facolt\u00e0 di Economia. Nel 1969 viene fondata l'Universit\u00e0 degli Studi di Ancona, dal 2003 denominata \"Universit\u00e0 Politecnica delle Marche\", che conta quaranta corsi di laurea e cinque facolt\u00e0: Agraria, Economia, Ingegneria, Medicina e Scienze. Gli studenti sono pi\u00f9 di 16.000.\nHanno inoltre sede in citt\u00e0 l'Istituto Teologico Marchigiano e l'Istituto Superiore di Scienze Religiose \u00abLumen gentium\u00bb, aggregati alla Facolt\u00e0 di Sacra Teologia della Pontificia Universit\u00e0 Lateranense e la Scuola Superiore per Mediatori Linguistici.\nPer ci\u00f2 che riguarda gli studi musicali, in citt\u00e0 svolgeva la funzione di Conservatorio l'Istituto Superiore di Studi Musicali \"G.B.Pergolesi\", attivo dal 1924 al 2014, dal 2001 pareggiato ai conservatori di musica statali. Nel 2014 il Comune decise di chiudere l'istituto\nMedia.\nStampa.\nDue sono i giornali che pubblicano la cronaca cittadina:\nViene pubblicato anche il quotidiano Gazzetta aste ed appalti pubblici, su aste, bandi e appalti pubblici.\nArte.\nArte ad Ancona.\nL'arte di ogni epoca ha lasciato in citt\u00e0 testimonianze significative, ma Ancona \u00e8 particolarmente ricca di opere d'arte dei suoi periodi di massima fioritura: quelli dell'impero di Traiano (II secolo a.C.), della repubblica marinara (dall'XI al XVI secolo), e del porto franco (XVIII secolo).\nIn particolare, la citt\u00e0 fu uno dei centri principali del Rinascimento adriatico, fenomeno artistico in cui la riscoperta dell'arte classica \u00e8 accompagnata da una certa continuit\u00e0 formale con l'arte gotica. Coinvolse pittura, scultura e architettura ed \u00e8 un tipo di Rinascimento in cui non si rinnega il gotico, ma lo si svuota di significato utilizzandolo solo come decorazione, mentre la sostanza delle opere artistiche accoglie le novit\u00e0 legate alla riscoperta dell'arte greca e romana.\nL'arte picena e quella greca sono testimoniate dai reperti ritrovati nelle antiche necropoli ed esposti al Museo archeologico nazionale delle Marche.\nTra gli architetti che lavorarono ad Ancona si ricordano per l'Et\u00e0 Antica Apollodoro di Damasco, per il Medioevo Margaritone d'Arezzo, Mastro Filippo e Giorgio da Sebenico. Per il Rinascimento Antonio da Sangallo il Giovane e Francesco di Giorgio Martini, per il Settecento Luigi Vanvitelli e Carlo Marchionni, per l'Et\u00e0 Contemporanea Guido Cirilli, Pietro Belluschi e Vittorio Gregotti.\nTra gli scultori che hanno lasciato le loro opere in citt\u00e0 si ricordano per il Medioevo Margaritone d'Arezzo, Mastro Filippo e Giorgio da Sebenico, gi\u00e0 citati come architetti. Per il Rinascimento, sono presenti opere di Giovanni Dalmata, per l'Et\u00e0 Moderna di Gioacchino Varl\u00e8, per l'Et\u00e0 Contemporanea di Vittorio Morelli, Pericle Fazzini, Valeriano Trubbiani, Aligi Sassu e Arnaldo Pomodoro.\nPer il Medioevo, si deve ricordare la scuola di pittura gotica, la \"Scuola di Ancona\", attiva in citt\u00e0 tra Trecento e Quattrocento; Olivuccio di Ciccarello ne era il maestro.\nPer il Rinascimento, il pieno Quattrocento \u00e8 segnato dall'anconitano Nicola di Mastro Antonio. Altri protagonisti della pittura rinascimentale ad Ancona furono Carlo Crivelli, Tiziano e Lorenzo Lotto, che apr\u00ec una scuola di pittura in citt\u00e0. I capolavori di questi artisti sono conservati nelle chiese e nella pinacoteca. Tiziano, in particolare lasci\u00f2 in citt\u00e0 la sua prima opera datata e uno dei suoi ultimi dipinti, ci\u00f2 che permette di seguire la sua evoluzione artistica.\nNel periodo manierista si distinguono i nomi di Pellegrino Tibaldi e di Andrea Lilli, mentre testimonianze della pittura del Seicento sono i dipinti di Orazio Gentileschi, di Carlo Maratta e del Guercino.\nNell'Ottocento spicca la figura del pittore anconitano Francesco Podesti, che tra accademismo, pittura storica e romanticismo raggiunse fama internazionale. Fu uno degli ultimi grandi maestri dell'affresco, e con tale tecnica dipinse in Vaticano la sala dell'Immacolata Concezione. Uno dei suoi capolavori, il \"Giuramento degli Anconitani\", \u00e8 uno dei simboli della citt\u00e0.\nA inizio Novecento, nel periodo tra Divisionismo e Simbolismo, lavor\u00f2 in citt\u00e0 Fra' Paolo Mussini; durante gli anni Trenta del secolo, lasci\u00f2 le sue opere in citt\u00e0 Pio Pullini.\nAncona nell'arte.\nIn questa sezione si elencano le principali opere che, nel corso dei secoli hanno rappresentato Ancona nella scultura, nella pittura, nella letteratura e nel cinema.\nIl pi\u00f9 antico panorama di Ancona risale al \u2160\u2160 secolo, si trova a Roma ed \u00e8 scolpito nelle pietre della Colonna Traiana. Si tratta della scena 58, raffigurante la \"Partenza da Ancona dell'Imperatore Traiano per la Seconda Guerra Dacica\". In questa raffigurazione Ancona \u00e8 riconoscibile attraverso i monumenti pi\u00f9 rappresentativi dell'epoca: il tempio di Venere, i cui resti sono visibili al di sotto dell'attuale duomo; il tempio di Diomede, colpito dalle onde; il molo e l'Arco di Traiano, ancora ottimamente conservati nel porto attuale. \u00c8 interessante notare che, nonostante siano passati diciannove secoli, ancor oggi i luoghi rappresentativi della citt\u00e0 siano rimasti gli stessi: il tempio sul colle Guasco, il porto, l'Arco di Traiano.\nNel Rinascimento, Ancona \u00e8 stata rappresentata varie volte nei dipinti di noti artisti.\nVittore Carpaccio raffigura Ancona nel \"Ritratto di cavaliere\" (rione di Capodimonte), nel \"San Giorgio e il drago\" \n(Duomo) e nella \"Predica di santo Stefano\" (Arco di Traiano).\nGiovanni Bellini rappresenta il Duomo e il colle Guasco nella \"Crocifissione\" di Prato, e il rione di Capodimonte nella \"Sacra Conversazione\" 'Giovannelli', mentre nel \"Martirio di San Marco\", eseguito insieme a Vittore Belliniano e Lorenzo Lotto, raffigura ancora una volta il Duomo e il colle Guasco, anche se Ancona qui serve per rappresentare Alessandria d'Egitto.\nIl Pinturicchio, nel \"Papa Pio II arriva per la Crociata al porto di Ancona\", raffigura una veduta della citt\u00e0.\nCarlo Crivelli, nella \"Visione del Beato Gabriele Ferretti\", ci offre una veduta della campagna nei pressi della Chiesa di San Francesco ad Alto.\nTiziano, nel \"Noli me tangere\", rappresenta Porta Capodimonte.\nIl Domenichino nel dipinto \"Arco di Traiano\" ci ha lasciato una interpretazione rinascimentale dell'antico monumento romano.\nNella Galleria delle carte geografiche, ai Musei vaticani, c'\u00e8 il pi\u00f9 completo panorama dell'Ancona cinquecentesca: \"Veduta della citt\u00e0 e del porto di Ancona\", di Antonio Danti accompagnata dalle vedute prospettiche degli altri tre porti pi\u00f9 importanti dell'epoca.\nPassando al Settecento, si ricordano soprattutto due opere di Luigi Vanvitelli: \"Veduta del Molo nuovo dal Lazzaretto\" e la speculare \"Veduta del Lazzaretto dal Molo Nuovo\". Tra incisori di questo secolo che hanno raffigurato Ancona, si ricordano Giovanni Battista Piranesi (\"Arco di Traiano\") e Jakob Philipp Hackert (\"Veduta del porto di Ancona con l'Arco di Traiano\").\nNell'Ottocento, il pittore anconitano di fama nazionale Francesco Podesti, nel \"Giuramento degli Anconitani\", ricostruisce una ricchissima scena di vita medievale della citt\u00e0 durante l'assedio del 1173.\nIn letteratura, il nome di Ancona compare per la prima volta nell'et\u00e0 classica: Catullo nel \"Carmina\", 36, la cita parlando dei pi\u00f9 celebri luoghi di culto di Venere, mentre Giovenale nel libro IV delle \"Satire\", parla del \"tempio di Venere sorretto dalla dorica Ancona\"; \u00e8 la prima attestazione dell'epiteto di dorica riferito alla citt\u00e0.\nArrivando al Medioevo, Dante Alighieri, nel \"canto XXI del Paradiso\", dice: \"In quel loco fu' io Pier Damiano /e Pietro Peccator fu' nella casa / di Nostra Donna in sul lito adriano\". \u00c8 san Pier Damiani a parlare nei versi del Poeta e la dimora di nostra Signora sul lido adriatico, secondo alcuni studiosi, sarebbe la chiesa di Santa Maria di Portonovo.\nNel Rinascimento, Michel de Montaigne, nel suo \"Giornale di viaggio in Italia\", ci lascia una accurata descrizione di Ancona, mentre Torquato Tasso ce ne fornisce un'immagine poetica.\nNel Settecento, Giacomo Casanova nei suoi diari si sofferma a lungo a proposito dei suoi due soggiorni ad Ancona e ci racconta belle ed intriganti avventure capitategli con due donne incontrate qui.\nNell'Ottocento, Stendhal riferisce nei suoi diari della sua permanenza ad Ancona, mentre Madame de Sta\u00ebl nel romanzo \"Corinna ou l'Italie\" d\u00e0 una bella descrizione dell'atmosfera cosmopolita della citt\u00e0 nei primi anni del secolo. Nello stesso secolo, Victor Hugo ne \"I miserabili\" parla dell'ideale di libert\u00e0 che da Parigi arriva all'orecchio dei patrioti di Ancona radunati nel rione degli Archi, e Ippolito Nievo, nelle \"Confessioni di un italiano\", rievoca i giorni dell'assedio austro-russo-turco alla citt\u00e0 e l'affascinante figura del giovane generale Giuseppe Lahoz.\nArrivando al Novecento, Robert Musil ambienta ad Ancona le vicende dei protagonisti del romanzo \"Viaggio in Paradiso\" e descrive l'atmosfera del porto e delle piccole spiagge sotto le rupi. Joyce Lussu nel romanzo \"Anarchici e Siluri\" ci riporta indietro nel tempo, facendoci immergere nell'Ancona degli anni 1910, che nella finzione letteraria ospitava Sherlock Holmes alle prese con spie, ricevimenti alle Muse e passeggiate nei boschi del Conero assieme al celebre naturalista anconetano Luigi Paolucci. Pier Paolo Pasolini, in \"La lunga strada di sabbia\", lascia una acuta descrizione della citt\u00e0.\nSi citano solo i titoli pi\u00f9 significativi.\nMusica.\nAncona \u00e8 sede dell'Orchestra Filarmonica Marchigiana, una delle tredici Istituzioni Concertistiche Orchestrali italiane (ICO) riconosciute dal Ministero per i Beni e le Attivit\u00e0 Culturali.\nHa sede in citt\u00e0 anche il Coro Lirico Marchigiano \"V. Bellini\", fondato nel 1887, che sino alla Seconda guerra mondiale \u00e8 stato il coro stabile del Teatro delle Muse, con il quale adesso collabora stabilmente, cos\u00ec come con i principali teatri regionali.\nL'Orchestra di Fiati, fondata a fine Ottocento, \u00e8 l'istituzione musicale pi\u00f9 antica della citt\u00e0, derivando dalla banda musicale cittadina.\nCucina.\nIl simbolo universalmente riconosciuto delle tradizioni gastronomiche di Ancona \u00e8 lo stoccafisso all'anconitana, celebrato da manifestazioni ricorrenti nell'anno e tutelato dall'Accademia dello Stoccafisso.\nInsieme allo stoccafisso, l'altro re della cucina anconitana \u00e8 il \"mosciolo\", nome locale del mitilo non allevato, ma pescato sulle scogliere naturali, riconosciuto come \"prodotto di origine protetta\". Durante l'estate, i \"grottaroli\" anconitani pescano i mitili in apnea, li puliscono sulla riva con attrezzi fabbricati artigianalmente, li cucinano in vario modo (ci si fanno sughi per la pasta, si preparano impanati alla griglia, o semplicemente \"alla marinara\" (conditi con aglio prezzemolo e limone), li gustano in grandi tavolate fuori dalla grotta.\nGli antipasti pi\u00f9 tipici sono a base di frutti di mare, preparati e venduti anche in piccoli chioschi nel centro della citt\u00e0. I pi\u00f9 tipici sono le \"crocette\" e i \"bombetti\" in porchetta, ossia con aglio, pomodoro e finocchio selvatico.\nCome primi piatti si ricordano i vincisgrassi, preparati soprattutto in occasioni festive, e le paste al sugo di pesce: alla pescatora (con il pomodoro) o alla marinara (in bianco) e allo scoglio (con mitili, vongole, gamberetti e calamari).\nOltre allo stoccafisso e ai \"m\u00f3scioli\", altri secondi tipici sono il brodetto all'anconetana, una variante della zuppa di pesce adriatica, e vari tipi di pesce azzurro \"a scottadeto\", ossia alla brace.\nUn contorno tipico di Ancona sono i \"paccasassi\", un'erba succulenta che, come dice il nome, vive nelle spaccature degli scogli marini; sono utilizzati per accompagnare il pesce, per arricchire la pasta all'aglio e olio e per preparare la \"pizza dorica\".\nNel periodo della vendemmia si preparano le ciambelle al mosto, che, tagliate e tostate, danno origine alle fette al mosto. Nelle case si preparano, con mosto e farina, una crema da arricchire poi con noci e pinoli: si tratta dei \"sughetti\" (in anconetano \"sciugheti\") d'uva.\nA Carnevale il quintetto dei dolci carnevaleschi preparati ad Ancona \u00e8 costituito dalla cicerchiata, dagli arancini, dalle z\u00e9ppole, dalle frappe e dalle castagnole.\nI tradizionali cornetti anconetani sono le polacche, il cui nome ricorda i soldati del II Corpo polacco che, dopo aver liberato Ancona nell'agosto 1944, rimasero qualche tempo in citt\u00e0 e apprezzavano questi dolci.\nUn altro simbolo della cucina anconitana \u00e8 il \"p\u00e0 cu l'ojo\" (pane con l'olio), una semplice bruschetta che la popolazione locale mangia nei diversi orari della giornata. L'uso anconitano di cibarsi di questa semplice vivanda \u00e8 conosciuta in tutte le Marche, tanto che gli abitanti delle altre zone della regione usano burlescamente il termine \"p\u00e0 cu l'ojo\" per indicare ogni abitante di Ancona.\nIl vino cittadino per eccellenza \u00e8 il Rosso Conero, un DOC di antichissima tradizione, che ha come base il vitigno Montepulciano.\nNei momenti pi\u00f9 freddi dell'anno si usa bere il turchetto, un caff\u00e8 molto lungo rinforzato con rum, buccia di limone ed anice: una energetica la cui origine \u00e8 legata al modo in cui i marinai anconetani correggevano il caff\u00e8 lungo che si vedevano servire in Grecia e in Turchia, al loro gusto troppo leggero. Il noto Caff\u00e8 Borghetti, o Caff\u00e8 Sport, trova la sua origine proprio in questa citt\u00e0.\nEventi.\nTra gli appuntamenti tradizionali pi\u00f9 importanti si segnalano i seguenti.\nLa festa del mare di Ancona si tiene nella prima domenica di settembre e consiste in un'animatissima processione di centinaia di imbarcazioni che dal porto si recano al largo per onorare i caduti del mare con una cerimonia religiosa. A terra si tengono spettacoli, sfilate, concerti e la \"fiera degli Archi\", nel rione marinaro della citt\u00e0. Conclude la giornata uno spettacolo di fuochi d'artificio, a specchio delle acque del porto.\nLa festa del mare ha fatto da catalizzatore per altre iniziative pi\u00f9 recenti: intorno alla prima domenica di settembre si svolgono il festival musicale multiculturale \"Adriatico Mediterraneo\" e la \"Regata del Conero\".\nLa festa della Venuta, che si tiene le sere dell'8 e del 9 dicembre accendendo grandi fal\u00f2 in varie parti della citt\u00e0 ed anche in campagna; il 10 dicembre infatti si festeggia la Madonna di Loreto, e la tradizione vuole che i fuochi odierni ricordino quelli che nel 1200 servirono ad illuminare la strada alla Santa Casa che in volo stava giungendo nel vicino centro di Loreto. Nel 1617, grazie all'iniziativa del frate cappuccino anconitano fra Tommaso, l'usanza si diffuse capillarmente in tutte le Marche. Una curiosit\u00e0: alla festa della Venuta del 1849 assistette Garibaldi, in citt\u00e0 per chiedere sostegno ai circoli patriottici.\nIl Carnevale \u00e8 da secoli molto onorato in citt\u00e0. Dagli anni cinquanta in poi viene festeggiato con sfilate di maschere nelle vie del centro ed \u00e8 stato denominato \"Carneval\u00f2\".\nLa maschera storica della citt\u00e0 era \"Papagnoco\", nato nella met\u00e0 dell'Ottocento dalla fantasia di un burattinaio anconitano. Dalla ribalta dei teatrini pass\u00f2 presto ad essere usato come maschera. Ne fu proibito l'uso, per decreto regio, nel 1861, probabilmente per la sua carica troppo trasgressiva. Papagnoco era il tipico contadino trasferitosi in citt\u00e0; dal contrasto fra le sue origini e l'ambiente urbano nascevano le situazioni comiche che lo caratterizzavano. Rozzo, \"pacc\u00f3\" (spaccone), vestito di grigio con fazzoletto rosso al collo e cappello a larghe falde nero, era armato di un bastone con il quale minacciava i cittadini, che con la sua mentalit\u00e0 agreste accusava di malcostume. Nella ribalta dei burattini, spalla di \"Papagnoco\" era \"Burlandoto\", anch'esso poi diventato una maschera. Rappresentava la guardia della dogana papalina, sciocco e dalla divisa rappezzata e sudicia, burlato dai popolani e dai contrabbandieri.\nLa nuova maschera carnevalesca anconitana, scelta nel 1999 con votazione popolare, \u00e8 Mosciolino, ideata dal grafico Andrea Goroni, simile ad un folletto marino. Le caratteristiche e la storia di questa maschera sono narrate nel paragrafo \"La storia di Mosciolino\".\nLa fiera Fiera di maggio si tiene in citt\u00e0 fin dal XIV secolo, dal 1\u00ba al 4 maggio, in onore del santo patrono San Ciriaco. Nell'occcasione, i fedeli salgono al Duomo per onorare il corpo del martire paleocristiano, esposto nella cripta solo nel mese di maggio. Centinaia di bancarelle invadono per l'occasione le strade del centro, cosa assai particolare per una citt\u00e0 delle dimensioni di Ancona. Dagli anni cinquanta, un luna park staziona in citt\u00e0 durante la settimana della fiera. Piazza del Papa e le vie che conducono al Duomo erano la sede storica delle fiera, rappresentata nel noto film di Visconti \"Ossessione\". La fiera \u00e8 una delle pi\u00f9 grandi del centro Italia per numero di bancarelle richiama visitatori da tutta la provincia.\nUn'antica tradizione (almeno vecchia di due secoli) vuole che in primavera gruppi di giovani partano quando ancora \u00e8 notte per salire al Monte d'Ancona (il Conero) a vedere l'alba sul mare, con la vista che spesso si allarga ai monti della opposta sponda dalmata. Dal dopoguerra in poi l'uso \u00e8 cambiato, ma ancora centinaia di persone si recano al Monte in primavera o in estate, ma in macchina e non solo all'alba.\nSi tratta di tradizioni tipiche delle frazioni del Poggio, di Varano e di Candia.\nGeografia antropica.\nUrbanistica.\nAncona \u00e8 una tipica citt\u00e0 policentrica, dato che sono quattro le piazze centrali: Piazza del Papa, il cuore dei rioni pi\u00f9 antichi; Piazza del Teatro, punto di unione tra il centro e il porto; Piazza Roma, il centro della zona dei mercati all'aperto e al coperto; Piazza Cavour, la pi\u00f9 vasta e alberata, centro dei rioni ottocenteschi. Le ultime tre piazze sono unite da un tridente di corsi paralleli: corso Mazzini (corso vecchio), corso Garibaldi (corso nuovo) e corso Stamira; sono i corsi principali e la zona commerciale tra essi compresa \u00e8 nota con il nome di \"Spina dei corsi\".\nSe quattro sono le piazze centrali e tre sono i corsi principali, uno solo \u00e8 il vertice di questa citt\u00e0 circondata per due lati dal mare: la sommit\u00e0 del colle Guasco, sul quale sorge il Duomo, punto di riferimento nei panorami e primo segno inconfondibile della citt\u00e0 per chi proviene dal nord o dal mare.\nAnche la Cittadella caratterizza i panorami della citt\u00e0, essendo posta sulla cima del Colle Astagno, affacciato sul porto. Dagli anni cinquanta \u00e8 immersa in un bosco di pini piantato in occasione di una festa dell'albero per scongiurare le frane che interessavano il versante e dotare la citt\u00e0 di una zona di fresca ombra.\nCaratteristica \u00e8 la presenza di un asse stradale che attraversa tutto il promontorio da ovest ad est, detto \"da mare a mare\": dalle banchine del porto al belvedere sulle rupi del Passetto.\nDato che la citt\u00e0 si adagia su numerose colline e si affaccia sulla costa alta, altra caratteristica \u00e8 la frequenza con la quale si incontrano salite, scalinate, punti panoramici e sentieri impervi che scendono al mare.\nArea urbana e area metropolitana.\nA nord, la conurbazione di Ancona si estende fino a Falconara Marittima, con la quale c'\u00e8 una continuit\u00e0 di insediamento lungo la via Flaminia. L'area urbana di Ancona supera i 200.000 abitanti e comprende i comuni confinanti che sotto molti punti di vista orbitano intorno ad essa\nL'area metropolitana di Ancona, definita in base al pendolarismo diretto verso la citt\u00e0, alla densit\u00e0 di popolazione e al continuum edilizio, ha una popolazione di 283.926 abitanti; comprende 16 comuni, ha un'area di 593 km\u00b2 ed una densit\u00e0 di 460 abitanti al km\u00b2.\nSuddivisioni amministrative.\nI quartieri e i rioni di Ancona sono ventisette, mentre le frazioni sono dodici. Dal 2017, i rioni, i quartieri e le frazioni della citt\u00e0 sono raggruppati in nove \"Consigli di partecipazione\".\nEconomia.\nCome il resto della regione, Ancona \u00e8 caratterizzata da un tessuto industriale costituito da piccole aziende, e punta molto sul commercio grazie soprattutto al porto e sul turismo.\nPesca.\nIl porto peschereccio di Ancona, accolto nel mandracchio, \u00e8 uno dei maggiori italiani; i mercati ittici di Ancona sono nel loro insieme al secondo posto nell'Adriatico e al sesto posto in ambito nazionale.\nArtigianato.\nTradizionale la produzione di strumenti musicali, tra i quali la concertina e i mandolini elettrici. Diffusa \u00e8 anche la lavorazione del rame, oltrech\u00e9 quella orafa e quella della ceramica.\nIndustria.\nL'industria dei cantieri navali, storicamente rilevante in citt\u00e0, ruota intorno al Cantiere navale di Ancona di Fincantieri e diversi cantieri privati, tra i quali gli stabilimenti CRN, che fanno di Ancona un centro importante della cantieristica italiana. Molto importanti sono le industrie metalmeccaniche, chimiche, farmaceutiche; ad Ancona nacque il Gruppo Angelini farmaceutici, il quale \u00e8 presente con uno stabilimento di produzione in zona Baraccola.\nServizi e commercio.\nIl commercio \u00e8 l'attivit\u00e0 principale della citt\u00e0, per la grande rilevanza che ha il porto, tra i primi porti italiani per traffico internazionale, con oltre un milione di passeggeri annui, e uno dei primi dell'Adriatico per le merci, con il transito di circa 200.000 TIR ogni anno. Dal 2005 Ancona \u00e8 il porto d'imbarco per le crociere.\nDato il ruolo di capoluogo regionale, in citt\u00e0 sono moltissimi i cittadini impiegati nei servizi, in particolar modo quelli pubblici, mentre il settore del commercio \u00e8 particolarmente attivo nella zona dei tre corsi principali, storico centro commerciale della citt\u00e0, sia nelle periferie, dove negli ultimi anni, sono sorti numerosi centri commerciali di grandi dimensioni.\nIl quartiere fieristico di Ancona \u00e8 stata dismesso. Sin dal 1933 vi si teneva la \"Fiera Adriatica della Pesca\" che divent\u00f2 presto \"Fiera Internazionale della Pesca\". Durante la Seconda guerra mondiale fu interamente distrutto. Ricostruito in breve tempo, venne inaugurato nel 1948 alla presenza del Presidente della Repubblica Luigi Einaudi; la fiera assunse di nuovo carattere internazionale nel 1955. Negli anni ottanta il quartiere fieristico fu rinnovato e, con 12\u00a0000\u00a0m\u00b2 di superficie espositiva divisi in due padiglioni ed un centro congressi, inizi\u00f2 ad ospitare esposizioni di molteplici settori: circa 30 manifestazioni e 250 convegni annui. Dopo pi\u00f9 di settant'anni di vita, la Fiera della Pesca non viene pi\u00f9 allestita dal 2011.\nTurismo.\nIl turismo ha una sua importanza, sia quello di transito, visto l'alto numero di persone che si imbarcano sui traghetti, (pi\u00f9 di 1.000.000 all'anno), sia quello balneare, diretto soprattutto verso la spiaggia di Portonovo.\nInfrastrutture e trasporti.\nStrade.\nAncona \u00e8 interessata dal percorso della Strada statale 16 Adriatica ed \u00e8 servita dai caselli di Ancona Nord e Ancona Sud dell'Autostrada A14 Adriatica.\nL'entroterra \u00e8 collegato tramite la strada statale 76 della Val d'Esino.\nUna strada di attraversamento della citt\u00e0 chiamata \"bretella\" o Asse Nord-Sud, in parte sopraelevata, collega il centro cittadino con la SS16 presso la zona industriale Baraccola. Il porto \u00e8 collegato anche dalla SS 681.\nFerrovie.\nDalla stazione di Ancona partono treni che percorrono tre diverse linee: la Bologna-Ancona, l'Adriatica e la Roma-Ancona; \u00e8 servita da collegamenti a lunga percorrenza operati da Trenitalia, nonch\u00e9 dai servizi regionali svolti anch'essi da Trenitalia nell'ambito del contratto di servizio stipulato con la Regione Marche.\nLa citt\u00e0 \u00e8 inoltre servita dalla stazione di Varano e dalle fermate Ancona Torrette, Ancona Stadio e Palombina, dedicate anch'esse al servizio regionale.\nLa stazione di Ancona Marittima, situata nel centro storico, era stata per questo destinata dal Piano Provinciale dei Trasporti (approvato nel 1998) a costituire il capolinea della metropolitana di superficie del capoluogo marchigiano. Per realizzare il progetto furono aperte le stazioni di Ancona-Torrette, Ancona Stadio, Camerano-Aspio e Falconara Stadio; sarebbe stata utilizzata anche la Stazione Aeroporto delle Marche, che avrebbe collegato il centro cittadino allo scalo aereo. Dopo un denso dibattito politico e proteste di piazza, nel 2015 l'amministrazione decise di chiudere la stazione.\nPorti.\nIl porto di Ancona \u00e8 tra i primi porti italiani per traffico internazionale di veicoli e passeggeri, mentre per le merci \u00e8 tra i primi dell'Adriatico. Per ci\u00f2 che riguarda la pesca, \u00e8 al terzo posto in Italia per TSL.\nAeroporti.\nL'Aeroporto di Ancona-Falconara, situato a Falconara Marittima, offre sia voli di collegamento con hub internazionali (Monaco), che diversi voli low-cost (ad esempio per Londra, Catania, Tirana, D\u00fcsseldorf, Bruxelles).\nMobilit\u00e0 urbana.\nIl servizio di trasporto urbano \u00e8 operato dalla Conerobus, che gestisce la rete filoviaria di Ancona, le autolinee urbane e suburbane nonch\u00e9 l'ascensore panoramico del Passetto.\nSport.\nLa societ\u00e0 anconitana di atletica \u00e8 dal 1908 la S.E.F. Stamura. Campioni olimpionici anconitani sono Gianmarco Tamberi, medaglia d'oro nel salto in alto, e Gastone Pierini, medaglia di bronzo nel sollevamento pesi.\nIl taekwondo \u00e8 presente nella citt\u00e0 di Ancona gi\u00e0 dalla met\u00e0 degli anni settanta. Le societ\u00e0 sono: dal 1986 il Taekwondo Club Ancona, dal 1996 l'Accademia Dorica e dal 2009 il Taekwondo Olympic Ancona. Tutte e tre le societ\u00e0 sono affiliate alla FITA.\nLa societ\u00e0 sportiva S.E.F. Stamura ha una sezione di judo ed una di aikido.\nLa societ\u00e0 Ancona-Matelica \u00e8 l'erede della tradizione sportiva iniziata nel 1905 con l'istituzione dell\"Unione Sportiva Anconitana\"; in quanto tale, vanta due presenze in Serie A, una nel campionato misto di Serie A-B, ventisette presenze in Serie B e ventisette in serie C, dove milita nel 2021. Ha disputato una finale di Coppa Italia (edizione 1993-1994). Il presidente si \u00e8 impegnato perch\u00e9 dalla stagione 2022-2023 il nome della squadra diventi semplicemente \"Ancona\".\nSquadre che rappresentano vari quartieri o frazioni doriche sono il Colle 2006, Ankon Dorica, Nuova Folgore, Pietralacroce, Ponterosso, Portuali Ancona, Aspio 200, Candia Baraccola, Dorica Torrette, Juvenilia, Konlassata, L'Aquila, Varano. Hanno tutte disputato campionati dilettantistici regionali.\nLe squadre principali sono il Cus Ancona, che partecipa al campionato di serie A2, e il Montesicuro, che milita nel campionato di serie B.\nNumerose sono anche le squadre di Serie C1 (Pietralacroce), C2 (Mantovani e Verbena) e D.\nIl Gruppo Sportivo \"Armando Maggi\" del Corpo Nazionale dei Vigili del Fuoco negli anni novanta ha assunto notoriet\u00e0 grazie alle imprese di Alessandro Corona, tra le quali spiccano la conquista di cinque titoli mondiali e la partecipazione consecutiva a quattro edizioni olimpiche.\nAncona \u00e8 stata per nove volte sede di arrivo di tappa del Giro d'Italia, la prima nel 1911, l'ultima nel 1999, quando ospit\u00f2 una cronometro individuale con partenza e arrivo ad Ancona. La citt\u00e0 fu inoltre sede di partenza di una tappa nel 1961.\nNel football americano sono attivi i Dolphins Ancona, che partecipano all'Italian Football League.\nLa lotta greco-romana si pratica ad Ancona dagli inizi del XX secolo. Attualmente \u00e8 attiva l'A.S.D. Pro Patria.\nLa societ\u00e0 cittadina \u00e8 la Vela Nuoto. Ha avuto diversi atleti nelle squadre nazionali, per un totale di sette presenze a campionati mondiali e sei ai campionati europei, oltre a incontri internazionali giovanili e assoluti. \u00c8 scuola di nuoto federale per l'avviamento al nuoto, pallanuoto e nuoto sincronizzato. L'anconitano Sauro Nicolini \u00e8 campione paralimpico (una medaglia d'argento, due di bronzo) .\nLa squadra maschile della citt\u00e0, la Stamura Basket Ancona, ha disputato il campionato di Serie A nella stagione 1950-1951 ed attualmente milita in Serie B. La squadra femminile, l'Ancona Basket, milita in Serie B. Hanno giocato le proprie partite interne al PalaRossini la Sutor Basket Montegranaro e l'Unione Sportiva Basket Recanati, rispettivamente per il campionato di Serie A (dal 2011 al 2013) e per quello di Serie A2 (2016-2017). I cestisti anconitani Achille Polonara e Alessandro Pajola sono atleti olimpionici cresciuti nelle file della Stamura.\nLa principale societ\u00e0 della citt\u00e0 \u00e8 la Dorica Pallamano Ancona, che partecipa al campionato di serie A di \u00e9lite.\nLa societ\u00e0 cittadina \u00e8 la Vela Nuoto. La squadra maschile \u00e8 ormai in pianta stabile in serie A2. La squadra femminile \u00e8 stata promossa in serie A1 nella stagione 2018-19.\nNella pallavolo femminile la squadra principale \u00e8 la Conero e Ponterosso Volley Club Ancona che partecipa al campionato di B1. L'anconitano Samuele Papi ha giocato in Nazionale, con cui ha vinto due campionati mondiali, ed \u00e8 campione olimpionico (due medaglie d'argento, una di bronzo).\nAncona ha ospitato partite del campionato mondiale di pallavolo maschile per due tornei: nel 1978 e nel 2010.\nStoricamente una delle attivit\u00e0 sportive pi\u00f9 amate in citt\u00e0. L'associazione sportiva di riferimento \u00e8 l'Unione Pugilistica Anconetana \"Umberto Pittori\" (UPA), che prende il nome dal pugile, triestino di nascita ed anconitano d'adozione, che ha vinto tre campionati italiani (1935, 1936 e 1938) e partecipato alle Olimpiadi del 1936 per la categoria dei pesi Welter.\nNel Rugby, il CUS Ancona Rugby partecipa al campionato di C. Nel novembre 2020 lo Stadio del Conero ha ospitato la prima partita ufficiale della nazionale italiana, contro le Isole Figi.\nLa societ\u00e0 cittadina \u00e8 il Club Scherma Ancona.\nLa societ\u00e0 di riferimento \u00e8 l'A.S.D. Tennis Club Ancona.\nNel porto turistico di Marina Dorica, fanno base diversi circoli velici; tra questi il sodalizio ultracentenario della S.E.F. Stamura, l'Ancona Yacht Club e la sezione locale della Lega Navale. Atleti e imbarcazioni di questi circoli partecipano a regate di ogni livello, compresi i campionati del mondo. Le manifestazioni pi\u00f9 importanti sono la Regata del Conero (per la vela d'altura, nella seconda domenica di settembre) e il trofeo dell'Ammiragliato (per le derive)."}
{"id": "392", "revid": "1573940", "url": "https://it.wikipedia.org/wiki?curid=392", "title": "Annelida", "text": "Gli anellidi (Annelida ) sono il pi\u00f9 importante phylum di elminti metamerici.\nEtimologia.\nIl nome deriva dal fatto che questi animali presentano una evidente metameria di tutto il corpo, che appare suddiviso in molti anelli pressoch\u00e9 identici; deriva dal latino \"anellus\" (diminutivo di \"anulus\") ossia piccolo anello.\nDescrizione.\nLa metameria interessa quasi tutti gli apparati importanti, tranne quello circolatorio e riproduttore.\nDal sistema nervoso centrale, il cordone nervoso ventrale, si staccano i nervi principali, uguali in ogni metamero. Solo in quello cefalico c'\u00e8 un cingolo nervoso che circonda il canale digerente e presenta, nella parte superiore, due gangli cefalici.\nIl sistema circolatorio \u00e8 chiuso. Il vaso pi\u00f9 importante, detto aorta, \u00e8 un vaso sanguigno longitudinale dorsale e il sangue vi fluisce verso la testa. In ogni metamero, dei vasi sanguigni secondari partono dall'aorta e si riuniscono in un vaso sanguigno longitudinale ventrale, in cui il sangue scorre verso l'estremit\u00e0 caudale. Il pompaggio del sangue viene effettuato da cinque paia di cuori.\nIl celoma \u00e8 suddiviso in cavit\u00e0 indipendenti, una per ogni metamero. Le sue funzioni principali sono il sostegno del corpo (scheletro idraulico) e la raccolta delle sostanze di rifiuto prodotte dal metabolismo.\nOgni metamero ha due sistemi indipendenti di muscoli:\nIl movimento \u00e8 garantito da un'onda di contrazione (prima allungamento, poi accorciamento) che parte dal capo e si muove verso la coda. L'ancoraggio al terreno, che permette il movimento dato dalla contrazione e l'allungamento dei due sistemi muscolatori, avviene grazie a delle setole disposte per metamero. In dipendenza del loro sviluppo si hanno anellidi oligocheti (dal greco \u03cc\u03bb\u03b9\u03b3\u03bf\u03c2 [\u00f2ligos], piccolo) e policheti (dal greco \u03c0\u03bf\u03bb\u03cd\u03c2 [poli\u00f9s], molto)\nIn ogni metamero ci sono due organi escretori, chiamati nefridi, che filtrano il liquido celomatico ed espellono le sostanze di rifiuto.\nIl tubo digerente attraversa, invece, tutto il corpo dell'anellide senza presentare metameria: \u00e8 costituito da un semplice canale a scorrimento unico. A differenza di animali meno evoluti \u00e8 completo, partendo dalla bocca presenta infatti la faringe, l'esofago, il gozzo, l'intestino e l'ano.\nSono animali ermafroditi insufficienti, quindi per riprodursi si ha la fecondazione incrociata. Il metamero fecondato si gonfia prendendo il nome di clitellio.\nNegli anellidi si trovano gi\u00e0 le presenze di sistemi formati da pi\u00f9 organi.\nTassonomia.\nEsistono due classi principali viventi di Anellidi:\nNelle vecchie classificazioni venivano indicate altre due classi:\nEvoluzione.\nDal momento che gli anellidi sono animali a corpo molle, i loro fossili sono rari. I ritrovamenti fossili di policheti consistono principalmente in mascelle di alcune specie e in tubi mineralizzati che altre specie secernevano. Alcuni fossili della cosiddetta \"fauna di Ediacara\", come \"Dickinsonia\", assomigliano per alcuni versi ai policheti, ma le somiglianze sono troppo vaghe per poter classificare questi fossili con sicurezza. Sono appartenenti alla fauna del periodo Ediacarano i fossili pi\u00f9 antichi di anellidi mai riconosciuti, appartenenti al genere \"Sabellidites\", anche se alcuni esperti non ne riconoscono che questi fossili possano essere completamente associati agli anellidi. \nIl fossile noto come \"Cloudina\", appartenente alla cosiddetta \"piccola fauna dura\" e risalente a circa 545 milioni di anni fa, \u00e8 stato classificato da alcuni autori come un anellide, ma da altri come un appartenente agli cnidari (il phylum delle meduse e degli anemoni di mare). Un'altra forma dalle affinit\u00e0 incerte \u00e8 \"Myoscolex\", proveniente dai sedimenti del Cambriano inferiore dell'Australia.\nFino al 2008 i pi\u00f9 antichi fossili ampiamente accettati come anellidi erano i policheti \"Canadia\" e \"Burgessochaeta\", entrambi provenienti dal giacimento di Burgess Shale in Canada, risalente a 505 milioni di anni fa (Cambriano medio). La successiva scoperta di \"Phragmochaeta canicularis\" da parte di Conway Morris e Peel, proveniente da strati di 518 milioni di anni fa di Sirius Passet (Groenlandia), hanno anticipato i pi\u00f9 antichi resti di anellidi al Cambriano inferiore. I policheti si diversificarono nell'Ordoviciano (circa 480 milioni di anni fa). Verso la fine del Carbonifero (circa 300 milioni di anni fa) erano gi\u00e0 comparsi la maggior parte dei gruppi di policheti mobili. In particolare, in giacimenti come quello di Mazon Creek (Illinois), sono noti numerosissimi fossili di policheti (\"Astreptoscolex\", \"Esconites\", \"Fossundecima\", \"Dryptoscolex\", \"Hystriciola\", \"Didontogaster\" e altri ancora). Molti tubi fossili assomigliavano ai moderni policheti sessili, ma i primi tubi chiaramente prodotti da policheti datano al Giurassico inferiore (200 milioni di anni fa), periodo al quale \u00e8 stato attribuito un altro fossile importante, il polichete \"Melanoraphia maculata\", proveniente dal giacimento di Osteno (Italia).\nI primi fossili convincenti di oligocheti si rinvengono nell'era Cenozoica, iniziata 65 milioni di anni fa, ed \u00e8 stato suggerito che questi animali apparvero pi\u00f9 o meno nello stesso periodo delle piante con fiori (Cretaceo inferiore, 130 - 90 milioni di anni fa). Una traccia fossile consistente in una tana convoluta parzialmente riempita di materia fecale potrebbe essere la prova che i lombrichi erano gi\u00e0 presenti nel Triassico inferiore (245 milioni di anni fa). Altri fossili di possibili oligocheti risalgono addirittura all'Ordoviciano (465 milioni di anni fa), ma l'identificazione \u00e8 molto incerta. Nel 2012, una specie di anellide risalente a 508 milioni di anni fa \u00e8 stata rinvenuta nei pressi negli argilliti di Burgess, nella Columbia Britannica, \"Kootenayscolex\", ha cambiato le ipotesi su come si svilupp\u00f2 la testa degli anellide. Questa creatura infatti presentava setole anche nel segmento del corpo che rappresentava la \"testa\", come se la \"testa\" si sviluppasse semplicemente come una versione specializzata di un segmento precedentemente generico."}
{"id": "393", "revid": "124478337", "url": "https://it.wikipedia.org/wiki?curid=393", "title": "Augustin-Louis Cauchy", "text": "Ha avviato il progetto della formulazione e dimostrazione rigorosa dei teoremi dell'analisi infinitesimale basato sull'utilizzo delle nozioni di limite e di continuit\u00e0. Ha dato anche importanti contributi alla teoria delle funzioni di variabile complessa e alla teoria delle equazioni differenziali. La sistematicit\u00e0 e il livello di questi suoi lavori lo collocano tra i padri dell'analisi matematica.\nLa vita.\nNacque a Parigi il 21 agosto del 1789. Dopo aver ricevuto una precoce educazione da suo padre Louis Fran\u00e7ois Cauchy (1760\u20131848), che aveva ricoperto incarichi pubblici minori e contava tra i suoi amici Lagrange e Laplace, Cauchy entr\u00f2 all'\u00c9cole centrale du Panth\u00e9on nel 1802, all'\u00c9cole polytechnique nel 1805 ed infine all'\u00c9cole nationale des ponts et chauss\u00e9es nel 1807, uscendone ingegnere di ponti e strade nel 1809. Esercitando questa professione, lasci\u00f2 Parigi per Cherbourg nel 1810, ma ritorn\u00f2 nel 1813 per motivi di salute. Lagrange e Laplace lo persuasero a rinunciare all'ingegneria e a dedicarsi completamente alla matematica pura. Le sue indubbie qualit\u00e0 gli fruttarono le cattedre alla stessa \u00c9cole polytechnique, al Coll\u00e8ge de France e alla Sorbona. Intransigente legittimista, nel 1830, rifiut\u00f2 di giurare fedelt\u00e0 agli Orl\u00e9ans e fu perci\u00f2 costretto a lasciare l'insegnamento e a recarsi in esilio, prima in Svizzera poi a Torino come docente di fisica sublime all'universit\u00e0 (1831).\nNel 1833 si trasfer\u00ec a Praga in qualit\u00e0 di precettore del conte di Chambord, nipote di Carlo X. Grazie a questo ruolo, Cauchy ebbe la possibilit\u00e0 di viaggiare, scoprendo quanto bene i suoi lavori fossero stati accolti nella comunit\u00e0 scientifica. Carlo X lo nomin\u00f2 barone in ringraziamento per i suoi servigi. Ritorn\u00f2 in Francia nel 1838, dove prese ad insegnare in vari istituti religiosi, fino a quando, dispensato da Napoleone III dal giuramento alla repubblica, pot\u00e9 riprendere la cattedra di fisica matematica alla Facolt\u00e0 di Scienze della Sorbona. Nel 1851, quando il giuramento fu reintrodotto in seguito al colpo di Stato, Cauchy e Fran\u00e7ois Arago furono esonerati dal prestare giuramento. Mor\u00ec a Sceaux, Seine, il 23 maggio del 1857.\nCauchy spos\u00f2 nel 1818 Aloise de Bure, parente stretta dell'editore che pubblic\u00f2 la maggior parte delle sue opere. Cauchy aveva due fratelli: Alexandre Laurent Cauchy (1792\u20131857), che divenne presidente d'una divisione della corte di appello nel 1847 e giudice della corte di cassazione nel 1849; e Eug\u00e8ne Fran\u00e7ois Cauchy (1802\u20131877), pubblicitario che scrisse anche varie opere di matematica.\nCauchy ebbe due figlie.\nGli studi.\nIl genio di Cauchy \u00e8 evidente nella sua semplice soluzione del problema di Apollonio, ovvero la descrizione di un cerchio che tocca altri tre cerchi dati che egli scopr\u00ec nel 1805, la generalizzazione della caratteristica di Eulero per i poliedri nel 1811, ed in molti altri problemi risolti elegantemente. Di grande importanza sono i suoi scritti sulla propagazione delle onde, grazie ai quali ottenne il Gran Prix dell'istituto nel 1816.\nI suoi pi\u00f9 grandi contributi alla Matematica sono racchiusi nei metodi rigorosi che egli ha introdotto. Ci\u00f2 si trova principalmente nei suoi tre grandi trattati: \"Cours d'analyse de l'\u00c9cole Polytechnique\" (1821); \"Le Calcul infinit\u00e9simal\" (1823); \"Le\u00e7ons sur les applications de calcul infinit\u00e9simal\"; \"La g\u00e9om\u00e9trie\" (1826\u20131828); ed anche nel suo \"Courses of mechanics\" (per l'\u00c9cole Polytechnique), \"Higher algebra\" (per la Facult\u00e9 des Sciences), e della \"Mathematical physics\" (per il Coll\u00e8ge de France).\nCauchy scrisse numerosi trattati e pubblic\u00f2 789 scritti su giornali scientifici. Tali scritti coprono argomenti di grande importanza come la teoria delle serie (in cui svilupp\u00f2 con grande perspicacia la nozione di convergenza), la teoria dei numeri e quantit\u00e0 complesse, la teoria dei gruppi e sostituzioni, la teoria delle funzioni, equazioni differenziali e determinanti. Egli chiarific\u00f2 i principi del calcolo sviluppandoli con l'aiuto dei limiti e della continuit\u00e0, fu il primo a provare rigorosamente il teorema di Taylor. In ottica, svilupp\u00f2 una teoria delle onde, successivamente per\u00f2 risultata fisicamente insoddisfacente; al suo nome \u00e8 associata la semplice formula di dispersione. In elasticit\u00e0, ha iniziato la teoria dello stress, i suoi risultati hanno praticamente lo stesso valore di quelli di Simeon Poisson.\nUn altro contributo significativo \u00e8 la dimostrazione del teorema del numero poligonale di Fermat. Ha creato il teorema dei residui e lo ha usato per derivare alcune delle pi\u00f9 interessanti formule relative alle serie e agli integrali, fu anche il primo a definire i numeri complessi come una coppia di numeri reali. Ha anche scoperto molte formule basilari nella teoria delle q-series.\nNell'ambito della \"meccanica del continuo\", deline\u00f2 i fondamenti di un modello di corpo continuo, il \"continuo di Cauchy\", che rappresenta ancora oggi una pietra miliare della scienza delle costruzioni. Nello sviluppo di tale teoria ide\u00f2 molti dei suoi teoremi di analisi.\nCauchy \u00e8 stato un autore molto prolifico: la raccolta di tutte le sue opere, \"\u0152uvres compl\u00e8tes d'Augustin Cauchy\", ha richiesto 27 volumi e portano il suo nome vari enti matematici, ad es. successione di Cauchy, e numerosi teoremi dell'analisi. Il complesso delle sue attivit\u00e0 lo collocano tra i pi\u00f9 grandi matematici.\nNonostante fosse in genere rigoroso, Cauchy era molto avanti rispetto ai suoi contemporanei, cos\u00ec uno dei suoi teoremi fu smentito da un \"contro-esempio\" da parte di Abel, cosa che fu successivamente corretta grazie all'inclusione della continuit\u00e0 uniforme.\nIn uno scritto pubblicato nel 1855, due anni prima della sua morte, Cauchy discusse alcuni teoremi, uno dei quali \u00e8 simile all'argomento principale in molti moderni testi di analisi complessa. Nei moderni testi di Controllo automatico, l'argomento principale \u00e8 usato di frequente per derivare il criterio di stabilit\u00e0 di Nyquist, che pu\u00f2 essere usato per predire la stabilit\u00e0 di un amplificatore con contro-reazione negativa o di un generico sistema di controllo con contro-reazione. Dunque il lavoro di Cauchy ha avuto un forte impatto sia sulla matematica pura che sulla ingegneria applicativa.\nA Cauchy si devono alcuni dei primi studi sui gruppi di permutazioni e per questi viene considerato anche uno dei fondatori della teoria dei gruppi. Egli ottenne anche importanti risultati nella teoria dei numeri. Ottenne inoltre dei notevoli risultati nella teoria degli errori. In astronomia ottenne una trattazione pi\u00f9 semplice del moto dell'asteroide Pallade.\nIn suo onore \u00e8 stato battezzato il cratere Cauchy, sulla superficie della Luna.\nIdee politiche e religiose.\nCauchy crebbe in una famiglia di convinte idee monarchiche. Ci\u00f2 spinse il padre a fuggire con la famiglia degli Arculeil durante la Rivoluzione francese.\nCauchy fu un cattolico egualmente convinto, e un membro della Societ\u00e0 di San Vincenzo de' Paoli . Aveva anche contatti con la Compagnia di Ges\u00f9, e ne prese le difese anche dopo la soppressione dell'Ordine.\nLe sue idee monarchiche e la sua fede cattolica gli crearono molte inimicizie sia nel mondo accademico sia in quello politico-istituzionale. Per ben due volte gli furono preferiti colleghi per la cattedra di matematica presso il Coll\u00e8ge de France: Guglielmo Libri Carucci dalla Sommaja nel 1843 e Joseph Liouville nel 1850. Assiduo collaboratore nelle Conferenze di San Vincenzo, nel corso della sua vita si prodig\u00f2 in numerose opere filantropiche. Scienza e fede, secondo lui, non potevano entrare in contrasto perch\u00e9 aventi la stessa origine, ovvero l'opera di Dio.\nUno tra i maggiori matematici suoi contemporanei, Niels Henrik Abel, lo defin\u00ec un \"cattolico fanatico \", aggiungendo che \"era pazzo e non c'era nulla da fare per lui\", ma allo stesso tempo lo riconobbe come \"il solo che sappia come si fa la matematica\"."}
{"id": "394", "revid": "1437331", "url": "https://it.wikipedia.org/wiki?curid=394", "title": "Arthropoda", "text": "Gli artropodi (Arthropoda , 1829) sono un phylum (o tipo) di animali invertebrati protostomi celomati, che comprende circa i 5/6 delle specie finora classificate.\nIl fatto che siano state descritte oltre un milione di specie di artropodi (e si stima che ne esistano 5 o forse 10 milioni) dimostra come la loro struttura di base sia versatile e adattabile a diversi modi di vita.\nEtimologia.\nIl termine \"artropodi\" viene dalle parole greche \u1f04\u03c1\u03b8\u03c1\u03bf\u03bd (\"\u00e0rthron\"), giunto, articolazione, e \u03c0\u03bf\u03b4\u03cc\u03b9 (\"pod\u00f2i\"), piedi, nel senso di \"piedi articolati\".\nMorfologia.\nAlcune caratteristiche che distinguono gli artropodi.\nSviluppo.\nUova ed embriogenesi.\nTutti gli artropodi si riproducono per mezzo di uova, anche se alcuni, in particolare gli scorpioni, sono ovovivipari, cio\u00e8 le uova restano all'interno del corpo materno fino alla schiusa.\nLe larve in alcuni casi assomigliano all'adulto, ma nella maggior parte dei casi presentano differenze significative.\nMute.\nLa crescita degli artropodi \u00e8 ostacolata dalle caratteristiche dell'esoscheletro, che non \u00e8 in grado di espandersi in funzione con l'aumento di grandezza del corpo. Pertanto tutti gli artropodi subiscono periodicamente delle mute con le quali l'esoscheletro esistente viene sostituito da uno nuovo.\nAlle mute si accompagnano, in moltissimi artropodi, trasformazioni del corpo che non si limitano alla semplice crescita dimensionale (metamorfosi).\nNei crostacei \u00e8 comune la comparsa di segmenti e piedi aggiuntivi, che corrispondono tipicamente alle tre fasi dette \"nauplio\", \"zoea\" e adulto (con varianti a seconda degli ordini e delle specie).\nNegli insetti la metamorfosi comporta trasformazioni varie, tra cui quasi sempre la comparsa delle ali, sempre assenti nelle larve. Negli insetti olometaboli la metamorfosi assume il suo grado massimo, con la presenza di tre fasi: la \"larva\" propriamente detta (fase che comprende vari stadi separati da mute); la \"pupa\", fase immobile (preceduta da un eventuale stadio di pre-pupa); infine la cosiddetta \"immagine\", che emerge dalla pupa e ha le caratteristiche dell'adulto.\nAmbiente e comportamento.\nHabitat.\nGli artropodi si sono originati in ambienti marini e ancora oggi un grandissimo numero di artropodi abita i mari e gli oceani. Molti gruppi si sono adattati anche alle acque dolci.\nAlcuni gruppi di artropodi (aracnidi, insetti, ecc.) hanno avuto peraltro un grande successo nel colonizzare gli ambienti terrestri, persino se aridi. Gli insetti hanno infine colonizzato anche gli ambienti aerei, mediante l'acquisizione della capacit\u00e0 di volare, propria in diverso grado di quasi tutte le specie.\nCooperazioni preistoriche.\nNel giacimento cinese di Chengjiang sono state ritrovate lunghe catene di artropodi antiche almeno 525 milioni di anni, legati l'uno all'altro; sembrerebbe la pi\u00f9 remota forma di comportamento cooperativo pervenuto ai nostri giorni. Una delle spiegazioni plausibili per questo comportamento \u00e8 quella di una migrazione di massa, resa in tal modo pi\u00f9 sicura.\nSistematica.\nQuello degli Arthropoda \u00e8 il phylum pi\u00f9 ricco di taxa e che conta il maggior numero di organismi viventi nel regno animale.\nTradizionalmente sono riconosciuti quattro subphyla:\nFuori da questi quattro sottotipi, gli artropodi comprendono un certo numero di forme fossili, alcune risalenti al Cambriano, difficili da collocare nella filogenesi del gruppo per la mancanza di una chiara affinit\u00e0 verso un qualsiasi altro gruppo associata a somiglianze con pi\u00f9 di uno.\nI trilobiti rappresentano uno dei pi\u00f9 noti esempi di artropodi ormai estinti. Sono un gruppo di organismi marini scomparso durante l'estinzione permo-triassica, nonostante avessero gi\u00e0 subito una forte riduzione dopo l'estinzione del Tardo Devoniano.\nFilogenesi.\nDopo diversi anni di dibattito la comunit\u00e0 scientifica \u00e8 concorde nell'affermare che i sopramenzionati quattro subphyla formino un gruppo monofiletico chiamato Euarthropoda, ben individuato da caratteri morfologici e molecolari. Tuttavia le relazioni fra questi rimangono parzialmente incerte, come del resto \u00e8 oggetto di dibattito la supposta parentela degli euartropodi con i tardigradi e gli onicofori che racchiuderebbe questi tre gruppi in un clade monofiletico denominato Panarthropoda. Recenti studi, fortemente supportati, suggeriscono che il subphylum Crustacea sia parafiletico, in quanto gli esapodi si sarebbero evoluti da un clade, di collocazione ancora incerta, all'interno di questo gruppo. Secondo questa ipotesi filogenetica, i crostacei e gli esapodi formerebbero un clade, detto Pancrustacea. Questa interpretazione si contrappone alla pi\u00f9 antica idea di un clade, gli Atelocerata (o Tracheata, o Uniramia stricto sensu) che raccoglieva Esapoda con Myriapoda, escludendo i Crustacea, sulla base di caratteri morfologici. Un numero crescente di evidenze molecolari smentisce questa filogenesi.\nAll'interno degli euartropodi, il maggior punto di disaccordo \u00e8 stato a lungo rappresentato dalla posizione dei miriapodi. In alcuni studi i miriapodi vengono raggruppati con i chelicerati a formare un clade detto Myriochelata, \"sister-group\" dei pancrustacei; altre analisi, pi\u00f9 recenti e maggiormente supportate da dataset molecolari, suggeriscono che i miriapodi siano strettamente imparentati con i Pancrustacea, a formare un clade, i Mandibulata, che esclude i chelicerati.\nNell'ambito del pi\u00f9 ampio raggruppamento degli Ecdysozoa, gli euartropodi mostrano tratti condivisi, tra cui la segmentazione e la presenza di appendici, con i Tardigrada e gli Onychophora, tuttavia una stretta relazione fra questi tre phyla non \u00e8 stata chiaramente supportata da dati molecolari. Una parentela fra onicofori ed euartropodi \u00e8 ampiamente accettata, ma le affinit\u00e0 con i tardigradi sono meno chiare, tant'\u00e8 che questi ultimi sono spesso stati raggruppati con i nematodi in diversi studi filogenetici. Recentemente, studi che hanno limitato artefatti filogenetici come \"long-branch attraction\" e \"compositional attraction\", dovuti a \"fast-evolving taxa\" e a bias nella composizione in basi delle sequenze nucleotidiche di certi taxa del dataset, rigettano l'ipotesi che Nematoda e Tardigrada siano \"sister-group\" e mostrano una comune origine dei tre phyla che costituiscono i Panarthropoda. Analisi pi\u00f9 specifiche, volte a risolvere le relazioni di parentela fra tardigradi, onicofori e artropodi, sono state condotte nel 2010 sui marcatori mitocondriali e sono risultate nell'unione di Tardigrada e Onychophora come \"sister-group\", una topologia che non trova un supporto morfologico. Una parte degli autori di questa filogenesi ha rimesso in discussione questa stessa ipotesi l'anno successivo, sostenendo il \"sister-group\" Arthropoda + Onychophora sulla base di un dataset costituito da EST e microRNA e utilizzando un modello di sostituzione pi\u00f9 adeguato ai dati disponibili (CAT-GTR)."}
{"id": "395", "revid": "1652635", "url": "https://it.wikipedia.org/wiki?curid=395", "title": "Arachnida", "text": "Gli Aracnidi (Arachnida ) sono una classe di artropodi del subphylum dei chelicerati. Furono i primi animali a colonizzare le terre emerse. Molti di essi sono predatori.\nStrutturalmente il loro corpo \u00e8 suddiviso in due tagmata, quello anteriore detto prosoma o cefalotorace e quello posteriore detto opistosoma o addome. Hanno, in tutto, 8 appendici, o zampe. Hanno un primo paio di appendici, dette cheliceri, composte da due o tre articoli e con funzioni relative all'alimentazione e alla difesa e da un secondo paio, dette pedipalpi, composte da sei articoli e con funzioni sensoriali, locomotorie, fossorie e riproduttive a seconda degli ordini.\nLe appendici dell'opistosoma tendono a scomparire (ne troviamo qualche traccia solo in alcuni ordini), ed in questa classe si nota la tendenza alla fusione dei segmenti di prosoma prima ed opistosoma poi, e nei pi\u00f9 evoluti (gli Acarina volgarmente noti come \"acari\") a fondere le due regioni.\nLe altre paia di appendici costituiscono le zampe ambulatorie, composte da sette articoli di diversa forma e lunghezza, adatte principalmente alla locomozione.\nGli ordini pi\u00f9 conosciuti sono quelli degli scorpioni e dei ragni.\nTassonomia.\nAttualmente, al 2010, gli Arachnida si suddividono nei seguenti ordini:"}
{"id": "396", "revid": "2225805", "url": "https://it.wikipedia.org/wiki?curid=396", "title": "Atletica leggera", "text": "L'atletica leggera \u00e8 un insieme di discipline sportive che possono essere sommariamente suddivise in: corse su pista, concorsi (lanci, salti in elevazione e salti in estensione), prove multiple, corse su strada, marcia, corsa campestre e corsa in montagna.\nLa parola \"atletica\" deriva etimologicamente dal latino \"athl\u0113ta\", che a sua volta deriva dal greco (\"athlet\u00e8s\") da (\"\u00e0thlos\"), \"impresa\", \"prodezza\". Gli eventi di atletica leggera vengono solitamente organizzati attorno a una pista ad anello della lunghezza di 400\u00a0m, sulla quale si svolgono le gare di corsa. Le gare di lanci e salti, invece, si svolgono sul campo racchiuso dalla pista.\nMolte delle discipline dell'atletica leggera hanno origini antiche e si tenevano in forma competitiva gi\u00e0 nell'antica Grecia. L'atletica leggera venne inserita nei Giochi olimpici fin dalla prima edizione del 1896, e da allora ha sempre fatto parte del programma olimpico.\nIl corpo di governo internazionale dell'atletica leggera \u00e8 la World Athletics, fondata nel 1912 e precedentemente nota come International Association of Athletics Federations (IAAF). La World Athletics organizza i campionati del mondo di atletica leggera, con cadenza biennale: la prima edizione si \u00e8 svolta nel 1983 ad Helsinki. In Italia, l'attivit\u00e0 dell'atletica leggera \u00e8 regolata dalla Federazione Italiana di Atletica Leggera (FIDAL).\nStoria.\nL'atletica leggera trova le sue origini nell'antica Grecia: i poemi omerici, la statuaria, Pindaro e la pittura vascolare testimoniano la profonda passione sportiva degli antichi greci e l'onore in cui tenevano gli atleti.\nIl dell'Iliade descrive prove che anticipano gare che sono ancora tipiche nell'atletica moderna: una corsa a piedi e due prove di lancio, il disco e il giavellotto. Nel canto per\u00f2 dell'Odissea dedicato ai giochi dei Feaci, Omero, quasi per completare la gamma delle attivit\u00e0 naturali di base (correre, saltare, lanciare) parla anche di una prova di salto (\"il maggior salto Anfiolo spiccollo\") senza specificare di quale salto si trattasse, anche se non \u00e8 azzardato pensare che si trattasse di salto in lungo.\nOrigini.\nLa nascita e gli inizi dell'atletica leggera, si perdono nella notte dei tempi, confondendosi con i primi gesti dell'uomo, alle prese con le sue necessit\u00e0 di sopravvivenza. Non si sa per quante migliaia di anni i primi uomini abbiano corso fuggendo ed inseguendo, e abbiano lanciato per aggredire o per difendersi, creando cos\u00ec la matrice naturale di un agonismo del tutto singolare e inconsapevole.\nGrecia, Egitto, Irlanda e poi Roma e l'Etruria, risultano essere in misura pi\u00f9 probabile le terre in cui inizialmente il gesto atletico dell'uomo assunse le forme pi\u00f9 definite, non escludendo comunque, per tempi pi\u00f9 lontani la nascita di esso. Quasi nulla si conosce di quanto avveniva nei territori del Nilo e nella Valle dei Re, salvo alcune fragili notizie su gare di corsa avvenute verso il XV secolo prima dell'era di Cristo e su competizioni consistenti nel lancio a distanza di un blocco di pietra.\nPoco si conosce anche dei \"Giochi di Lugnas\", irlandesi, successivamente conosciuti come Giochi di Tailteann, datati intorno al 632 a.C. La radice di queste competizioni traeva origine da contenuti religiosi o celebrativi. Il programma dei giochi irlandesi era molto ricco, consistendo in gare di corsa, di lancio (pietra e giavellotto) e di salto (lungo ed asta).\nAlla Grecia, per\u00f2 viene assegnato un ruolo essenziale, quasi totale, nel contesto sportivo di ogni tempo, grazie allo spirito che ha alimentato per originalit\u00e0 e per ampiezza di contenuti morali ed agonistici una grandissima parte del gesto sportivo e atletico, complice anche un numero cospicuo di testimonianze letterarie ed iconografiche. Parlare della Grecia significa normalmente parlare di Olimpia e dei giochi, di fiaccole, di tregue sacre e atleti-eroi cinti di corone di olivo. In effetti l'origine pi\u00f9 o meno ufficiale dello sport e dell'atletica coincide, in terra ellenica, con il battesimo dei Giochi olimpici, confusi con il mito di Ercole alle prese con le stalle di Augia, ma inequivocabilmente costituenti la prima organizzazione ufficiale. Numerose le date d'inizio delle Olimpiadi: 1222, 1000, 884, tutte date prima dell'era di Cristo, nessuna certa. Il primo grande atleta di cui si hanno notizie certe fu Corebo di Elide di professione cuoco, incontrastato dominatore delle gare veloci, che nel 776 a.C. fu primo alle soglie di pietra di Olimpia dopo 192 metri di gara.\nQuesta distanza, la pi\u00f9 tradizionale, corrispondeva all'incirca alla lunghezza della pista originaria ed era denominata \"stadion\"; nei successivi anni olimpici furono aggiunte altre distanze di corsa, il diaulo distanza doppia dello stadion, e il dolichos, la cui misura variava dai 7 ai 24 stadi, rimanendo cos\u00ec nei limiti delle nostre prove attuali di mezzofondo.\nNei Giochi olimpici del 708 a.C. venne inserita la prova pi\u00f9 complessa e difficile dell'antichit\u00e0, il pentathlon, in cui, assieme alla corsa ed alla lotta, erano fissate gare di salto in lungo di lancio del disco e del giavellotto.\nSe poco si conosce delle misure e delle prestazioni di quel tempo, al contrario si sanno di alcuni particolari tecnici estremamente interessanti. Ad esempio, nel salto in lungo gli atleti si aiutavano nello slancio con degli speciali manubri di piombo o pietra agganciati alle mani, gli alteres, saltando, dopo aver battuto su un piano rialzato del terreno, al di l\u00e0 di una buca.\nIl disco, che era normalmente di legno o di bronzo, fin dall'inizio benefici\u00f2, con ampie giustificazioni, data la bellezza degli assieme dei movimenti, di un'attenzione superiore rispetto agli altri lanci: artisti straordinari hanno lasciato all'attenzione e all'ammirazione del mondo civile alcune opere, il discobolo di Mirone, e il canto ventitreesimo dell'Iliade di Omero: \u00abPose, ci\u00f2 fatto, i premii alla pedestre corsa: al primo un cratere ampio di argento, messo a rilievi, contenea sei metri, n\u00e9 al mondo si vedeva vaso pi\u00f9 bello\u00bb.\nIl getto del peso, o meglio il lancio della pietra, che come forma di lancio era sicuramente precedente al disco e che era in uso anche fra gli antichi egizi, viene citato come prova competitiva a Troia e ad Olimpia. Del lancio del giavellotto, specialit\u00e0 in cui l'originaria tradizione guerriera si accoppiava splendidamente al rituale agonistico, si sa che l'attrezzo, simile all'asta di guerra, aveva nella zona mediana un laccio di cuoio, occorrente a dare maggiore impulso al lancio ed una pi\u00f9 facile precisione di traiettoria.\nAnche gli etruschi, una delle civilt\u00e0 pi\u00f9 affascinanti ed impenetrabili della storia, offrono enormi testimonianze storiche, per quanto riguarda lo sport e le gare. La \"Tomba dei carri\" o \"Tomba di Stackelberg\" datata al V secolo a.C., dal nome dello scopritore, a Tarquinia, ne \u00e8 una testimonianza. Viene raffigurata un'immagine relativa al salto con l'asta. La \"Tomba della scimmia\", invece raffigura il salto in lungo esercitato con l'aiuto dei pesi, e la \"Tomba dei Giochi olimpici\" raffigura gare di corsa, salto in lungo e lancio del disco e giavellotto. Nella \"Tomba di Poggio al Moro\", la presenza di un affresco del VI secolo a.C. raffigura quattro corridori in partenza.\nL'atletica nei secoli successivi.\nLa rinascita e la diffusione dell'atletica leggera in epoca moderna divenne un dato di fatto alla fine del XIX secolo, anche grazie ad una piena regolamentazione.\nNel 1817 venne fondato il primo club atletico a Necton, in Inghilterra. Ma fu l'inglese Thomas Arnold, nel 1828, a ripristinare alcuni esercizi praticati nell'antichit\u00e0 ed a fissarne le norme tecniche. Nel 1829, a Tailiti (Irlanda) vennero disputati per la prima volta dei giochi composti da corse, salti, lanci e salto con l'asta. Nel 1855 usc\u00ec il primo manuale riguardante le corse, intitolato \"Training of man for pedestrian exercise\" e nel 1867 venne inaugurata a Londra la prima pista di atletica in cenere.\n\u00c8 nel 1860 che nasce l'Olympic Club, il primo club atletico statunitense, a San Francisco. Questo venne affiancato l'8 settembre 1868 dal New York Athletic Club; la prima gara per atleti dilettanti negli Stati Uniti venne disputata l'11 novembre dello stesso anno, e proprio in questa occasione venne introdotta la possibilit\u00e0 di indossare le scarpette chiodate.\nGrazie al barone francese Pierre de Coubertin, nel 1896 si tenne ad Atene la prima edizione dei Giochi olimpici moderni.\nLe gare allora pi\u00f9 popolari erano i 100 metri piani e la prova di fondo, che si correva sulla distanza di 36\u00a0km. Si ebbe anche la distinzione tra atletica leggera e atletica pesante.\nPer quanto riguarda l'Italia, l'atletica leggera nacque alla fine dell'ottocento come attivit\u00e0 podistica. Nel 1910 anche le gare di salto e di lancio (che erano ancora sotto il controllo della Federazione Ginnastica), iniziarono ad essere disciplinate dalla \"Federazione italiana degli sports atletici\" (che divenne Federazione Italiana di Atletica Leggera nel 1926), la quale venne riconosciuta dal CIO nel 1915.\nLa rinascita dei Giochi olimpici diede un ulteriore incremento alla ripresa dell'atletica leggera: da allora essa ha guadagnato popolarit\u00e0, evolvendosi col moltiplicarsi e l'affinarsi delle tecniche e con l'aumento del numero dei praticanti; aumento determinato anche da un fatto nuovo per l'atletica, cio\u00e8 la partecipazione femminile alle gare (nel 1921, venne costituita la \"F\u00e9d\u00e9ration sportive f\u00e9minine\") dopo secoli di esclusione quasi assoluta dalla vita sportiva. Attualmente l'atletica leggera \u00e8 una delle discipline principali ai Giochi olimpici.\nDiscipline.\nGare di lunghezza insolita (ad esempio i 300 m) sono corse molto di rado. Con l'eccezione della corsa sul miglio, tutte le corse si svolgono su distanze calcolate in metri.\nUomini e donne competono in gare separate, ma il programma delle donne \u00e8, in generale, identico a quello degli uomini. Le uniche differenze sono costituite dall'altezza degli ostacoli e delle siepi (che \u00e8 pi\u00f9 bassa per le donne), dal peso degli attrezzi per i lanci (che \u00e8 inferiore) e dal numero di discipline presenti nelle prove multiple, dieci (ovvero decathlon) per gli uomini, sette (eptathlon) per le donne. Dal 2004 \u00e8 stato inserito il decathlon femminile nell'elenco ufficiale delle prove multiple ratificate dalla World Athletics.\nCorse su pista.\nInclude tutte quelle specialit\u00e0 che prevedono una corsa con o senza ostacoli che si svolge interamente in pista:\nMaratona e gare derivate.\nGare condotte su strada, a volte con finale su pista. Distanze comuni sono la mezza maratona (21,097\u00a0km), la maratona,(42,195\u00a0km) oppure l'ultramaratona, con distanze superiori ai 42,195\u00a0km. Queste gare, considerate di fondo, possono svolgersi su circuito o anche avere il punto di arrivo diverso da quello di partenza.\nMarcia.\nLa marcia \u00e8 la forma competitiva del camminare, spinto alla massima velocit\u00e0 compatibile con l'obbligo di mantenere sempre un piede a contatto con il terreno e l'arto di appoggio completamente esteso. Le gare si svolgono solitamente su strada, con percorsi da 3 fino a 50\u00a0km. Nelle manifestazioni internazionali seniores le gare di marcia previste sono di 20\u00a0km e 50\u00a0km, sia per gli uomini che per le donne.\nFederazioni.\nLa World Athletics, fondata nel 1912 come \"International Amateur Athletics Federation\" e successivamente denominata \"International Association of Athletics Federations\", \u00e8 l'organizzazione che regola l'atletica leggera a livello mondiale. Esistono poi federazioni continentali affiliate alla World Athletics; a queste sono affiliate numerose federazioni nazionali o confederazioni, come la Federazione Italiana di Atletica Leggera per l'Italia.\nStadi.\nIn atletica leggera esistono due tipi di manifestazioni su pista: le gare outdoor e le gare indoor. Di conseguenza esistono due tipologie di stadi, ovvero le piste classiche, sprovviste di coperture e che consistono in un anello di 400 metri, e le piste indoor, completamente coperte e lunghe solo 200 metri.\nCategorie.\nLa FIDAL riconosce le seguenti categorie (seniores, under 20 e under 18 sono riconosciute anche dalla World Athletics):\nDoping.\nNell'atletica leggera, come in tutti gli sport, \u00e8 severamente vietato il ricorso a sostanze dopanti con lo scopo di aumentare artificialmente il rendimento fisico e le prestazioni dell'atleta, sia a livello nazionale che a livello globale. La World Athletics si appoggia all'Agenzia mondiale antidoping (tra le altre misure antidoping) per prevenire l'uso di tali sostanze. Questo perch\u00e9, oltre ad essere spesso dannose alla salute, pratiche quali il doping del sangue e l'uso di steroidi anabolizzanti, ormoni peptidici, stimolanti o diuretici possono dare un vantaggio agli atleti che ne fanno uso, compromettendo cos\u00ec la correttezza sportiva."}
{"id": "397", "revid": "6923", "url": "https://it.wikipedia.org/wiki?curid=397", "title": "Automobilismo", "text": "L'automobilismo \u00e8 uno sport, consistente nel gareggiare con un'automobile da corsa - realizzata secondo uno specifico regolamento tecnico che varia in base alla competizione - entro un percorso chiuso alla normale circolazione (autodromo oppure tracciato stradale).\nDescrizione.\nCiascuna vettura \u00e8 gestita da una squadra motoristica, composta di ingegneri e meccanici e con un coordinatore a capo; l'atleta che conduce il veicolo \u00e8 detto \"pilota\".\nL'obiettivo di tale sport \u00e8 percorrere il tracciato di gara (in base ad un determinato numero di giri oppure di km) impiegando un tempo minore rispetto agli avversari. I campionati di automobilismo sono, generalmente, basati su pi\u00f9 gare che si disputano in tracciati differenti: ogni corsa attribuisce, in base al piazzamento del traguardo, punti ai singoli piloti ed alle rispettive squadre. Alla conclusione del campionato, il pilota e la squadra che hanno totalizzato il maggior numero di punti si aggiudicano il titolo.\nNello specifico i titoli pi\u00f9 prestigiosi sono quelli messi in palio nei Campionato del Mondo organizzati dalla Federazione Internazionale dell'Automobile (FIA). Ogni specialit\u00e0 automobilistica, differenziata da un'altra in base alla tipologia di vetture utilizzate, al numero di piloti che si possono alternare alla guida di uno stesso esemplare, alla distanza ed al fondo stradale (asfaltato, sterrato o neve) su cui la competizione si sviluppa, gode di un proprio Campionato del Mondo. Nel caso delle monoposto la massima espressione \u00e8 il Campionato del Mondo di Formula Uno, delle Sport Prototipo e delle Gran Turismo il Campionato del Mondo Endurance FIA, delle Turismo la Coppa del Mondo Turismo e delle vetture da rally il Campionato del Mondo Rally.\nPer le case automobilistiche questo sport ha sempre rappresentato un ottimo campo di ricerca tecnologica. Sono infatti innumerevoli le innovazioni progettate e sviluppate sulle automobili da corsa che successivamente sono state adottate su quelle stradali, contribuendo a migliorarne le prestazioni velocistiche, l'efficienza e la sicurezza.\nDa sottolineare che all'automobilismo \u00e8 connaturato il pericolo di incidenti, provocati da guasti meccanici o errori di pilotaggio, con esiti a volte mortali per i piloti, i commissari di percorso, i meccanici e in certe circostanze anche per gli spettatori. Col passare degli anni per\u00f2 l'incremento del livello di sicurezza ha limitato gli eventi luttuosi.\nStoria.\nGli inizi.\nIl primo evento agonistico automobilistico risale al 16 luglio 1878, quando due veicoli a vapore si sfidarono in una corsa di circa 201 miglia organizzata lungo le strade tra Green Bay e Madison, nello stato del Wisconsin (Stati Uniti d'America): per la cronaca la vittoria a poco meno di 10 chilometri orari di media arrise a Frank A. Shomer e Hans M. Farrand che guidavano un veicolo chiamato Oshkosh.\nNel 1894 si svolse in Francia la prima competizione automobilistica propriamente detta, organizzata dal giornale di Parigi \"Le Petit Journal\" sul tratto stradale Parigi-Rouen, che vide affrontarsi le De Dion-Bouton, le Panhard-Levassor, le Peugeot e le \"Benz &amp; Cie.\" di Karl Benz.\nNel 1895 ci fu la \"Parigi-Bordeaux\", vinta da \u00c9mile Levassor, mentre in quello stesso 1895 venne indetta la prima corsa italiana (18 maggio, Torino-Asti-Torino). Anche la prima vera corsa americana \u00e8 ascrivibile al 1895 ed ebbe luogo il 2 novembre, da Chicago a Waukegan e ritorno, per un totale di circa 92 miglia (148 chilometri): si impose la Mueller-Benz guidata da Oscar B.Mueller.\nIl 1\u00ba maggio 1898 si verific\u00f2 il primo incidente mortale nella storia dell'automobilismo sportivo, durante la Corsa del P\u00e9rigueux. Nei fatti, il marchese Renaud de Montaignac de Chauvance, in gara con la sua Landry et Beyroux, urta la Benz Parisienne di De Montariol, tentando un sorpasso. Entrambe le vetture finirono nella scarpata laterale alla strada. De Montariol rimase illeso, mentre de Montaignac sub\u00ec gravi ferite e mor\u00ec tre ore dopo il sinistro.\nLa prima competizione automobilistica veramente \"internazionale\" fu la Gordon Bennett Cup, organizzata dal 1900 al 1905.\nL'ACF, la Federazione Francese dell'automobilismo, organizz\u00f2 diverse corse, con partenza a Parigi e arrivo in diverse citt\u00e0 transalpine o europee fino al 1903, quando per un incidente mortale mor\u00ec, vicino ad Angouleme durante la \"Parigi-Madrid\", Marcel Renault. Altri 8 incidenti mortali convinsero il governo francese a vietare le corse automobilistiche.\nNel 1906, nacquero la Targa Florio (93 Miglia sulle strade siciliane) e, nella cittadina di Le Mans, il primo vero Gran Premio. 32 sfidanti gareggiarono in un lunghissimo circuito di 105\u00a0km per due giorni, percorrendo in media 6 giri al giorno. I 1260\u00a0km di corsa furono completati per primo dall'ungherese Ferenc Szisz su una Renault.\nNella stessa cittadina francese dal 1923 si svolge anche una delle manifestazioni automobilistiche pi\u00f9 conosciute, la 24 Ore di Le Mans.\nNel 1907, nacque la corsa sul circuito tedesco del \"Kaiserpreis\" (75 Miglia sulla catena del Taunus) e il GP francese del \"Dieppe\" (48 miglia di circuito).\nIl primo \"Ovale\" fu costruito in Inghilterra a Brooklands nel 1907, il secondo, ben pi\u00f9 famoso, ad Indianapolis nel 1909, dove nel 1911 nacque la \"500 Miglia di Indianapolis\" che si corre ancora nel ventunesimo secolo.\n1910-1939.\nL'Italia fu il secondo paese a chiamare la corsa \"Gran Premio\": la prima edizione si disput\u00f2 nel 1921. Nel 1924 si aggregarono anche Belgio e Spagna.\nNel 1922 fu costruito il circuito permanente di Monza, il terzo al mondo e il primo nell'Europa continentale; risale invece al 1927 un'altra pista leggendaria, quella del N\u00fcrburgring.\nNegli anni trenta si deline\u00f2 in misura definitiva la differenziazione tra auto da Gran Premio e macchine Sport, con le varie case automobilistiche come Alfa Romeo, Auto Union, Bugatti e Mercedes-Benz che costruirono vetture da 600 cavalli. Il peso massimo era di 750\u00a0kg, limite in vigore dal 1934 al 1937.\nUn vero e proprio Campionato del Mondo per macchine da Gran Premio che premiava solo le Case fu organizzato per tre stagioni dal 1925 al 1927 e vide l'affermazione, in successione, di Alfa Romeo ('25), Bugatti ('26) e Delage ('27).\nNel 1931 e 1932 fu istituito un Campionato Internazionale che il primo anno premi\u00f2 Minoia (Alfa) e successivamente Nuvolari (anche lui su Alfa).\nNel Gran Premio di Monaco del 1933, per la prima volta nella storia, la griglia di partenza fu determinata dai tempi di qualificazione. Le squadre gi\u00e0 da anni erano differenziate dal colore della propria nazione:\nIl Predominio delle vittorie fino agli anni venti era dei costruttori francesi (Bugatti, Delage), ma con l'arrivo delle case italiane come Alfa Romeo e Maserati le cose iniziarono a cambiare, impossessandosi esse del dominio completo sul panorama automobilistico.\nNegli anni trenta, il Partito Nazista stanzi\u00f2 consistenti somme a favore delle case tedesche (Mercedes e Auto Union), per cercare di vincere le corse ed aumentare inoltre il prestigio del \"III Reich\", cosa che riusc\u00ec, giacch\u00e9 quelle case dominarono le corse dal 1934 al 1939.\nNel 1935 nacque il primo \"Campionato Europeo Grand Prix\" per piloti, dove i migliori corridori si affrontavano in alcuni Gran Premi Europei. Questa competizione dur\u00f2 fino al 1939, anno dell'inizio della seconda guerra mondiale, e fu sempre dominato da piloti e vetture tedesche.\nDal 1950 in poi.\nA Parigi nel 1949, la Federazione Internazionale (successivamente diventata la FIA) organizz\u00f2 il primo Campionato del Mondo di Formula 1 per l'anno successivo. Fu instaurato un sistema di punti per le sette gare del Mondiale, che racchiudeva anche la \"500 Miglia di Indianapolis\".\nIl primo Gp di Formula 1 fu svolto nel circuito inglese di Silverstone il 13 maggio. Quel Mondiale lo vincer\u00e0 Nino Farina con l'Alfa Romeo.\nDa allora sono nate tantissime categorie di corse automobilistiche: quelle a \"ruote scoperte\" (che sono conosciute come vetture di Formula) e quelle a \"ruote coperte\" (come le vetture Sport Prototipo, GT, Turismo e da Rally).\nDalla F1 sono nate la Champ Car e la Formula Indy negli Stati Uniti d'America, le categorie minori come la Formula 2 (ex Formula 3000, da cui sono usciti tantissimi talenti), la Formula 3 (dove Michael Schumacher e Mika H\u00e4kkinen si davano battaglia nella loro adolescenza), la Formula Renault, la Formula Nippon, la Atlantic Championship, il karting (la categoria base per tutti i piloti) e la nuovissima Formula E, campionato elettrico all'attivo dal 2014.\nTra le \"ruote coperte\", oltre al Rally, il Granturismo si \u00e8 evoluto con le gare GT3 come Intercontinental GT Challenge e GT World Challenge e le categorie GTE del Campionato del mondo endurance e dell'IMSA, mentre precedentemente la serie di riferimento \u00e8 stata il FIA GT nella quale correvano le GT1 e le GT2. Tra i prototipi i massimi campionati sono il Campionato del mondo endurance (erede del defunto Campionato del mondo sportprototipi) e l'IMSA. Il turismo si \u00e8 invece evoluto nel WTCC (successivamente divenuto WTCR), il Deutsche Tourenwagen Masters (Campionato Tedesco di altissimo livello).\nTipi di competizioni.\nLe competizioni automobilistiche si dividono in due tipi:\nSi possono inoltre suddividere in base al tipo di percorso:\nI campionati pi\u00f9 famosi e seguiti sono Formula 1, Rally, il Mondiale Endurance e i campionati americani (NASCAR, Indycar, Imsa)."}
{"id": "398", "revid": "396099", "url": "https://it.wikipedia.org/wiki?curid=398", "title": "Autoecologia", "text": "Lautoecologia studia i rapporti ecologici intrattenuti da una specie vivente con il suo ambiente.\nParticolarmente complessi sono i rapporti tra organismi, che includono:\nTali rapporti tra organismi non sono mutuamente esclusivi.\nL'insieme dei rapporti ecologici intrattenuti da una popolazione determinano la sua nicchia ecologica, ossia il ruolo che la popolazione svolge in quell'ecosistema.\nDue popolazioni non possono occupare stabilmente la stessa nicchia ecologica nello stesso ecosistema, in quanto la competizione tra le due sarebbe troppo forte (principio di esclusione di Gause).\nQuando ci\u00f2 si verifica, la situazione si pu\u00f2 evolvere con l'estinzione della popolazione meno efficiente nell'occupare quella nicchia, o con la formazione di due nicchie ecologiche abbastanza differenziate da limitare la competizione interspecifica."}
{"id": "403", "revid": "1652635", "url": "https://it.wikipedia.org/wiki?curid=403", "title": "Acidi nucleici", "text": "Gli acidi nucleici (come DNA e RNA) sono macromolecole \"aperiodiche\" a debole reazione acida deputate alla conservazione e al trasporto dell'informazione genetica. Gli acidi nucleici sono macromolecole polimeriche lineari le cui unit\u00e0 ripetitive sono i nucleotidi. Questi ultimi sono formati da uno zucchero, una base azotata e alcuni gruppi fosfati. Gli acidi nucleici vengono prodotti a partire dai nucleotidi per disidratazione (cio\u00e8 attraverso polimerizzazione per condensazione). Negli organismi viventi sono riscontrabili due tipi di acidi nucleici: DNA e RNA.\nI legami tra i tre gruppi che formano un nucleotide sono un legame fosfodiesterico tra il carbonio 3' e il gruppo fosfato, un legame tra il gruppo fosfato e il carbonio 5' del nucleotide seguente. La base azotata \u00e8 esterna allo scheletro formato dagli altri due gruppi e si dice che \"si affacci\" all'interno della catena.\nStoria.\nLa ricerca sulla struttura degli acidi nucleici ebbe inizi pi\u00f9 lenti di quella sulle proteine, soprattutto perch\u00e9 gli acidi nucleici non si trovano, come invece alcune proteine fibrose, in uno stato relativamente puro. Il loro nome li definisce come contenuti nel nucleo delle cellule. Furono trovati abbondanti dapprima nel lievito e poi nel timo, ghiandola endocrina attiva fino all'adolescenza. Il fatto che assorbivano luce ultravioletta e assumevano certi colori rivel\u00f2 la loro presenza in vaste quantit\u00e0 nei cromosomi, gi\u00e0 noti per essere associati alle trasformazioni genetiche e alla riproduzione. Chimicamente, sono polimeri di unit\u00e0 di base dette nucleotidi, formati da una base azotate (purinica o pirimidinica) legata a uno zucchero pentoso (ribosio nell'acido ribonucleico, RNA, desossiribosio, nell'acido desossiribonucleico, DNA) e a un gruppo fosfato che fa da ponte tra i pentosi di due nucleotidi successivi.\nIl loro difficile studio strutturale fu incominciato nel 1932 da W. T. Astbury, dopo che erano stati isolati e dopo che si era trovato che potevano essere dissolti in un liquido glutinoso, che poteva essere ridotto in filamenti rivelando una struttura polimerica fibrosa. Astbury dimostr\u00f2 che i quattro nucleotidi \u2013 le purine, adenina e guanina, e le pirimidine, citosina e timina (uracile nel RNA) \u2013 si disponevano come monete ad angolo retto rispetto all'asse del filo. S. Furberg dimostr\u00f2 che il cerchio delle molecole di zucchero era sistemato ad angolo retto in modo da poter essere raggiunto attraverso gli zuccheri dai fosfati per formare un polimero. Le analisi chimiche di E. Chargaff dimostrarono che il numero di purine e pirimidine era esattamente equilibrato.\nF. H. C. Crick e Watson enunciarono la loro famosa ipotesi secondo la quale l'organizzazione non \u00e8 a elica singola ma doppia, dato che la purina di una catena si unisce con la pirimidina in un unico avvolgimento con essa. Wilkins e Rosalind Franklin fecero in seguito una verifica analizzandole con i raggi X. Sebbene un acido nucleico contenga generalmente tutti e quattro i nucleotidi, il loro ordine preciso \u00e8 quello che costituisce la caratteristica di ogni specifico acido nucleico ed \u00e8 trasmesso quasi automaticamente quando una nuova ma identica molecola di acido nucleico viene deposta sull'elica della vecchia. Il panorama di questa struttura molecolare degli acidi nucleici contiene tutto quanto \u00e8 necessario, in linea di principio, per permettere che un nastro, il quale porti e trasmetta informazioni, possa essere costruito nella parte pi\u00f9 interna di ogni cellula o particella virale.\nDNA e RNA.\nNegli organismi viventi si trovano due tipi di acidi nucleici:\nTutti gli organismi contengono acidi nucleici sotto forma di DNA e RNA.\nIl DNA \u00e8 il depositario dell'informazione genetica che viene trascritta\u00a0\u2013 ossia copiata \u2013 in molecole di RNA. L'RNA decodifica le informazioni presenti nel DNA e con queste ultime vengono utilizzate per sintetizzare le specifiche proteine.\nLo zucchero dell'RNA \u00e8 il ribosio; quello del DNA \u00e8 il deossiribosio o desossiribosio, che si differenziano in quanto il desossiribosio ha un atomo di ossigeno in meno rispetto al ribosio.\nIn entrambe le sostanze vi sono due tipi di basi azotate:\nLe basi azotate che costituiscono il DNA sono adenina (A), guanina (G), citosina (C) e timina (T). Le basi azotate che costituiscono l'RNA sono adenina (A), guanina (G), citosina (C) e uracile (U). La doppia elica di DNA accoppia una pirimidina e una purina, l'adenina si accoppia con la timina e la citosina con la guanina. L'RNA (anche se singola catena) accoppia durante le trasmissioni e le traduzioni l'adenina all'uracile (la timina non \u00e8 presente nell'RNA) e la citosina alla guanina.\nNei batteri e nelle cellule di organismi superiori, sono presenti entrambi; alcuni virus possiedono solo l'RNA (ad esempio quello della poliomielite o quello dell'AIDS); altri solo il DNA. Negli eucarioti, il DNA si trova nel nucleo e nel mitocondrio, mentre l'RNA si trova nel nucleo, ma soprattutto nel citoplasma. Al DNA spetta il mantenimento dei caratteri ereditari, mentre all'RNA spettano altre mansioni, quale la trasmissione delle informazioni contenute nel DNA verso i siti di sintesi proteica.\nRNA e DNA sono molecole molto complesse: \u00e8 quindi probabile che risultino dall'evoluzione di molecole esistenti precedentemente. Sebbene i loro antenati siano scomparsi dalle attuali forme viventi, sono stati creati in laboratorio diversi acidi nucleici sintetici che possiedono, ad esempio, altri zuccheri come scheletro della molecola. Un acido nucleico particolarmente interessante per queste ipotesi \u00e8 il TNA (\"acido treofuranosilnucleico\").\nFormazione.\nAnnealing.\nCon il termine \"annealing\" (appaiamento), si intende la formazione di un acido nucleico a doppio filamento partendo da due molecole a singola elica. Il termine \u00e8 entrato nel gergo tecnico di laboratorio per indicare l'appaiamento di un primer o di una sonda di DNA a una catena a singola elica di DNA durante una reazione a catena della polimerasi."}
{"id": "404", "revid": "1718925", "url": "https://it.wikipedia.org/wiki?curid=404", "title": "Adulto", "text": "Un adulto (dal latino \"adultu(m)\", participio di \"adolesc\u0115re\", 'crescere', da \"al\u0115re\", 'nutrire') \u00e8 un organismo pluricellulare che ha raggiunto la piena capacit\u00e0 riproduttiva.\nNell'essere umano.\nCon riferimento all'essere umano il termine \u00e8 di non facile definizione, assumendo significati assai diversi nei diversi contesti argomentativi e disciplinari. Se infatti con questa parola si intende sempre e comunque alludere al raggiungimento di un certo grado di maturit\u00e0, \u00e8 il concetto di maturit\u00e0 stesso che cambia a seconda del contesto di riferimento.\nL'et\u00e0 adulta determina socialmente l'associazione al maschio il termine di uomo ed alla femmina il termine di donna per sottolineare la piena maturit\u00e0 raggiunta al compimento dell'et\u00e0 giovane.\nIn biologia.\nIn biologia un soggetto \u00e8 considerato adulto quando ha raggiunto, appunto, la capacit\u00e0 riproduttiva. Ci\u00f2 si verifica nell'uomo con la manifestazione dei caratteri sessuali secondari e l'accrescimento di quelli primari, il che avviene di norma entro i 12-13 anni negli individui di sesso femminile ed entro i 14-15 in quelli di sesso maschile, sebbene tali limiti sono solo orientativi dal momento che il processo di crescita \u00e8 influenzato da numerosi fattori, climatici, ambientali, legati alla maggiore o minore attivit\u00e0 fisica e all'alimentazione e, secondo alcuni studiosi, anche psico-somatici.\nNel diritto.\nNel diritto civile un soggetto \u00e8 considerato adulto quando ha raggiunto la maggiore et\u00e0, che va dai 16 anni circa (in alcuni paesi anche prima) ai 21 anni a seconda dell'ordinamento giuridico di riferimento della nazione (in alcuni ordinamenti varia a seconda del sesso, in altri, poco strutturati, \u00e8 legata proprio alla manifestazione dei caratteri sessuali secondari e, in alcuni casi, a riti d'iniziazione). Con la maggiore et\u00e0 o l'emancipazione, nelle tradizioni giuridiche continentali (di diritto positivo), si acquisisce la capacit\u00e0 di agire, ovverosia di compiere atti giuridicamente validi, esercitando autonomamente diritti reali (diritti di cui si \u00e8 titolari, in astratto, sin dalla nascita, soltanto che li si pu\u00f2 esercitare solo mediante rappresentanza di chi esercita la potest\u00e0 o del giudice tutelare) e compiere negozi giuridici unilaterali (come le disposizioni testamentarie).\nIn psicologia.\nIn psicologia un individuo \u00e8 considerato adulto quando si ritiene che abbia raggiunto il completo sviluppo non solo sessuale o in generale fisico ma anche psichico, pertanto l'et\u00e0 adulta si colloca posteriormente all'adolescenza, un periodo di crescita caratteristico della specie umana, di tipo essenzialmente sociale e la cui durata \u00e8 influenzata dal contesto, sia a livello micro che a livello macro, tant'\u00e8 che oggi psicologi e sociologi parlano di una vera e propria dilatazione dell'adolescenza, nell'uno e nell'altro senso: mentre tradizionalmente essa veniva ricompresa nella fascia tra i 13 e i 19 anni, oggi si ritiene cominci addirittura prima della pubert\u00e0 a causa degli stimoli determinati dai processi di mediazione simbolica, e che duri per molto pi\u00f9 tempo rispetto al passato a causa sia di fattori sociali (difficolt\u00e0 di rendersi indipendenti economicamente al fine di affrancarsi dalla famiglia d'origine, fuoriuscita dalla famiglia d'origine senza creare parallelamente un nuovo nucleo familiare) sia di problematiche soggettive diffuse e almeno in parte determinate dai fattori sociali stessi (mancanza del senso di responsabilit\u00e0, difficolt\u00e0 all'autorealizzazione, incertezza verso il futuro, proroga degli stili di vita e dei comportamenti di consumo acquisiti durante la fascia tradizionalmente considerata adolescenziale).\nNella medicina.\nIn medicina solitamente si fa collocare la fase adulta con l'arresto della crescita, che pu\u00f2 collocarsi, secondo le ultime attendibili ricerche, nella femmina intorno ai 18 anni, nel maschio intorno ai 20. L'accrescimento, infatti, prosegue dopo la maturazione sessuale e coinvolge soprattutto la struttura ossea. In alcuni individui di sesso maschile, inoltre, anche molti anni dopo la pubert\u00e0 compaiono peli sul petto o sulle gambe, senza che ci\u00f2 rappresenti un ritardo nello sviluppo, avendo questi raggiunto la piena maturit\u00e0 sessuale, in senso tecnico, durante l'et\u00e0 considerata normale. Con il termine del processo di accrescimento inizia la fase di degradazione cellulare, detta di invecchiamento."}
{"id": "405", "revid": "18793", "url": "https://it.wikipedia.org/wiki?curid=405", "title": "Afelio", "text": "In astronomia, l'afelio (, da \u03b1\u03c0\u03cc, \"ap\u00f3\", \"lontano\" e \u03ae\u03bb\u03b9\u03bf\u03c2, \"\u00e9lios\", \"sole\") \u00e8 il punto di massima distanza di un corpo del sistema solare (pianeta, asteroide, cometa, satellite artificiale, ecc.) dal Sole.\nDescrizione.\nA seconda dell'eccentricit\u00e0 dell'orbita, la massima distanza corpo-sole e quella minima possono essere pi\u00f9 o meno differenti dalla distanza media.\nPer analogia, viene cos\u00ec chiamato anche l'analogo punto di massima distanza per un pianeta o una stella orbitanti attorno a una stella diversa dal Sole, anche se in tal caso si dovrebbe usare il termine \"apoastro\". Nel caso di un corpo orbitante attorno alla Terra si usa \"apogeo\".\nIl punto di minima distanza \u00e8 invece chiamato perielio. La linea immaginaria che unisce afelio e perielio \u00e8 detta linea degli apsidi.\nLa posizione angolare dell'afelio sull'orbita dei vari pianeti \u00e8 quasi fissa: si sposta molto lentamente (di alcune decine o centinaia di secondi d'arco al secolo), a causa dell'interazione gravitazionale con gli altri pianeti. Questo effetto si chiama precessione anomalistica (o precessione del perielio). \nLa velocit\u00e0 precessionale di Mercurio \u00e8 per\u00f2 significativamente maggiore di quella calcolata teoricamente in base alle leggi di Newton. Questa differenza fu spiegata da Albert Einstein come un effetto della teoria della relativit\u00e0 generale: ci\u00f2 rappresent\u00f2 una delle prime conferme sperimentali di questa teoria.\nAfelio della Terra.\nLa Terra raggiunge il proprio afelio tra il 3 e il 7 luglio (per la data e l'ora esatta di ogni anno, si veda la tabella a fianco), quindi circa 2 settimane dopo il solstizio d'estate (che d\u00e0 inizio all'estate nell'emisfero boreale della terra).\nLa distanza della Terra dal Sole in questo punto \u00e8 di 152,1 milioni di km (2,5 milioni di km pi\u00f9 della sua distanza media)."}
{"id": "407", "revid": "767487", "url": "https://it.wikipedia.org/wiki?curid=407", "title": "Accattone", "text": "Accattone \u00e8 un film del 1961 scritto e diretto da Pier Paolo Pasolini. Opera che segna il suo esordio alla regia, \"Accattone\" pu\u00f2 essere considerato la trasposizione cinematografica dei suoi precedenti lavori letterari. In questa pellicola insegue una sua idea di narrazione epica e tragica.\nIl film \u00e8 stato selezionato tra i 100 film italiani da salvare.\nTrama.\n\"Accattone\" \u00e8 il soprannome di Vittorio Cataldi, un sottoproletario romano il cui stile di vita \u00e8 improntato al \"sopravvivere\" giorno per giorno. Accattone si fa mantenere da una prostituta, Maddalena, \"sottratta\" a un napoletano finito in carcere. L'uomo evita la vendetta degli amici del carcerato, incolpando Maddalena di tutto e abbandonandola. Maddalena, malmenata senza piet\u00e0 dagli amici del napoletano, finisce in carcere: anzich\u00e9 i napoletani, ella accusa della violenza una banda di altri ragazzi. Accattone, rimasto senza soldi, conosce la fame. Un giorno incontra Stella, una ragazza ingenua che porta sulla strada della prostituzione. Innamoratosi di Stella, Accattone la toglie dalla strada e si cerca un lavoro onesto, che tuttavia soffre terribilmente: la via verso la \"redenzione\" \u00e8 molto breve e cos\u00ec ben presto Accattone torna a rubare. Dopo un piccolo furto s'imbatte nella polizia: nel fuggire Accattone cade in motocicletta e muore, compiendo cos\u00ec il destino che pesa su di lui sin dall'inizio. \"Ora sto bene\", sono le sue ultime parole, con cui si chiude il film.\nProduzione.\nIl film \u00e8 una metafora di quella parte di Italia costituita dal sottoproletariato che vive nelle periferie delle grandi citt\u00e0 senza alcuna speranza per un miglioramento della propria condizione, a cui non resta che la morte come via di uscita da una condizione disperante.\nIl film doveva essere prodotto da Federico Fellini, che tuttavia si tir\u00f2 indietro all'ultimo momento, preoccupato dall'imperizia di Pasolini con le tecnicit\u00e0 del mezzo, a cui si avvicina per la prima volta con questo progetto. Il film sar\u00e0 quindi prodotto da Alfredo Bini.\nLe riprese del film furono effettuate tra l'aprile e il luglio 1961.\nLa scelta di utilizzare in massima parte attori non-professionisti esprime la convinzione di Pasolini che essi non sono \"rappresentabili\" da nessun altro che da essi stessi in quanto soggetti incontaminati, puri, privi delle sovrastrutture imposte dalla societ\u00e0.\nPer girare gli esterni, la piccola troupe (composta, tra gli altri, dal giovane Bernardo Bertolucci in veste di aiuto regista) si spostava nei luoghi simbolo della periferia romana: via Casilina, via Portuense, via Appia Antica, via Tiburtina, via Baccina, Ponte Sant'Angelo, Acqua Santa, via Manuzio, Ponte Testaccio, il Pigneto, borgata Gordiani, Centocelle, la Marranella e Subiaco (il cimitero).\nIl costo approssimativo del film si aggir\u00f2 intorno ai cinquanta milioni, quanto un \"film di serie B\" di quegli anni.\nDistribuzione.\nPresentato alla 22\u00aa Mostra internazionale d'arte cinematografica di Venezia il 31 agosto 1961, il film di Pasolini ricevette dure contestazioni. Alla \"prima\" del film al cinema Barberini a Roma, un gruppo di giovani neofascisti cerc\u00f2 di impedire la proiezione, lanciando bottiglie d'inchiostro contro lo schermo, bombette di carta e finocchi tra il pubblico. Ci furono colluttazioni e la visione del film fu sospesa per quasi un'ora.\nLa pellicola usc\u00ec nelle sale il 22 novembre 1961. Il film sar\u00e0 bloccato in sede di censura dal sottosegretario al Ministero del Turismo e Spettacolo Renzo Helfer e ritirato da tutte le sale italiane.\nNel 1962 viene presentato al Festival Internazionale del cinema di Karlovy Vary (Cecoslovacchia) e vince il Primo premio per la regia.\nDoppiaggio.\nLa voce di Franco Citti \u00e8 in realt\u00e0 quella dell'attore Paolo Ferrari, scelto da Pasolini, che segu\u00ec personalmente il doppiaggio del film.\nPromozione.\nLa realizzazione dei manifesti del film, per l'Italia fu affidata al pittore cartellonista Sandro Symeoni.\nControversie.\nNel 1962, l'avvocato e politico democristiano Salvatore Pagliuca fece causa a Pasolini e alla societ\u00e0 Arco film perch\u00e9 nel film un criminale aveva il suo stesso nome, chiedendo il risarcimento dei danni morali e l'eliminazione del suo nome, ottenendo il risarcimento dei soli danni materiali. Pasolini citer\u00e0 il politico nella poesia \"Poeta delle Ceneri\"."}
{"id": "409", "revid": "121967792", "url": "https://it.wikipedia.org/wiki?curid=409", "title": "Alfredo Binda", "text": "Ciclista completo, considerato uno dei pi\u00f9 forti di sempre, fu definito \"\"l'Imbattibile\" per le numerose vittorie e \"Il signore delle Montagne\"\" per lo stile con cui affrontava le salite pi\u00f9 difficili. Professionista dal 1922 al 1936, vinse cinque edizioni del Giro d'Italia, tre campionati del mondo su strada, quattro Giri di Lombardia, due Milano-Sanremo (nel 1929 e nel 1931) e quattro Campionati nazionali su strada.\nDurante la carriera si misur\u00f2 con altri campioni del periodo come Costante Girardengo prima e Learco Guerra poi. Dopo il ritiro dalle corse fu per dodici anni Commissario tecnico della Nazionale italiana, guidando Fausto Coppi e Gino Bartali al Tour de France e ai campionati del mondo.\nCarriera.\nDecimo di quattordici figli di un piccolo imprenditore edile, si trasfer\u00ec a Nizza subito dopo la guerra con il fratello maggiore Piero per lavorare come stuccatore presso uno zio materno. A Nizza inizi\u00f2 l'attivit\u00e0 ciclistica, cogliendo subito numerosi successi; rimase in Francia fino al 1924, quando aveva gi\u00e0 vinto 30 corse. Proprio nell'autunno 1924, dopo essere tornato in bicicletta da Nizza a Milano, partecip\u00f2 alla sua prima importante corsa in Italia, il Giro di Lombardia, concludendo quarto.\nNel 1925 pass\u00f2 alla Legnano, la squadra con cui rimase per tutta la carriera e con cui vinse cinque edizioni del Giro d'Italia (1925, 1927, 1928, 1929 e 1933), record assoluto condiviso con Fausto Coppi ed Eddy Merckx. Nell'arco della carriera conquist\u00f2 complessivamente 41 tappe al Giro, record mantenuto fino al 2003, quando fu superato da Mario Cipollini. In tutto rimase in testa alla classifica generale per 60 tappe. Nel 1927 vinse 12 delle 15 tappe del Giro e nel 1929 ben otto tappe consecutive: entrambi record imbattuti.\nA causa della sua manifesta superiorit\u00e0, nel 1930 fu pagato dagli organizzatori per non partecipare al Giro d'Italia, ottenendo 22.500 lire, una cifra corrispondente al premio per la vittoria finale e ad alcune vittorie di tappa, che oggi corrisponderebbe a poco pi\u00f9 di 15.000 \u20ac. Nel 1933 fu il vincitore della prima cronometro della storia del Giro: 62\u00a0km da Bologna a Ferrara.\nPartecip\u00f2 una sola volta al Tour de France, nel 1930 (anno della sua forzata rinuncia al Giro), vincendo due tappe pirenaiche consecutive, a Pau e a Luchon. Quando si stava avviando a dominare la corsa insieme al suo compagno di squadra Learco Guerra, un incidente meccanico (la rottura della sella) e forse dei dissidi con la federazione italiana, che ancora non gli aveva versato l'indennizzo promesso per non aver partecipato al Giro, lo spinsero ad abbandonare la corsa, anche per meglio preparare il campionato del mondo di Liegi, vinto poi trionfalmente davanti al rivale belga Georges Ronsse. Nel suo ricco \"palmar\u00e8s\" figurano tre campionati del mondo (1927, 1930, 1932, record), due Milano-Sanremo (1929, 1931), quattro Giri di Lombardia (1925, 1926, 1927, 1931) e quattro campionati italiani (1926, 1927, 1928, 1929); tra le altre gare nazionali, si impose in due Giri del Piemonte e due Giri di Toscana.\nLasci\u00f2 l'attivit\u00e0 nel 1936, dopo un incidente alla Milano-Sanremo che gli provoc\u00f2 la frattura del femore. Anche il fratello minore Albino fu un ciclista, compagno di Alfredo alla Legnano.\nNell'immediato dopoguerra Binda divent\u00f2 commissario tecnico della Nazionale italiana di ciclismo, ruolo che ricopr\u00ec per ben dodici anni, in cui accumul\u00f2 fama e successi degni della sua carriera da corridore: guid\u00f2 infatti le trionfali spedizioni alla \"Grande Boucle\" con Bartali nel 1948, Coppi nel 1949 e 1952, e Nencini nel 1960. Vinse inoltre i titoli mondiali su strada con Coppi a Lugano nel 1953 e con Baldini a Reims nel 1958. La sua riconosciuta abilit\u00e0 tecnica e diplomatica fu alla base dell'accordo fra Bartali e Coppi negli anni ruggenti della loro rivalit\u00e0.\nNel 1974 si corse la prima edizione del Trofeo Alfredo Binda-Comune di Cittiglio, corsa femminile che si svolge nei dintorni di Cittiglio; Binda mor\u00ec nel 1986 e le sue spoglie mortali oggi riposano nel cimitero del paese natale.\nNei media.\nNel 2006 la Rai ha prodotto una fiction in due puntate sulla vita di Gino Bartali, intitolata \"Gino Bartali - L'intramontabile\", dove Alfredo Binda \u00e8 stato interpretato dall'attore Rodolfo Corsato.\nNel film \"Fantozzi contro tutti\" il visconte Cobram interroga Fantozzi su chi fosse arrivato primo nella Milano-Sanremo del 1931, ma il protagonista risponde \"Carnera\" invece di \"Binda\"."}
