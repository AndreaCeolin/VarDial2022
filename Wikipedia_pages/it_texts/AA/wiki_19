{"id": "4462", "revid": "28057", "url": "https://it.wikipedia.org/wiki?curid=4462", "title": "Vilfredo Pareto", "text": "Con Gaetano Mosca fu tra i teorici della corrente politica dell'elitismo. Di grande versatilit\u00e0 mentale, Pareto \u00e8 stato tra le menti pi\u00f9 eclettiche vissute nella seconda met\u00e0 dell'Ottocento e all'inizio Novecento. Le sue capacit\u00e0 spaziavano dall'economia politica alla teoria dei giochi, all'ingegneria, alla matematica, alla statistica e alla filosofia.\nPareto ha assunto un ruolo determinante nel rafforzare con rigore scientifico e analitico i concetti cardine della teoria neoclassica elaborata da L\u00e9on Walras, Carl Menger e William Stanley Jevons nell'ambito delle scienze economiche, facendo s\u00ec che si affermasse rispetto alle altre in sviluppo o precedenti, e che dominasse come scuola incontrastata fino alla met\u00e0 del '900. Ancora oggi, i contributi di Pareto sono centrali e largamente discussi a livello internazionale in economia e in quasi tutti i campi applicativi di essa, come la matematica, la statistica e la teoria dei giochi.\nBiografia.\nNacque come Wilfried Fritz Pareto a Parigi da padre italiano, Raffaele Pareto (1812-1882), un ingegnere in esilio volontario per motivi politici appartenente a un'antica famiglia nobile genovese, e da madre francese, Marie M\u00e9tenier (1813-1889). Suo zio paterno era il celebre geologo Lorenzo Pareto (1800-1865). Rientr\u00f2 in Italia con la famiglia e si stabil\u00ec a Genova, nei primi anni cinquanta dell'Ottocento. Pareto frequent\u00f2 il Regio Istituto Tecnico e l'Universit\u00e0 a Torino, conseguendo il diploma di Scienze Matematiche presso l'Universit\u00e0 e laureandosi infine presso la Scuola di Applicazione per Ingegneri nel 1870, con una tesi sui \"Principi fondamentali della teoria della elasticit\u00e0 dei corpi solidi e ricerche sulla integrazione delle equazioni differenziali che ne definiscono l'equilibrio\". Dopo un periodo trascorso come ingegnere straordinario, a Firenze, presso la \"Societ\u00e0 anonima delle strade ferrate\", nel 1880 divenne direttore generale della Societ\u00e0 delle ferriere italiane, a San Giovanni Valdarno.\nIn questo stesso periodo frequent\u00f2 i circoli culturali fiorentini e, con articoli su riviste italiane ed europee, partecip\u00f2 intensamente al dibattito politico su posizioni liberiste e anti-protezionistiche. Nel 1880 e nel 1882 present\u00f2 la propria candidatura come deputato, prima nel collegio di Montevarchi, poi nel collegio Pistoia-Prato-San Marcello, ma non fu eletto. Intanto, coltiv\u00f2 i suoi interessi culturali, approfondendo l'economia, la sociologia, gli studi letterari classici. Nel 1889 spos\u00f2 la russa Alexandra Bakunin (non imparentata con l'anarchico rivoluzionario Michail Bakunin).\nNel 1890 conobbe il gi\u00e0 insigne economista Maffeo Pantaleoni, cui rest\u00f2 legato da sincera amicizia per il resto della sua vita. Anche grazie a Pantaleoni, nel 1894 fu nominato professore ordinario di economia politica all'Universit\u00e0 di Losanna, dove prima di lui aveva insegnato L\u00e9on Walras.\nLavor\u00f2 allo sviluppo e alla sistemazione della teoria dell'equilibrio economico tenendo, nel 1901, alcune conferenze a Parigi, invitato da Georges Sorel, con il quale fu in ottimi rapporti. In questo periodo fu abbandonato dalla moglie ed eredit\u00f2 una grossa fortuna da uno zio. Si leg\u00f2 \"more uxorio\" con Jeanne R\u00e9gis, una giovane parigina conosciuta tramite un'inserzione su un giornale. Intanto, diventava sempre pi\u00f9 vivo l'interesse per la teoria sociologica. Abbandon\u00f2 progressivamente l'insegnamento, anche per ragioni di salute, e si dedic\u00f2 alla redazione del \"Trattato di sociologia generale\". Nel 1910 Pareto pubblic\u00f2 \"Il mito virtuista e la letteratura immorale\", uno scritto mordace e satirico sul fenomeno Virtuista, nel quale l'autore demitizza in maniera irriverente tutte le razionalizzazioni degli uomini bigotti e ipocriti del suo tempo. Frattanto prosegu\u00ec l'attivit\u00e0 pubblicistica, che s'intensific\u00f2 dopo la pubblicazione del \"Trattato\", avvenuta nel 1916.\nFu in rapporti di amicizia con Benito Mussolini, che conobbe tra il 1902 e il 1904 quando l'ancora agitatore socialista era rifugiato in Svizzera e frequentava le lezioni dell'economista. Mussolini fece suoi i principi della \"filosofia della vita\" di Pareto, che considerer\u00e0 Mussolini \"un grande statista\". Nell'ottobre 1922 Pareto dalla Svizzera, con un acceso telegramma in cui diceva \"ora o mai pi\u00f9\", invi\u00f2 il proprio incoraggiamento a Benito Mussolini a dare il via alla Marcia su Roma e prendere il potere. Alla fine del 1922 accett\u00f2 l'invito fattogli da Benito Mussolini, diventato capo del governo, a rappresentare l'Italia nella commissione per la riduzione degli armamenti presso la Societ\u00e0 delle Nazioni. Il 1\u00ba marzo del 1923, su proposta del governo fascista, fu nominato Senatore del Regno. La nomina non pot\u00e9 essere portata a termine perch\u00e9 Pareto non consegn\u00f2 alla presidenza del Senato i documenti richiestigli. Il 19 giugno dello stesso anno, ottenuto il divorzio da Alexandra Bakunin, spos\u00f2 Jeanne R\u00e9gis dopo una convivenza ventennale.\nMor\u00ec il 19 agosto successivo e fu sepolto nel cimitero di C\u00e9ligny.\nNel corso della sua vita, oltre alle personalit\u00e0 gi\u00e0 menzionate, intrattenne rapporti d'amicizia e di scambi culturali, spesso polemici, con Galileo Ferraris, Ubaldino ed Emilia Peruzzi, Ernest Naville, Yves Guyot, Gustave de Molinari, Antonio De Viti De Marco, Domenico Comparetti, Augusto Franchetti, Arturo Linaker, Ernesto Teodoro Moneta, William Ewart Gladstone, Filippo Turati, Felice Cavallotti, James Bryce, Alfred de Foville, Francis Ysidro Edgeworth, Adrien Naville, Ettore Ciccotti, Arturo Labriola, Benedetto Croce, Luigi Einaudi, Giovanni Papini, Giovanni Vailati, Tullio Martello, Luigi Amoroso, Joseph Schumpeter, L. V. Furlan, Napoleone Colajanni, Gaetano Salvemini, Vittore Pansini, Olinto Barsanti, Robert Michels, Corrado Gini, Dino Grandi e Carlo Placci.\nIl resoconto giornalistico di una sua conferenza, tenuta nel giugno del 1891, sciolta d'autorit\u00e0 per l'intervento della polizia, dice: \u00abLa scienza economica non considera la propriet\u00e0 come un dogma, non ne nega i difetti, la riconosce variabile nel tempo e nello spazio; ma seguendo il metodo sperimentale crede che la sua disparizione farebbe oggi pi\u00f9 danni che vantagg\u00ee\u00bb.\nIl pensiero economico e sociale.\nIl contributo al marginalismo.\nRiguardo al suo contributo alla teoria economica, egli, assieme a Johann Heinrich von Th\u00fcnen, Hermann Heinrich Gossen, Carl Menger, William Jevons e il gi\u00e0 nominato L\u00e9on Walras, \u00e8 stato tra i maggiori rappresentanti dell'indirizzo marginalistico o neo-classico, in contrapposizione alla scuola classica dei primi economisti che ha in Adam Smith e in David Ricardo i suoi capostipiti. A questa impostazione, fondata sul tentativo di trasferire nella scienza economica il metodo sperimentale delle scienze fisiche, con il conseguente uso delle matematiche, e che poi ha dominato lungo tutto il Novecento, si possono ricondurre concetti tipicamente paretiani come la curva della distribuzione dei redditi, il concetto detto poi di ottimo paretiano, le curve di indifferenza, il concetto di distribuzione paretiana.\nRestando al concetto della curva della distribuzione dei redditi, o legge di Pareto, essa \u00e8 l'estrapolazione statistica operata da Pareto del fatto che, non solo il numero di percettori di reddito medio \u00e8 pi\u00f9 elevato del numero di coloro che percepiscono redditi molto sopra e molto sotto la media, ma anche del fatto che, man mano che si considerano livelli di reddito sempre pi\u00f9 alti, il numero dei percettori diminuisce in un modo che \u00e8 all'incirca uguale in tutti i paesi e in tutte le epoche. Tale legge \u00e8 stata poi variamente affinata e modificata sia nella sua base empirica che nella formalizzazione matematica, ma \u00e8 rimasto il problema di sapere se la distribuzione dei redditi \u00e8 probabilistica, e dunque risultante dalle abilit\u00e0 naturali umane distribuite casualmente in una popolazione, oppure influenzata da fattori ambientali che quindi generano ingiustizie.\nIn definitiva, come si vede, dal marginalismo, e in particolare dagli sviluppi apportati da Pareto, viene fuori una metodologia utile, al di l\u00e0 dei regimi economici preferiti, ad affrontare problemi di remunerazione e di allocazione delle risorse. L'indice di Pareto \u00e8 tuttora una misura delle ineguaglianze della distribuzione dei redditi. Tuttavia, negli ultimi decenni del XX secolo, l'impostazione marginalistica, e quindi anche quella di Pareto, \u00e8 stata soggetta a critiche stringenti. Si \u00e8 infatti obiettato che non sempre ci\u00f2 che l'agente sceglie \u00e8 ci\u00f2 che egli preferisce, nel senso che l'agente economico non \u00e8 quell'attore perfettamente razionale che l'approccio marginalista presuppone. I neoclassici rispondono che il loro modello non si applica ad ogni individuo ma solo al consumatore rappresentativo o medio. Per quanto concerne l'ottimo paretiano, una critica particolarmente incisiva \u00e8 stata quella di Amartya Sen che, tra l'altro in un suo lavoro del 1970, argomenta, sulla scorta del Teorema di Arrow, l'impossibilit\u00e0 matematica del liberismo paretiano.\nDall'economia alla sociologia.\nProprio sul terreno delle costanti della natura umana e della razionalit\u00e0 dell'agente avviene il passaggio di Pareto dall'economia alla sociologia. Lo studio statistico della distribuzione dei redditi gli aveva fornito una prima evidenza della stabilit\u00e0 della natura umana pur nel variare delle situazioni storico-geografiche. D'altra parte, l'osservazione del comportamento non solo economico, ma pi\u00f9 generalmente sociale, lo portava a constatare come l'individuo sociale agisca solo raramente secondo una razionalit\u00e0 strumentale di mezzi adeguati al fine. A suo modo, egli anticipa la critica antimarginalista ma, invece di rispondervi restando nel recinto dell'analisi economica, passa a fondare quella che egli chiamava la \u00absociologia scientifica\u00bb. Il punto di partenza di questa nuova sociologia che, a suo dire, n\u00e9 Comte n\u00e9 Spencer erano stati in grado di concepire, \u00e8 che nella maggior parte dei casi, l'individuo sociale si comporta in maniera non logica, ovvero senza uno scopo apparente e, comunque, senza una chiara coscienza dello scopo perseguito.\nUn marinaio dell'antica Grecia che, apprestandosi a navigare, compie un sacrificio agli dei, realizza un'azione in nulla adeguata o utile al suo scopo di navigare. E quando parliamo, non abbiamo nessuna coscienza esplicita delle competenze grammaticali che utilizziamo per raggiungere lo scopo di enunciare frasi ben formate. Il problema \u00e8 per\u00f2 che l'individuo sociale, pur agendo in modo non logico, cosa che lo accomuna alle specie animali, rispetto a queste ultime presenta la caratteristica di accompagnare i propri comportamenti con delle formulazioni verbali, la cui funzione \u00e8 quella di fornire un motivo del comportamento stesso. Si muore in combattimento per qualcosa che chiamiamo patria, e allo stesso tempo si sottoscrive al motto che vuole che sia dolce e meritevole di lode il morire per la patria. La sociologia scientifica dovr\u00e0 allora spiegare quali sono le costanti del comportamento sociale non logico, e quali sono le caratteristiche e la funzione del discorso sociale.\nDa questo nucleo di problemi nasce la sociologia di Pareto, costituita da quattro grandi contrafforti: la teoria dell'azione non logica, la teoria dei residui e delle derivazioni, la teoria delle \u00e9lite, la teoria dell'equilibrio sociale. Quanto alla teoria dell'azione non logica, oltre a ci\u00f2 che si \u00e8 gi\u00e0 anticipato, si pu\u00f2 aggiungere che essa costituisce una classificazione dei comportamenti sociali nei suoi aspetti percettivo-motori e linguistico-cognitivi. Un particolare interesse \u00e8 rivolto verso i comportamenti linguistici. Per Pareto, il linguaggio in quanto competenza grammaticale \u00e8 il tipo puro di azione non logica.\nLa teoria dei residui e delle derivazioni intende spiegare natura e funzionamento delle manifestazioni simboliche, o derivate, che accompagnano il comportamento sociale, e in particolare natura e funzionamento del discorso sociale. I motivi che l'individuo sociale adduce a giustificazione dei suoi comportamenti, sono, secondo Pareto, arbitrari rispetto alle effettive motivazioni dell'agire. Nonostante ci\u00f2, dalla grande variet\u00e0 di essi, \u00e8 possibile risalire alle costanti della natura umana - in termini pi\u00f9 attuali, della mente sociale. Dai discorsi \u00e8 possibile, dunque, risalire ai residui, o motivazioni costanti dell'agire, e alle tecniche verbali, o derivazioni, tramite le quali vengono prodotti i discorsi. In questo senso, la teoria dei residui e delle derivazioni \u00e8, al tempo stesso, una teoria della cognizione sociale e una teoria delle tecniche argomentative che l'individuo sociale adopera nella costruzione dei suoi discorsi.\nQuesto schema analitico non sempre \u00e8 perseguito in maniera limpida, soprattutto per i residui. Tuttavia, ci\u00f2 che emerge abbastanza chiaramente \u00e8 che la cognizione sociale, nei suoi scambi con l'ambiente, incorpora una tendenza alle combinazioni e una tendenza agli aggregati. La prima genera le novit\u00e0. La seconda assicura la stabilit\u00e0. Questo livello psicologico \u00e8 duplicato da un livello normativo che, a sua volta, presenta due tendenze, il mantenimento dell'ordine e la sua trasformazione sulla base di istanze di giustizia. In questo modo, il comportamento dell'individuo sociale, anche nei suoi aspetti pi\u00f9 minuti e ripetitivi, appare sempre cognitivamente marcato e normativamente orientato. Uno dei difetti di questo sofisticato modello della cognizione sociale \u00e8, tuttavia, quello di operare con un concetto di norma assai ristretto, che nega l'incidenza pratica di ci\u00f2 che Pareto chiama gli \u00abequilibri ideali\u00bb, ovvero ci\u00f2 che un filosofo come Kant chiamerebbe gli ideali della ragione universale. L'agire dell'individuo sociale appare cos\u00ec rinchiuso entro un rapporto costrittivo di conformismo e di eterodirezione.\nVenendo alla teoria delle \u00e9lite, essa \u00e8 un'ulteriore conseguenza dell'ipotesi di Pareto circa, non solo la costanza della natura umana, ma anche di una sua preminenza sui fattori ambientali. In ogni ramo dell'attivit\u00e0 sociale, sostiene Pareto, vi sono individui che, sulla base di determinate abilit\u00e0, eccellono. Pertanto, in forza di questo fatto, costoro entrano a far parte dell'\u00e9lite corrispondente, pur in presenza di fattori distorsivi. L'attenzione di Pareto si appunta sull'\u00e9lite politica, ma la sua teoria delle \u00e9lite non \u00e8 solo una teoria del rapporto tra governanti e governati, ma pi\u00f9 generalmente una teoria della stratificazione sociale su base naturale. Questo \u00e8 sicuramente ci\u00f2 che la differenzia dalla coeva teoria della classe governante di Gaetano Mosca, fra i fondatori della moderna scienza politica, cui lo si associa ormai acriticamente, bench\u00e9 Pareto, a ragione, abbia sempre rivendicato l'autonomia della sua teorizzazione.\nTuttavia, come affermato, vi \u00e8 in Pareto una particolare attenzione per il rapporto tra l'\u00e9lite di governo, cio\u00e8 coloro che eccellono nell'arte del comando politico, e i governati. La storia, egli afferma, \u00e8 un cimitero di \u00e9lite, ovvero un susseguirsi di sempre nuovi ma, nella loro struttura, sempre immodificabili rapporti unilaterali di rispetto tra governanti e governati. Infine, a coronamento di questo grandioso edificio, sta la teoria dell'equilibrio sociale. La quale, tuttavia, \u00e8 la parte pi\u00f9 debole di tutta la sua costruzione. Pareto \u00e8 conscio dell'impossibilit\u00e0 di una formalizzazione matematica. Inoltre, la scelta di un concetto di equilibrio come equilibrio meccanico, rende questa parte della sua sociologia una faticosa argomentazione intorno ai vincoli sistemici dell'agire degli individui sociali. Di notevole vi \u00e8 sicuramente il tentativo di Pareto di spiegare il divenire sociale senza rinunciare al presupposto della costanza della natura umana.\nNe deriva un pessimismo \"ondulatorio\" che non riesce per\u00f2 a conciliare il susseguirsi dei cicli sociali con il fatto, pur riconosciuto, del progressivo stabilirsi della \u00abragione\u00bb nelle attivit\u00e0 umane. Pur con questo e altri limiti, che si sono venuti man mano segnalando, Pareto, nel suo tentativo di una \u00absociologia scientifica\u00bb, desta ammirazione anzitutto per la creativit\u00e0 e la grandezza di vedute con cui ha saputo districarsi dalle difficolt\u00e0 del paradigma economico marginalistico, alla cui piena ma problematica maturit\u00e0 aveva contribuito egli stesso; in secondo luogo, per averci assicurato una fra le pi\u00f9 originali indagini intorno alla mente dell'individuo sociale, la cui portata \u00e8 ancora in larga parte da valutare e sfruttare.\nIl rapporto di Pareto con la sociologia scientifica nell'et\u00e0 della fondazione si innesta in modo paradigmatico nel momento in cui egli, partendo proprio dall'economia politica, critica il positivismo come sistema totalizzante e metafisico privo di un rigoroso metodo logico-sperimentale. In questo senso si pu\u00f2 leggere il destino della produzione paretiana all'interno di una storia delle scienze sociali che continua a mostrare nel XXI secolo la sua peculiarit\u00e0 e tutto l'interesse per i suoi contributi (Giovanni Busino, \"Sugli studi paretiani all'alba del XXI secolo\" in \"Omaggio a Vilfredo Pareto\" Numero monografico in memoria di Giorgio Sola a cura di Stefano Monti Bragadin, \"Storia Politica Societ\u00e0\", Quaderni di Scienze Umane, anno IX, n. 15, giugno-dicembre 2009, p.\u00a01 e sg.). La vicenda di Pareto si colloca anche nell'alveo della ricerca multidisciplinare di un modello scientifico che privilegia la sociologia come critica dei modelli cumulativi di sapere nonch\u00e9 come disciplina tendente all'affermazione di modelli relazionali della/nella scienza (Guglielmo Rinzivillo, \"Vilfredo Pareto e i modelli interdisciplinari nella scienza\", \"Sociologia\", A. XXIX, n.1, Nuova Serie, 1995, pp.\u00a0207\u2013222; si v. anche in \"Una epistemologia senza storia,\" Roma, Nuova Cultura, 2013, pp.\u00a013\u201329, ISBN 978-88-6812-222-5).\nIl pensiero politico.\nRiguardo al suo pensiero politico, Pareto fu il primo a introdurre il concetto di \u00e9lite, che trascende quello di classe politica (introdotto da Gaetano Mosca) e comprende l'analisi dei vari tipi di \u00e9lite. \u00c8 un liberista, insegna per un certo periodo economia politica all'universit\u00e0 di Losanna. La sua teoria delle \u00e9lite trae origine da un'analisi dell'eterogeneit\u00e0 sociale e dalla constatazione delle disuguaglianze, in termini di ricchezza e di potere, presenti nella societ\u00e0. Pareto intende studiare scientificamente queste disuguaglianze, percepite da lui come naturali. Nel corso del suo sviluppo, ogni societ\u00e0 ha dovuto di volta in volta misurarsi con il problema dello sfruttamento e delle distribuzione di risorse scarse. L'ottimizzazione di queste risorse \u00e8 quella che viene assicurata, in ogni ramo di attivit\u00e0, dagli individui dotati di capacit\u00e0 superiori: l'\u00e9lite.\n\u00c8 interessato in particolar modo alla circolazione delle \u00e9lite: \"la storia \u00e8 un cimitero di \u00e9lite\". A un certo punto l'\u00e9lite non \u00e8 pi\u00f9 in grado di produrre elementi validi per la societ\u00e0 e decade; nelle \u00e9lite si verificano due tipi di movimenti: uno orizzontale (movimenti all'interno della stessa \u00e9lite) e uno verticale (ascesa dal basso o declassamento dall'\u00e9lite). Altro punto cardine della teoria paretiana \u00e8 che l'umanit\u00e0 agisce principalmente secondo azioni non logiche. Tali azioni non logiche (si badi, \u00e8 una cosa diversa da illogiche) prendono il nome di residui: manifestazione di qualcosa di non razionale che condiziona la nostra vita. Fra le sei classi di residui individuate da Pareto due sono fondamentali: l'istinto delle combinazioni (propensione al cambiamento) e la persistenza degli aggregati (tendenza alla conservazione delle tradizioni).\nSe in un'\u00e9lite prevale l'istinto delle combinazioni essa sar\u00e0 aperta, propensa all'avvento di nuovi ingressi; se, viceversa, prevale la persistenza degli aggregati sar\u00e0 chiusa, propensa a scarsa circolazione, ecc. Per giustificare \"a posteriori\" le proprie azioni e difendere i propri interessi si fa ricorso alle derivazioni: attribuiscono all'agire politico la connotazione di oggettiva necessit\u00e0 sociale (sono perci\u00f2, per sommi capi, assimilabili alla nozione di formula politica di Gaetano Mosca). Pareto si dichiara realista e seguace di Machiavelli, la sua \u00e8 una descrizione della realt\u00e0 con sfondi piuttosto pessimistici. \u00c8 conservatore, teme il suffragio universale, in economia ha fiducia nel liberismo e nel libero mercato; \u00e8 antisocialista, anche alla luce di quanto accade nella Russia della rivoluzione d'ottobre. Analizzando alcuni brani tratti da \"I sistemi socialisti\" si possono trarre alcune considerazioni sull'impianto teorico di Pareto:\nLa filosofia della storia di Pareto si fonda sulla circolazione continua delle \u00e9lite. Non esiste per Pareto un'idea trionfante in politica, vede la storia come un moto ondoso: l'idea che trionfa oggi domani decade, ma dopodomani potr\u00e0 tornare in auge. Analizzando alcuni brani tratti dal \"Trattato di sociologia generale\" si possono trarre alcune considerazioni sul pensiero di Pareto:\nIn realt\u00e0 la morale \u00e8 qualcosa di molto difficile da qualificare e da imporre: la morale non \u00e8 logica ma residuale (questo \u00e8 certamente un discorso libertario).\nChi governa non lo fa per il bene della collettivit\u00e0 ma esclusivamente per il proprio interesse: la necessit\u00e0 di giustificarsi agli occhi dei governati lo fa ricorrere alle derivazioni.\nLe clientele in democrazia hanno un ruolo simile a quello dei vassalli nel feudalesimo.\nLa democrazia cos\u00ec come la intendono i teorici (cio\u00e8 come governo popolare) non \u00e8 altro che un \"pio desiderio\".\nClientelismo e consorterie non sono una degenerazione della democrazia: sono invece la realt\u00e0 della democrazia: non \u00e8 mai esistita una democrazia non interessata da questi fenomeni e la storia lo dimostra.\nCi sar\u00e0 sempre chi, stringendo un patto con le \u00e9lite al potere, ne trae personale beneficio a scapito degli altri.\n\"Il governare \u00e8 l'arte di adoperare i sentimenti esistenti\", questa frase dimostra il pragmatismo di Pareto."}
{"id": "4463", "revid": "104458", "url": "https://it.wikipedia.org/wiki?curid=4463", "title": "Vere Gordon Childe", "text": "Biografia.\nGli anni giovanili e la carriera politica (1892-1922).\nChilde nacque nel 1892 a Leura, un piccolo borgo a circa sei miglia da Sydney. Il padre, un pastore protestante, gli impart\u00ec una severa educazione, che instill\u00f2 nel giovane Childe il disprezzo per ogni forma di plagio intellettuale. Educato in parte privatamente entro le mura domestiche ed in parte presso scuole pubbliche, si laure\u00f2 presso l'universit\u00e0 di Sydney nel 1914 con lode in Latino, Greco e filosofia. Vincitore di una borsa di studio, nello stesso anno si rec\u00f2 in Gran Bretagna per frequentare il The Queen's College dell'Universit\u00e0 di Oxford. Qui ricevette le prime lezioni di archeologia, tra gli altri, da Arthur Evans, scopritore di Cnosso, ed entr\u00f2 a far parte della Fabian Society, un'organizzazione di matrice socialista particolarmente impopolare tra gli studenti per le sue idee pacifiste (\u00e8 il caso di ricordare che tra i suoi membri vi erano anche gli scrittori George Bernard Shaw ed Herbert George Wells). Ritornato in Australia nel 1917, entra a far parte della Unione Australiana di Controllo Democratico, organizzazione vicina al Partito Laburista Australiano, radicale, pacifista e contraria alla coscrizione obbligatoria, da poco reintrodotta nel paese in concomitanza con lo scoppio della Prima guerra mondiale.\nI membri di questa organizzazione, Childe incluso, saranno tenuti sotto stretta sorveglianza dai servizi segreti australiani e boicottati in diverse occasioni: Childe perder\u00e0 uno dopo l'altro i lavori che riuscir\u00e0 a trovare presso l'universit\u00e0 e presso le scuole, prima a Sydney, poi a Brisbane, nel Queensland, riducendosi infine ad occupare un posto di usciere presso il Parlamento. Sar\u00e0 riscattato da John Storey, leader del Partito Laburista e, dal 1920 al 1922, Primo Ministro del Nuovo Galles del Sud. Storey assumer\u00e0 Childe come proprio segretario personale, mettendolo cos\u00ec al centro di un microcosmo politico fortemente mobile, che Childe ha modo di studiare dall'interno. Nel 1922, Childe viene inviato a Londra a scopi propagandistici, e mentre vi si trova gli giunge la notizia della sconfitta elettorale del proprio schieramento e della morte improvvisa di Storey; decide di non far ritorno in patria, decisione che pone bruscamente fine alla sua carriera politica. Frutto di questi anni di impegno civile sar\u00e0 il suo primo libro, \"How Labour Governs. A Study of Workers' Representation in Australia\" (1923).\nGli anni come professore di archeologia ad Edimburgo (1927-1946).\nRimasto a vivere a Londra, Childe si guadagna da vivere facendo traduzioni ed altri lavori temporanei. I suoi interessi di ricerca archeologica non si affievoliscono e, nel 1925, pubblica la prima edizione del suo libro pi\u00f9 importante, \"The Dawn of European Civilisation\"; il libro avr\u00e0 altre sei edizioni durante l'attivit\u00e0 dello studioso e, nel 1927, gli frutta la nomina ad \"Abercromby Professor of Archaeology\" presso l'Universit\u00e0 di Edimburgo. Childe entra cos\u00ec a far parte della ristretta cerchia di archeologi anglosassoni al lavoro presso istituzioni pubbliche quali universit\u00e0 (Kathleen Kenyon) o musei (Mortimer Wheeler). I suoi interessi si concentrano subito sull'origine della cultura europea, in particolare sull'individuazione archeologica del popolo degli Indoeuropei. A questo scopo, tra il 1927 ed il 1928 intraprende un viaggio nei Balcani, durante il quale visita musei e siti archeologici, incontra e parla con i colleghi archeologi, legge rapporti di scavo e riviste di settore e redige diari e schizzi, aiutato in tutto questo da una straordinaria energia, da una memoria fotografica non comune e da una estrema facilit\u00e0 nell'imparare le lingue. I dati raccolti in questo viaggio confluiranno nel libro \"The Danube in Prehistory\" (1929).\nGli scavi di Skara Brae iniziarono nel 1928 quando egli fu chiamato a dirigere i lavori avviati in seguito ai danni apportati al sito da una tempesta che nel 1924 aveva seriamente danneggiato una delle abitazioni dell'insediamento.\nNel 1927 Childe pubblic\u00f2 uno dei suoi libri pi\u00f9 discussi, \"The Aryans\". In esso, egli si avvicinava alle teorie diffusioniste proposte dall'archeologo tedesco Gustaf Kossinna ed assumeva posizioni ambigue riguardo al concetto di \"razza\". Quando, nel 1933, Adolf Hitler prender\u00e0 il potere in Germania e Kossinna diventer\u00e0 l'archeologo di riferimento del Nazionalsocialismo, Childe disconoscer\u00e0 la propria opera, contrapponendo al concetto di \"razza\" quelli di \"cultura\" e di \"popolo\". Inoltre, egli si adoperer\u00e0 sia in teoria che in pratica per avversare il regime: in teoria, con una serie di pungenti articoli e con diversi libri, tra cui \"New Light on the Most Ancient East\" (1934) e \"Man Makes Himself\" (1936), nei quali demolisce i fondamenti archeologici della supposta superiorit\u00e0 razziale tedesca; in pratica, aiutando nell'espatrio gli archeologi e gli studiosi avversi al regime. Del 1942 \u00e8 una delle sue opere pi\u00f9 lette e forse, come ha fatto notare David R. Harris, il libro a tematica archeologica pi\u00f9 venduto di sempre: \"What Happened in History\", nel quale Childe profuse molte energie. Il libro ha lo scopo di dimostrare che i dati storici possono con uguale precisione essere estratti dai materiali archeologici e che, di conseguenza, non c'\u00e8 nulla che divida la preistoria dalla storia, permettendo cos\u00ec anche alla preistoria di fornire informazioni storiche affidabili quanto i testi scritti della storia comunemente intesa.\nGli anni a Londra ed il ritorno in Australia (1946-1957).\nDopo aver lasciato Edimburgo, nel 1946 Childe verr\u00e0 nominato direttore dell'Institute of Archaeology presso lo University College London. Nei dieci anni in cui fu a capo dell'istituzione, Childe ritorn\u00f2 sulle proprie teorie riaggiornandole. Sono di questi anni la seconda edizione di \"New Light on the Most Ancient East\" (1954) e la sesta edizione di \"The Dawn of European Civilization\" (1956). Nel 1955 uscir\u00e0 il suo libro di teoria archeologica che Salvatore Puglisi indic\u00f2 come il \"testamento spirituale\" di Childe: \"Piecing Together the Past\". Nel 1956 Childe si dimise da direttore dell'istituto e ritorn\u00f2 in Australia, dove si dedic\u00f2 a riallacciare i rapporti con i vecchi amici ed a fare lunghe passeggiate sulle Blue Mountains. Proprio qui, il 19 ottobre del 1957, venne trovato morto ai piedi della Govett's Leap, una parete alta oltre trecento metri. Per anni fu difficile capire se si fosse trattato di un incidente oppure di suicidio; la questione venne chiarita quando, nel 1980, l'allora direttore della rivista \"Antiquity\", Glyn Daniel, pubblic\u00f2 una lunga lettera di Childe a W.F. Grimes, suo successore presso l'Institute of Archaeology, nella quale spiegava i motivi che lo avevano indotto a togliersi la vita.\nIl suo ultimo libro, \"The Prehistory of European Society\", ultima grande sintesi della preistoria europea, uscir\u00e0 postumo nel 1958.\nTeoria e metodo.\nSeppure molto criticato dagli studiosi venuti dopo di lui, che non hanno esitato ad etichettare il suo pensiero come \"diffusionista\" o \"storico-culturale\", Childe \u00e8 stato indubbiamente precursore di molte teorie archeologiche della seconda met\u00e0 del Novecento. La sua agilit\u00e0 mentale e la sua ampia erudizione gli permisero di ricevere influenze molteplici, sicch\u00e9 \u00e8 impossibile, oggi, inquadrare in una definizione assoluta il pensiero di questo studioso. Indubbiamente, in Childe sono presenti componenti diffusioniste, ereditate in parte da Gustaf Kossinna ed in parte da altri autori inglesi a lui precedenti (Elliot Smith, ), cos\u00ec come componenti storico-culturali, che egli seppe per\u00f2 rielaborare e fare proprie fino a superarle del tutto. Molto importante, nella teoria di Childe, il pensiero marxista, che lo porter\u00e0 ad avvicinarsi agli archeologi dell'Unione Sovietica. Oggi molte delle sue ricostruzioni e delle sue teorie sono superate, soprattutto per l'apporto di nuovi dati derivanti dagli scavi e per lo sviluppo del metodo di datazione radiocarbonica; tuttavia, ci\u00f2 che ancora resta valido \u00e8 il suo metodo ed i suoi \"concetti interpretativi\" (\"interpretative concepts\", come lui stesso li definisce nella sua retrospettiva).\nIl concetto di \"cultura\" in archeologia.\nI contributi principali di Childe alla ricerca preistorica sono stati:"}
{"id": "4464", "revid": "125610315", "url": "https://it.wikipedia.org/wiki?curid=4464", "title": "Vienna", "text": "Vienna (: ; in tedesco \"Wien\", , in austro-bavarese \"Wean\", in ungherese \"B\u00e9cs\", in sloveno \"Dunaj\") \u00e8 la capitale e allo stesso tempo uno dei nove Stati federali dell'Austria, completamente circondato dalla Bassa Austria, \u00e8 il settimo comune per abitanti dell'Unione europea.\nSede di importanti organizzazioni internazionali tra le quali: l'Organizzazione dei Paesi esportatori di petrolio (OPEC), l'Agenzia internazionale per l'energia atomica (AIEA) e l'Organizzazione delle Nazioni Unite (ONU) con il centro storico della citt\u00e0 che \u00e8 stato dichiarato patrimonio dell'umanit\u00e0 dall'UNESCO, \u00e8 anche un centro industriale con, principalmente, industrie elettroniche, tessili, agroalimentari, siderurgiche, chimiche, meccaniche di precisione. La citt\u00e0, che ha vari esempi d'architettura barocca e pu\u00f2 essere indicata come culla dello stile \"Jugendstil\", \u00e8 rappresentata per oltre la met\u00e0 da spazi verdi tra parchi, giardini e boschi, che diventano luoghi di svago e di aggregazione sociale. Dopo le gravissime distruzioni subite durante la seconda guerra mondiale, il suo patrimonio edilizio e monumentale \u00e8 stato degnamente ricostruito e potenziato.\nNota per avere ospitato molti tra i maggiori compositori del XVIII e del XIX secolo: Antonio Vivaldi, Niccol\u00f2 Paganini, Christoph Willibald Gluck, Wolfgang Amadeus Mozart, Franz Joseph Haydn, Antonio Salieri, Ludwig van Beethoven, Gioachino Rossini, Franz Schubert, gli Strauss, Johannes Brahms, Anton Bruckner, Franz Liszt, Gustav Mahler, Arnold Sch\u00f6nberg e altri ancora, per quattro anni consecutivi (2009-2012) la rivista \"Mercer\" ha classificato Vienna al primo posto nella sua classifica delle 100 citt\u00e0 con la miglior qualit\u00e0 della vita. Nel 2014, dopo essere stata superata da Melbourne, \u00e8 ritornata al primo posto.\nGeografia fisica.\nPosizione.\nLa citt\u00e0, situata nel nord-est dell'Austria, dista dal confine con la Slovacchia e circa da Bratislava (capitale della medesima). La citt\u00e0 \u00e8 composta da 23 distretti (in tedesco \"Bezirke\", per approfondimenti vedi Distretti di Vienna) e il centro della citt\u00e0 \u00e8 il primo distretto. Gli altri distretti si susseguono a spirale intorno al primo distretto con numero crescente. La periferia cittadina \u00e8 pianeggiante e industrializzata a sud, collinare e verdeggiante a nord ai piedi della Selva Viennese (\"Wienerwald\").\nL'anello (\"Ring\") che circonda il centro storico \u00e8 oggi una strada che ricalca le scomparse antiche mura della citt\u00e0. La \"Ringstra\u00dfe\" \u00e8 uno dei pi\u00f9 raffinati e monumentali viali europei, dove si affacciano prestigiosi palazzi e splendidi edifici storici, capolavoro di urbanistica e architettura. Un secondo anello intorno al centro storico, chiamato generalmente la \"cintura\" (\"G\u00fcrtel\") \u00e8 oggi la strada pi\u00f9 a intenso traffico di tutta la citt\u00e0, e ospita anche una linea sopraelevata (\"U6\") della metropolitana che la percorre in buona parte, dal \"Westbahnhof\" (stazione ferroviaria ovest) fino al Danubio a nord.\nLa citt\u00e0 \u00e8 attraversata nella sua parte orientale dal Danubio, mentre un piccolo canale artificiale (il \"Donaukanal\") lambisce il centro storico a est, seguendo la tratta di un antico ramo del Danubio. Dalla parte opposta del Danubio, un altro ramo storico del Danubio, chiamato \"Alte Donau\" (Vecchio Danubio), tagliato dal corso del Danubio in seguito alla sua regolazione, \u00e8 diventato un lago. Ed infine, tra il 1972 e il 1988, una seconda regolazione del Danubio ha creato un canale artificiale parallelo chiamato \"Neue Donau\" (Nuovo Danubio), sbarrato formando un lungo lago in tempi normali, ma atto a scaricare rapidamente le acque alte del Danubio e decongestionare cos\u00ec il Danubio stesso. I due corsi d'acqua (Danubio e Nuovo Danubio) sono separati dalla \"Donauinsel\" o isola del Danubio, una lunga e sottile lingua di terra creata artificialmente per proteggerla da eventuali inondazioni. L'isola, sistemata a parco, viene utilizzata dagli abitanti per praticare sport o rilassarsi sotto il sole. Una volta all'anno (verso la fine di giugno), inoltre, vi si festeggia per tre giorni consecutivi il \"Donauinselfest\" (festa dell'isola del Danubio).\nClima.\nVienna ha un clima continentale relativamente mite. L'inverno \u00e8 comunque lungo e rigido con frequenti nevicate, soprattutto a gennaio. L'estate \u00e8 abbastanza calda con alcuni giorni pi\u00f9 freschi causati da piogge che vengono dal nord-ovest dell'Europa. La media annuale delle precipitazioni \u00e8 comunque bassa, pari a circa . La temperatura media annuale \u00e8 nel centro della citt\u00e0 e nei dintorni.\nStoria.\nIl periodo romano.\nNel luogo occupato dall'odierna citt\u00e0 i romani fondarono attorno al 89 d.C. un accampamento militare che venne chiamato \"Vindobona\", a protezione della vicina citt\u00e0 di Carnuntum fondata nel 6 d.C. Successivamente vi si stabilirono anche civili, e secondo alcune fonti l'imperatore Marco Aurelio potrebbe esservi morto dopo una lunga malattia il 17 marzo del 180 d.C., nel corso della seconda spedizione germanica. Ancora oggi \u00e8 possibile vedere le vecchie mura erette tra il 100 e il 500 d.C. L'odierna Vienna presenta al suo centro stradine che rispecchiano all'incirca l'antica struttura. Data la posizione molto esposta verso est, Vindobona fu presto oggetto di conquista dei vari popoli che cercavano di penetrare in Europa centrale, tra i quali i Longobardi, gli Avari e gli Slavi.\nEt\u00e0 medievale.\nAttorno al VI secolo giunsero missionari irlandesi che introdussero la religione cristiana, ad opera principalmente dell'abate San Colombano e l'opera missionaria evangelizzatrice iniziata dall'Abbazia di Luxeuil anche con Sant'Eustasio successore di Colombano, e proseguita con le sue fondazioni monastiche attorno al lago di Costanza, da Bregenz e San Gallo e da parte di altri monaci benedettini bianchi di San Colombano, detti anche \"colombaniani\", fra cui spiccano quelle del monaco e compagno di Colombano San Gallo, San Ruperto di Salisburgo e di San Magno fondatore dell'abbazia di F\u00fcssen.\nLa citt\u00e0 riottenne la sua posizione di primo piano nella zona dopo che Carlo Magno la inglob\u00f2 nella \"Marca Orientale\" (\"Ostmark\"), tuttavia essa dovette ancora difendersi dalle invasioni ungheresi, finch\u00e9 nel 955 Ottone I, imperatore del Sacro Romano Impero, non scacci\u00f2 questi definitivamente, ricostituendo la Marca e donando Vienna nel 976 alla dinastia dei \"Babenberg\", conferendo quindi a Leopoldo I di Babenberg il titolo di margravio.\nLa dinastia dette a Vienna il ruolo primario che le spettava nella regione, dovendo tuttavia continuare a contrastare le pressioni ungheresi, fino al 1246 quando con Federico II di Babenberg (morto in battaglia contro gli invasori) termin\u00f2 la dinastia e cominci\u00f2 il cosiddetto \"Interregnum\", durante il quale si succedettero 2 governanti boemi (Hermann di Baden e Ottocaro II della dinastia dei P\u0159emyslidi) fino a che nel 1278 Rodolfo d'Asburgo sconfisse Ottocaro stabilendo sull'Austria e su Vienna il dominio asburgico, che proseguir\u00e0 fino al 1918.\nInizialmente osteggiata dalla popolazione (nel 1288 fu soffocata una sollevazione contro i governanti), la dominazione asburgica diede a Vienna il ruolo privilegiato di capitale dell'Impero quando nel 1438 Alberto II d'Asburgo trasfer\u00ec qui la sede del potere. Sotto Massimiliano I la citt\u00e0 conobbe una grande fioritura artistica e culturale (nel 1365 fu fondata l'Universit\u00e0) mentre l'Impero sotto il suo governo e quello del nipote Carlo V giunse alla sua massima estensione.\nEt\u00e0 rinascimentale.\nNel 1533 la sede del potere venne spostata nell'edificio della Hofburg, il tradizionale palazzo imperiale di Vienna. Non cessarono tuttavia per Vienna le invasioni straniere: dal 1485 al 1493 la citt\u00e0 fu sotto la dominazione di Mattia Corvino, re degli ungheresi, scacciato dalla citt\u00e0 da Massimiliano, e nei primi anni del Cinquecento incominci\u00f2 a farsi temere la minaccia turca. Vienna fu per tutto il XVI secolo funestata dalle guerre di religione, divisa tra il protestantesimo (circa l'80% sotto Massimiliano II, di fatto protestante) e il cattolicesimo, uscito vincente dopo le persecuzioni dei successivi sovrani e la Controriforma. Gli scontri tra le due religioni provocarono lo scoppio nell'Impero e in tutta Europa della Guerra dei trent'anni, durante la quale la citt\u00e0 fu devastata dalla peste (circa morti) e dagli assedi stranieri.\nEt\u00e0 imperiale.\nVienna rifior\u00ec in tutto il suo splendore dopo la definitiva sconfitta dei turchi, che nel 1683 sotto Kara Mustafa erano giunti alle porte della capitale imperiale minacciando l'intero mondo cristiano. Il principe Eugenio di Savoia li batt\u00e9 ripetutamente, salvando la citt\u00e0 che nel tardo Seicento e nei primi del Settecento conobbe un grande risveglio urbanistico: sotto Carlo VI fu costruita la Karlskirche, il sontuoso castello del Belvedere, le residenze dei nobili intorno all'Hofburg. Nel 1738 vi fu firmata la Pace di Vienna, con la quale le potenze belligeranti (Francia da una parte, Impero austriaco dall'altra, e i rispettivi alleati) posero fine alla Guerra di successione polacca. Nel 1740 sal\u00ec al trono austriaco Maria Teresa d'Austria, prima imperatrice dopo che con la Prammatica Sanzione Carlo VI aveva permesso la successione in linea femminile.\nMaria Teresa, che govern\u00f2 per quarant'anni, spost\u00f2 la residenza imperiale nel palazzo di Sch\u00f6nbrunn da lei fatto costruire alla periferia di Vienna, contribuendo a rendere la citt\u00e0 una capitale artistica di primo piano favorendo la musica (sotto il suo regno incominci\u00f2 a brillare l'astro di Wolfgang Amadeus Mozart). Il successore di Maria Teresa, Giuseppe II, liberale e riformatore, dovette scontrarsi con l'aristocrazia conservatrice e la Chiesa nel suo processo di rinnovamento politico, noto come giuseppinismo. Il cosiddetto \"Codice penale giuseppino\" modernizz\u00f2 la legislazione austriaca secondo i principi dell'Illuminismo, ma la sua linea antireligiosa port\u00f2 addirittura papa Pio VI a Vienna nel 1782 per tentare di bloccare le riforme, dopo che l'anno precedente l'imperatore aveva emanato l'Editto di Tolleranza che metteva fine ai contrasti tra cattolici, protestanti, ebrei e ortodossi. Vicino al popolo, Giuseppe II apr\u00ec ai cittadini i parchi riservati agli aristocratici del Prater e dell'Augarten.\nNegli ultimi anni del Settecento e nel primo decennio dell'Ottocento Vienna e l'Austria dovettero subire gli effetti devastanti delle guerre napoleoniche. Nel 1806 Francesco II fu costretto dall'imperatore dei francesi a cedere il titolo di sovrano del Sacro Romano Impero, eliminando cos\u00ec definitivamente l'antica istituzione che risaliva a Carlo Magno, mentre il sovrano assunse il titolo di Francesco I, imperatore d'Austria. Ripetutamente battuta da Napoleone, l'Austria dovette subire la sua occupazione: Bonaparte nel 1809 s'install\u00f2 a Sch\u00f6nbrunn sposando la figlia di Francesco I, Maria Luisa. L'abile diplomazia del principe Metternich port\u00f2 tuttavia l'Austria ad aderire nel 1813 alla coalizione contro la Francia che port\u00f2 alla disfatta di Napoleone e alla fine del suo dominio.\nProprio a Vienna sotto la regia di Metternich si tenne il Congresso che sanc\u00ec la nuova divisione dell'Europa post-napoleonica. I sovrani europei si trattennero nella capitale austriaca per circa un anno, rendendola in pratica il centro del mondo occidentale. S'imposero in questo periodo \u2013 detto periodo Biedermeier \u2013 la sinfonie di Schubert e i valzer di Strauss, ma la bella vita aristocratica non dur\u00f2 a lungo poich\u00e9 nel 1848 i moti rivoluzionari borghesi e liberali portarono la definitiva caduta del regime reazionario di Metternich \u2013 che fugg\u00ec in esilio \u2013 e di Ferdinando I, che abdic\u00f2 in favore del nipote Francesco Giuseppe, appena diciottenne.\nDal XIX al XX secolo.\nFrancesco Giuseppe govern\u00f2 per 68 anni. A \"Vienna fin de si\u00e8cle\" il sovrano oper\u00f2 una rivoluzione urbanistica, demolendo le mura gi\u00e0 in parte distrutte da Napoleone ed edificando al loro posto la monumentale \"Ringstra\u00dfe\", il viale che circonda la citt\u00e0 ad anello e ancora oggi arteria principale della citt\u00e0. Qui nel 1879 si tenne una grandiosa parata per celebrare le nozze d'argento dell'imperatore con la moglie Elisabetta (la famosa \"Sissi\"). Nella capitale s'imposero le musiche di Brahms e Johann Strauss II, mentre nel 1869 venne inaugurata l'Opera di Vienna. \nNei primi del Novecento la citt\u00e0 assunse rapidamente il ruolo di capitale culturale d'Europa attirando personaggi di altissimo livello con le sue istituzioni, prima fra tutte l'Universit\u00e0 di Vienna, il Circolo filosofico di Vienna (Moritz Schlick, Ludwig Wittgenstein, Rudolf Carnap), la Scuola di economia (Carl Menger, Ludwig von Mises) , la prima e seconda Scuola musicale di Vienna (Gustav Mahler, Arnold Sch\u00f6nberg), la scuola di letteratura Jung Wien la Giovane Vienna, a livello architettonico Otto Wagner pianific\u00f2 le infrastrutture cittadine, gli istituti di arte e design Wiener Werkst\u00e4tte (Josef Hoffmann, Koloman Moser), fu in questo crogiuolo che nacquero anche le teorie di Freud e fu scossa da nuovi fermenti artistici: la Secessione viennese di artisti quali Gustav Klimt e Koloman Moser, lo Jugendstil architettonico che port\u00f2 all'edificazione di molti edifici in tale stile, mentre la \"grande Vienna\" concludeva il suo ciclo storico con la morte di Francesco Giuseppe nel 1916, la disfatta della prima guerra mondiale e la conseguente scomparsa dell'Impero, dopo l'abdicazione del beato Carlo I e la proclamazione della Repubblica nel 1918.\nL'influenza spagnola mise in ginocchio la capitale del nuovo Stato, ridotto a una piccolissima porzione dell'antico dominio, portando a fermenti rivoluzionari socialisti per tutto il decennio 1920 e buona parte degli anni trenta. Tuttavia il lungo periodo di governo socialdemocratico (1919-1934), pi\u00f9 noto con il nome di Vienna rossa port\u00f2 nella citt\u00e0 grandi innovazioni dal punto di vista sociale e sanitario. Questa stagione positiva s'interruppe bruscamente con la salita al potere dei fascisti nel 1934. L'anno prima infatti, nel 1933 il cancelliere della repubblica Engelbert Dollfuss aveva sciolto il Parlamento proclamando con una risposta reazionaria ai socialisti un regime di stampo fascista. Questo tuttavia non dur\u00f2 a lungo: le successive rivolte di sinistra fecero infatti vacillare il governo, che venne colpito al cuore dai nazisti che tentarono un colpo di Stato uccidendo Dollfuss, ma fallendo il tentativo di conquista dell'Austria a causa dell'opposizione di Mussolini, che preventivamente aveva armato il fronte italo-austriaco.\nIl successore di Dollfuss, Kurt Alois von Schuschnigg, non riusc\u00ec a impedire la pressione di Hitler, che nel 1938 penetr\u00f2 nel paese dopo che Arthur Seyss-Inquart \u2013 successore del dimissionario Schuschnigg\u00a0\u2013 apr\u00ec le frontiere all\u2019esercito tedesco, portando all'Anschluss con la Germania. Soltanto il Messico protest\u00f2 presso la Societ\u00e0 delle Nazioni per l'avvenuta annessione, motivo per il quale la citt\u00e0 di Vienna ha denominato Mexikoplatz la piazza antistante la chiesa di S. Francesco d'Assisi. Dopo aver drammaticamente condiviso il destino del terzo Reich, l'Austria fu occupata dagli Alleati e Vienna venne divisa tra i vincitori della guerra fino al 1955.\nIl rapido ritorno della democrazia, sancito anche dall'installazione nella citt\u00e0 delle sedi delle principali organizzazioni internazionali, permise a Vienna e all'Austria un rapido risveglio economico e politico. Nel 1995 il Paese ha aderito all'Unione europea e oggi Vienna \u00e8 una delle capitali pi\u00f9 visitate dal turismo internazionale. L'alta qualit\u00e0 della vita di questa citt\u00e0 \u00e8 testimoniato dal fatto che in un'indagine dell\"Economist\" Vienna \u00e8 risultata seconda assoluta a livello mondiale (preceduta da Vancouver in Canada) nella classifica delle citt\u00e0 pi\u00f9 vivibili del mondo e prima assoluta sulla qualit\u00e0 di vita secondo la societ\u00e0 di consulenza newyorkese Mercer.\nMonumenti e luoghi d'interesse.\nArchitetture religiose.\nDi seguito \u00e8 riportato un elenco delle maggiori architetture sacre di Vienna:\nArchitetture civili.\nPalazzi storici.\nDi seguito \u00e8 riportato un elenco di alcune delle architetture storiche pi\u00f9 rappresentative di Vienna:\nPalazzi moderni e contemporanei.\nDi seguito sono elencate alcune delle principali architetture moderne di Vienna:\nAree naturali.\nParchi giochi.\nDi seguito \u00e8 riportato un elenco delle numerose aree verdi presenti a Vienna:\nCultura e societ\u00e0.\nUniversit\u00e0 e accademie.\nL'Universit\u00e0 di Vienna fu fondata nel 1365, perci\u00f2 \u00e8 la seconda universit\u00e0 pi\u00f9 antica dell'Europa Centrale, e la pi\u00f9 antica tra i paesi di lingua tedesca.\nL'Universit\u00e0 tecnica di Vienna (\"Technische Universit\u00e4t Wien\") \u00e8 il politecnico di Vienna, mentre l'Universit\u00e0 economica di Vienna (\"Wirtschaftsuniversit\u00e4t Wien\") \u00e8 la pi\u00f9 grande \"business school\" d'Europa.\nL'educazione artistica \u00e8 assicurata dall'Accademia di belle arti di Vienna e dall'Universit\u00e0 per la musica e le arti interpretative di Vienna, nonch\u00e9 dall'Universit\u00e0 di arti applicate di Vienna.\nNella capitale austriaca si trovano vari altri istituti di educazione superiore, fra cui l'Universit\u00e0 di medicina di Vienna e l'Accademia diplomatica di Vienna.\nA Vienna ha sede anche l'Accademia austriaca delle scienze.\nBiblioteche e archivi.\nLa principale biblioteca viennese \u00e8 la Biblioteca Nazionale Austriaca (\u00d6sterreichische Nationalbibliothek). Nei 45 chilometri di scaffalature, la biblioteca accoglie oltre un milione e settecentomila volumi di inestimabile valore, oltre ad antichi manoscritti, papiri, opere teatrali, volumi di musica, ritratti, globi e carte geografiche.\nL'Archivio di Stato Austriaco (\u00d6sterreichisches Staatsarchiv) \u00e8 articolato in pi\u00f9 sedi, custodisce i documenti dello stato austriaco dal XVI secolo, nonch\u00e9 lo \"Haus-, Hof- und Staatsarchiv\", che contiene i documenti della casa d'Asburgo e del Sacro Romano Impero della Nazione Germanica, di cui gli Asburgo furono per secoli imperatori.\nMusei.\nLa \"Hofburg\" ospita la Tesoreria imperiale, che raccoglie il tesoro sacro e profano degli Asburgo, nonch\u00e9 il museo di Sissi e gli appartamenti dell'imperatore (\"\").\nDi fianco alla \"Hofburg\" si trovano i due edifici simmetrici del Museo di Storia dell'Arte (') e del Museo di Storia Naturale (').\nAlcuni musei sono ospitati nel Quartiere dei Musei \"Museumsquartier\", le antiche scuderie imperiali che negli anni Novanta sono state trasformate in un complesso museale. In particolare vi si trovano il Museo arte moderna e contemporanea, comunemente detto MUMOK, il Museo Leopold di opere della \"Sezession\" e dell'Espressionismo, il Museo di architettura (AzW) e lo ZOOM, Museo dei bambini.\nUn altro museo importante \u00e8 l'Albertina, dedicato alla grafica (disegni e stampe), e che possiede una collezione unica nel suo genere, vantando per esempio una raccolta notevole di disegni e acquarelli di Albrecht D\u00fcrer.\nPalazzo Liechtenstein ospita il Museo Liechtenstein, specializzato nell'arte barocca. Il Castello del Belvedere custodisce la Galleria Austriaca del Belvedere (\"\u00d6sterreichische Galerie Belvedere\") dedicata all'arte austriaca del primo Novecento.\nAltri musei viennesi sono la \"Kunsthaus\" (mostra permanente di Friedensreich Hundertwasser e mostre temporanee), il Museo anatomico-patologico, il Museo della tecnica, il Museo austriaco delle arti applicate, il Palazzo della Secessione, la Galleria dell'Accademia delle belle arti, il Sigmund Freud Museum e il Museo storico dell'esercito dell'Impero Asburgico (\"Heeresgeschichtliches Museum\"), ospitato nel vecchio Arsenale.\nTeatri e sale da concerto.\nPrincipale centro culturale dell'Austria, la citt\u00e0 ospita teatri tra i pi\u00f9 prestigiosi d'Europa.\nI teatri dell'opera viennesi sono la \"Staatsoper\" ('\"Opera statale\") e la \"Volksoper\" (\"Opera popolare\").\nI principali teatri di prosa oggi sono il \"Burgtheater\" (\"Teatro della corte imperiale\"), il \"Volkstheater\" (\"Teatro popolare\") e il \"Theater in der Josefstadt\" (\"Teatro nella Josefstadt\").\nIl \"Theater an der Wien\" (\"Teatro alla riva del fiume Wien\") era tradizionalmente specializzato nel repertorio dell'operetta viennese e ora \u00e8 dedicato al repertorio operistico internazionale di ampio spettro, dal barocco al contemporaneo. Il \"Ronacher\" e il \"Raimund Theater\" sono dedicati a vari generi musicali, tra cui il musical.\nLe sale da concerto di Vienna sono il celebre \"Musikverein\", sede dei \"Wiener Philharmoniker\", e la \"Konzerthaus\", sede dell'Orchestra Sinfonica di Vienna, della \"Wiener Kammerorchester\", della \"Wiener Singakademie\" e del \"Klangforum Wien\".\nPasticcerie e caff\u00e8 storici.\nI \"caff\u00e8 viennesi\" (in tedesco: \"wiener Kaffeehaus\", in viennese: \"weana kaf\u00e4\u00e4haus\") sono un'istituzione tipica della capitale austriaca, con un ruolo importante nel contesto della cultura austriaca e viennese.\nFra i locali pi\u00f9 famosi citiamo \"Demel\", pasticceria che si trova al civico 14 di Kohlmarkt, fondata nel 1786 e ancora oggi attiva, \"Gerstner\", sulla K\u00e4rntnerstrasse, la celebre pasticceria dell\"Hotel Sacher\", il \"Caf\u00e9 Central\".\nLa cucina viennese.\nLa capitale austriaca ha una delle tradizioni culinarie pi\u00f9 ricche e variegate del continente, con varie influenze tra cui la cucina boema, ungherese e quella ebraica. Nei men\u00f9 di Vienna si trova il \"Tafelspitz\", un pezzo di manzo bollito nel brodo, che di norma viene servito con salsa di erba cipollina, patate arrosto, mela o cren; il \"Wiener Schnitzel\", una cotoletta di vitello impanata e fritta; la \"Frittatensuppe\", una frittata tagliata a striscioline e servita in una tazza di brodo caldo; il \"Kaiserschmarren\", una frittata dolce sminuzzata e condita con composta di frutta, inventata, secondo la leggenda, dall'imperatore Francesco Giuseppe. Altri dessert conosciuti sono inoltre: l\"Apfelstrudel\", il \"Powidltascherl\", fagottino di pasta di patate ripieno di mousse alle prugne e il \"Topfenstrudel\", fatto con uno strato sottilissimo di pasta da strudel ripiena di \"quark\" (una specie di ricotta) e uvetta; il dolce pi\u00f9 famoso \u00e8 invece la \"Sachertorte\", torta di cioccolato con marmellata di albicocche. Si hanno poi la \"Rindsuppe\" (zuppa di carne di manzo), i \"Grie\u00dfnockerl\" (gnocchetti di semolino), le \"Palatschinken\" (cr\u00eape), il \"Beuschel\" (piatto a base di cuore e polmoni), e i \"Kn\u00f6del\" (canederli), il \"Backhendl\" (galletto arrosto impanato), i \"Buchteln\" (dolci di pasta lievitata), i \"Fisolen\" (fagiolini), il \"Kukuruz\" (mais). \nEventi.\nFeste e festival.\nL'evento pi\u00f9 popolare che ha luogo ogni anno a Vienna \u00e8 probabilmente il tradizionale Concerto di Capodanno, uno degli avvenimenti musicali pi\u00f9 seguiti al mondo, diffuso dalle emittenti di almeno quaranta paesi, con un pubblico stimato in almeno un miliardo di spettatori in ogni parte del mondo.\nQuando nel 1951, sei anni dopo la guerra, vennero istituite nell'ufficio Cultura della citt\u00e0 le \"Wiener Festwochen\" (\"Settimane festive di Vienna\") si pensava semplicemente a una \"volont\u00e0 austriaca di autoaffermazione\". Si voleva dimostrare che l'ex citt\u00e0 imperiale provata dalla guerra voleva e soprattutto era in grado di ritrovare immediatamente la sua fama di grande metropoli d'arte. Oggi gli appassionati faticano a orientarsi nella variegata offerta di spettacoli. Si hanno cos\u00ec manifestazioni che riguardano ogni campo dalle feste di quartiere nel leggendario Karl-Marx-Hof fino a variopinte rappresentazioni quali l\"Internationales Musikfest\", che viene allestita ogni anno a turno dal \"Musikverein\" o dalla \"Konzerthaus\".\nNella seconda met\u00e0 di gennaio gli appassionati di musica antica si possono recare nella \"Konzerthaus\" per il festival Resonanzen e parallelamente si svolgono anche molte feste e balli, pi\u00f9 di 200, in occasione del carnevale. Apice della collettiva \"orgia di walzer\" \u00e8 l'Opernball, ogni anno l'ultimo gioved\u00ec di febbraio presso la \"Staatsoper\". A met\u00e0 giugno si svolgono poi due feste: la \"Regenbogenparade\" con pubblico gay e bisessuale, e la \"Love Parade\" con le sue lunghe file di carri e oltre partecipanti. All'inizio di giugno c'\u00e8 il Life Ball, a favore della lotta contro l'AIDS. Il \"Donauinselfest\" (Festa sull'isola del Danubio) si svolge alla fine di giugno con star della musica, del cabaret e dello sport che si esibiscono su una dozzina di palchi ed \u00e8 arricchito dall'offerta di specialit\u00e0 culinarie. Alla fine di settembre la citt\u00e0 allestisce il palco open-air per l'Hallamasch, un festival multiculturale.\nIl Jazzfest, che si svolge alla Staatsoper e in diversi club della citt\u00e0 a luglio, riunisce star del jazz da tutta l'Austria. In primavera si hanno poi il festival di musica classica \"OsterKlang\" e, poco pi\u00f9 tardi, nella Konzerthaus, il \"Fr\u00fchlingsfestival\" (Festival di primavera). Per i fan della musica elettronica ci sono la \"H\u00f6rg\u00e4nge\" a marzo e la \"Wien modern\" in ottobre-novembre. Sempre a novembre si svolgono a Vienna la \"Kunst-und-Antiquit\u00e4tenmesse\" (Fiera dell'arte e dell'antiquariato) e nel \"Museum f\u00fcr Angewandte Kunst\" (Museo d'arte applicata) la fiera di arte contemporanea, la \"Kunst Wien\". Infine a dicembre per 3 settimane si celebra la \"Mozartfest\".\nInfrastrutture e trasporti.\nVienna ha una grande rete di trasporti pubblici che consiste: nelle ferrovie suburbane, o S-Bahn, gestite dalla societ\u00e0 ferroviaria nazionale \u00d6sterreichische Bundesbahnen, dalla ferrovia Vienna-Baden (in tedesco \"Wiener Lokalbahn\" o \"Badner Bahn\") e dalle rete del trasporto urbano, composto dalla metropolitana, dal tram e dalle linee di autobus, gestite dalla societ\u00e0 Wiener Linien.\nI trasporti pubblici viennesi trasportano circa 750 milioni di passeggeri all'anno. La rete metropolitana della citt\u00e0 \u00e8 tuttora in fase di ampliamento e ha sostituito il tracciato della linea metropolitana di Otto Wagner, autore anche di tutti i fabbricati delle fermate. La metropolitana percorre la citt\u00e0 rapidamente arrivando fino in prossimit\u00e0 delle colline della Selva Viennese a nord e a ovest. Le linee (attualmente U1, U2, U3, U4, U6) nel week-end sono in servizio 24 ore su 24, dal 2010. Per quanto riguarda la S-Bahn, essa garantisce soprattutto il trasporto dei pendolari in centro; in particolare permette di raggiungere le zone degli Heuriger, le zone mete di gite nel nord ovest di Vienna e del Wienerwald a sud. L'orario di servizio incomincia dalle 4:30 del mattino e termina tra le 21 e le 24.\nIl tram, tuttavia, continua a essere il mezzo pi\u00f9 usato, in quanto gode di un gran numero di collegamenti nella citt\u00e0. Il suo orario di servizio va in media dalle 5- 5 e 30 fino alle 23/24. Le corse dei bus di linea sono di gran lunga pi\u00f9 differenziate; a volte terminano molto prima dell'orario prestabilito; anche nei fine settimana e nei giorni festivi possono avere orari diversi da quelli dei giorni feriali. I bus in servizio notturno passano a intervalli di 30 minuti dalla mezzanotte sino all'inizio dei servizi diurni. Per le corse notturne valgono gli stessi biglietti e abbonamenti validi per quelle diurne. Il prezzo di una corsa semplice \u00e8 di , che si riduce a per corse brevi (es. 2 fermate di metropolitana o di S-Bahn). Vi sono sconti per bambini, scolari, studenti e anziani. Infine per quanto concerne gli spostamenti con il taxi aree di sosta si trovano vicino a molti grandi incroci, a molte stazioni e a luoghi di interesse turistico. Il prezzo della corsa parte da una tariffa base di 2 euro a cui si aggiungono un supplemento radiotaxi e una combinazione di tariffa a tempo e a chilometraggio. 10 minuti costano in media sui 10-12 euro. Per un taxi chiamato via radio si paga un supplemento di . Corse fuori citt\u00e0 vengono calcolate in base a tariffe speciali.\nMolto estesa \u00e8 la rete di piste ciclabili e l'impiego di biciclette per gli spostamenti in citt\u00e0.\nAmministrazione.\nGemellaggi.\nVienna \u00e8 gemellata con le seguenti citt\u00e0:\nSedi di organizzazioni internazionali.\nNel 1979 Vienna era la terza citt\u00e0 sede dell'ONU dopo New York e Ginevra. In pi\u00f9 Vienna \u00e8 sede di numerose altre organizzazioni internazionali, tra le quali (le pi\u00f9 importanti):\nSport.\nLe principali societ\u00e0 calcistiche viennesi, le pi\u00f9 importanti della Bundesliga, sono l' che gioca nel Franz Horr Stadion e il Rapid Vienna che gioca nell'Allianz Stadion. Altre compagini calcistiche cittadine sono il Wiener Sport-Club e il First Vienna.\nLo stadio principale cittadino, l'Ernst Happel Stadion, ha ospitato alcune gare, tra cui la finale, del campionato europeo di calcio 2008. Un altro importante complesso sportivo \u00e8 rappresentato dall'Hohe Warte Stadion, di natura polifunzionale.\nNell'hockey su ghiaccio la citt\u00e0 \u00e8 rappresentata dai Vienna Capitals, vincitori di un campionato EBEL. La squadra femminile delle Vienna Sabres ha vinto il titolo austriaco per 17 volte, la EWHL per sei volte e la EWHL Super Cup per tre volte.\nLa principale societ\u00e0 di hockey su prato \u00e8 l'Hockey Club Wien, vincitrice di 10 campionati maschili e 3 femminili.\nNel football americano la citt\u00e0 \u00e8 rappresentata dai Vienna Vikings, che hanno vinto 13 Austrian Bowl, 12 Ladies Bowl e 5 Eurobowl.\nIn citt\u00e0 ha sede la squadra di pallacanestro Basketball Club Vienna vincitrice di alcuni titoli nazionali."}
{"id": "4466", "revid": "18069", "url": "https://it.wikipedia.org/wiki?curid=4466", "title": "Viterbo", "text": "Viterbo (\"Vet\u00e8rbe\" in dialetto viterbese) \u00e8 un comune italiano di abitanti capoluogo dell'omonima provincia nel Lazio settentrionale, nota anche come \"Tuscia\" o \"Alto Lazio\".\nHa antiche origini (si ritiene che \"Viterbo\" derivi dal latino \"Vetus Urbs\", cio\u00e8 \"Citt\u00e0 Vecchia\") e presenta un vasto centro storico medievale, con il quartiere di San Pellegrino ben conservato, e cinto da mura quasi perfettamente integre. Viterbo \u00e8 conosciuta come la \"citt\u00e0 dei Papi\": alla fine del XIII secolo fu infatti sede pontificia e per 24 anni il Palazzo Papale ospit\u00f2 e vide eleggere diversi pontefici. \u00c8 celebre come citt\u00e0 termale e vi ha sede l'Universit\u00e0 degli Studi della Tuscia.\nGeografia fisica.\nTerritorio.\nLa citt\u00e0 sorge a 326 metri sul livello del mare, con una superficie di , che la pone al secondo posto tra i comuni del Lazio, all'interno di un ampio falsopiano, situato sulle prime pendici settentrionali del Monte Palanzana (che i viterbesi chiamano semplicemente \"La Palanzana\"), appartenente al gruppo dei Monti Cimini, rilievi di origine vulcanica che fanno parte, a loro volta, dell'Antiappennino laziale. Il falsopiano sul quale si trova il centro cittadino si distende ad ovest verso la pianura maremmana. La citt\u00e0 \u00e8 attraversata per tutta la sua lunghezza, con decorso est-ovest, dal Fosso Urcionio, che oggi scorre quasi completamente nel sottosuolo, mentre scorreva in superficie fino ai primi decenni del Novecento.\nStoria.\nOrigini.\nNel territorio di Viterbo vi sono tracce di insediamenti neolitici ed eneolitici, nell'ambito della cultura di Rinaldone.\nSono state rinvenute poche presenze etrusche, specie nel sottosuolo, ma probabilmente in questo periodo l'insediamento sul colle del Duomo, da identificare con \"Surina\" o \"Surna,\" non raggiungeva lo stato di \"vicus\" ed era un avamposto della lucumonia di Tarquinia. Nelle vicinanze sorgevano gli altri centri etruschi di Musarna e Acquarossa (poi distrutta, e ricostruita a poca distanza come Ferento).\nLe fantasiose teorie quattrocentesche dell'erudito frate Annio (autore di quel complesso e monumentale falso storico noto come \"Antiquitatum Variarum\") hanno invece supposto che sorgesse qui una tetrapoli etrusca, sulla base dalla sigla FAVL che sarebbe un acronimo formato dalle iniziali di quattro cittadine (\"Fanum\", \"Arbanum\", \"Vetulonia\", \"Longula\").\nDopo la conquista romana vi fu costituito, con ogni probabilit\u00e0, un insediamento militare, chiamato \"Castrum Herculis\" per la presenza nella zona di un tempio che si riteneva dedicato all'eroe mitologico, da cui deriva il leone simbolo di Viterbo. Nei pressi passava la via Cassia, che aveva una \"mansio\" ad \"Aquae Passaris\", nell'area termale a occidente rispetto all'attuale Viterbo, mentre solo nel medioevo, con la sua ascesa politica, la strada passer\u00e0 dentro la citt\u00e0.\nNotizie pi\u00f9 certe si hanno nell'Alto Medioevo con un \"castrum\", cio\u00e8 una fortificazione longobarda posta al confine tra i possedimenti nella Tuscia e il ducato bizantino di Roma: il colle di San Lorenzo, ricordato nella donazione di Sutri tra le propriet\u00e0 che Liutprando promette alla Chiesa nel 729, fu fortificato nel 773 da Desiderio, nell'ultimo periodo della sua contesa con Carlo Magno. Un documento papale dell'852 riconosce il \"Castrum Viterbii\" come parte delle Terre di San Pietro, mentre Ottone I annovera il castello tra i possedimenti della Chiesa.\nMedioevo.\nNell'XI secolo l'incremento demografico contribu\u00ec alla nascita di nuclei abitativi fuori dal \"castrum\", e, attorno al 1090, a un primo tratto di mura; nel 1099 la scelta dei primi consoli sanc\u00ec il passaggio a istituzioni comunali. \u00c8 il XII secolo il periodo in cui Viterbo, libero comune, si assicur\u00f2 il possesso di numerosi castelli: in tal senso la protezione di Federico I Barbarossa (presente nella citt\u00e0 nel 1162), e il suo riconoscimento del comune viterbese, confer\u00ec legittimit\u00e0 alla sua politica di espansione. Nel 1172 venne distrutta la citt\u00e0 di Ferento il cui simbolo (una palma) fu aggiunto al leone, simbolo di Viterbo (l'emblema vigente \u00e8 costituito appunto da un leone \"accollato ad una palma\"); attorno al 1190 venne assediata Corneto (odierna Tarquinia), mentre l'imperatore attacc\u00f2 Roma con l'esercito viterbese.\nIl \"districtus\" del comune aument\u00f2 considerevolmente in quegli anni. Ulteriore elemento che accrebbe il prestigio e l'importanza politica di Viterbo, fu la sua elevazione a cattedra vescovile nel 1192 ai danni di Tuscania, la cui precedente predominanza nella Tuscia romana venne cos\u00ec meno.\nAll'inizio del XIII secolo la citt\u00e0 fu finalmente inserita nell'orbita papale ed inizi\u00f2 in tal modo un periodo di grande splendore, soprattutto con il disegno di papa Innocenzo III, che tent\u00f2 di costituire uno stato territoriale: Viterbo nel 1207 ospit\u00f2 il Parlamento degli stati della Chiesa. Tuttavia, per la presenza nella citt\u00e0 di importanti famiglie insofferenti del predominio papale, venne invocata la protezione di Federico II: si apr\u00ec cos\u00ec, fino al 1250 circa, un periodo di lotte interne tra guelfi (la famiglia dei Gatti), e ghibellini (i Tignosi, poi Tignosini), con un'iniziale prevalenza di questi ultimi. Si inser\u00ec in questo contesto di aspre lotte civili e religiose la vita della pi\u00f9 illustre figlia di Viterbo: Santa Rosa da Viterbo, che visse tra il 1233 e il 1251. Si ricordano non solo suoi miracoli in vita e \"post mortem\", ma anche, bench\u00e9 fosse giovanissima morendo ad appena 18 anni, la sua coraggiosa predicazione contro gli eretici e i ghibellini, che anim\u00f2 i viterbesi a resistere contro l'assalto dell'esercito di Federico II. Negli stessi anni la citt\u00e0 vide le iniziative politiche e militari del cardinale viterbese Raniero Capocci, storico ed acerrimo nemico dell'imperatore.\nIl fallito assedio di Federico II nel 1243 con la grande vittoria dei viterbesi, guidati proprio da Raniero Capocci, sull'esercito imperiale e il conseguente successo dei guelfi, sanc\u00ec, per la seconda met\u00e0 del XIII secolo ed anche per i secoli futuri, la definitiva politica filo-papale: la ricca famiglia dei Gatti monopolizz\u00f2 le cariche municipali e i pontefici scelsero Viterbo come sede papale. L'episodio discriminante, che attir\u00f2 addirittura l'attenzione mondiale su Viterbo, fu l'elezione papale del 1268-1271, che port\u00f2 Gregorio X al soglio pontificio: i cardinali che dovevano eleggere il successore di Clemente IV si riunivano inutilmente da quasi 20 mesi, quando il popolo viterbese sdegnato da tanto indugio, sotto la guida del Capitano del popolo Raniero Gatti, giunse alla drastica decisione di chiudere a chiave i cardinali nella sala dell'elezione (\"clausi cum clave\"), nutrirli a pane e acqua, e scoperchiare il tetto lasciandoli esposti alle intemperie, finch\u00e9 non avessero eletto il nuovo Papa; alla fine i cardinali - pressati anche dalle continue rampogne di Bonaventura da Bagnoregio - scelsero il piacentino Tedaldo Visconti, arcidiacono di Liegi, che aveva ricevuto solo gli ordini minori e in quei giorni si trovava in Terra santa per la nona crociata. Il nuovo papa prese il nome di Gregorio X, (1272), e, vista la bont\u00e0 della \"clausura\", stabil\u00ec con la costituzione apostolica \"Ubi Periculum\" che anche le future elezioni papali avvenissero in una sede chiusa a chiave: era nato il Conclave. Dal 1261 al 1281 in Viterbo si tennero ben cinque conclavi. Nell'ultimo di questi il popolo, artatamente sobillato da Carlo I d'Angi\u00f2, irruppe nella sala del Conclave e mise al carcere duro il cardinale Matteo Rubeo Orsini, protodiacono. Il pontefice che usc\u00ec eletto da questo conclave, funestato dall'invasione del popolo viterbese, fu un francese, il cardinale Simon de Brion, proprio come voleva Carlo d'Angi\u00f2. Peraltro il nuovo papa, che scelse il nome pontificale di Martino IV, appena eletto, anzich\u00e9 ringraziare i viterbesi che, mettendo in difficolt\u00e0 i cardinali della famiglia Orsini, avevano favorito la sua elezione, lanci\u00f2 sulla citt\u00e0 di Viterbo un pesante interdetto e l'abbandon\u00f2 in fretta e furia con tutta la corte pontificia, senza tornare a Roma, come molti auspicavano, ma recandosi a Orvieto. Si chiuse con questo spiacevole episodio il periodo aureo di Viterbo.\nI papi non verranno pi\u00f9 a risiedere in citt\u00e0, anche se diversi pontefici vi soggiorneranno talora per periodi piuttosto lunghi; ne sono esempi papa Urbano V, che si ferm\u00f2 a Viterbo alcuni mesi tra il 1367 e il 1370 durante l'infruttuoso tentativo di riportare a Roma la sede papale, e papa Niccol\u00f2 V, che nel 1454 fece addirittura costruire dal Rossellino in zona Bullicame un bel \"Palazzo termale\" (andato quasi completamente perduto) per venire in citt\u00e0 a curare le sue gravi malattie, nonch\u00e9 Giulio II, che fu spesso ospite, nel primo decennio del Cinquecento, degli agostiniani viterbesi, vista l'amicizia che lo legava ad Egidio da Viterbo, e Leone X, che veniva a caccia nei dintorni. Durante la stabile presenza della curia papale a Viterbo, la citt\u00e0 aveva raggiunto il suo massimo splendore, sia economico, quale centro posto lungo vie di comunicazione importanti, come la Via Cassia e la Francigena, che architettonico, con l'edificazione di edifici pubblici municipali, torri, chiese, nel fiorire sia dello stile romanico che dello stile gotico, che i cistercensi avevano inaugurato nel luogo con l'abbazia di San Martino al Cimino.\nL'esilio avignonese dei papi contribu\u00ec alla decadenza della citt\u00e0 e al riaprirsi delle lotte interne. L'effimera ricostituzione del Patrimonio di San Pietro del cardinale Egidio Albornoz, non imped\u00ec ai nobili Gatti e ai prefetti di Vico di imporsi, con istituzioni ormai di tipo signorile, a Viterbo.\nNei primi decenni del XVI secolo Viterbo ospit\u00f2 nuovamente, e spesso, papi, da Giulio II a Leone X, grazie - come sopra accennato - all'opera straordinaria del cardinale agostiniano Egidio da Viterbo.\nA met\u00e0 del Cinquecento la citt\u00e0 conobbe un nuovo, ancorch\u00e9 breve, periodo di fervore culturale e spirituale per la presenza del cardinale Reginald Pole, che riuniva a Viterbo il suo celebre circolo, di cui faceva parte, tra gli altri, la marchesa Vittoria Colonna ed alle cui riunioni intervenne spesso Michelangelo.\nDal XIII al XVI secolo, Viterbo \u00e8 stata sede di una comunit\u00e0 ebraica, fino al decreto di espulsione del 1569.\nEt\u00e0 moderna.\nPer Viterbo \u00e8 un periodo di scarsa vitalit\u00e0, economica e culturale: dalla fine del XVI secolo la citt\u00e0 segue le sorti dello Stato della Chiesa e vede tramontare del tutto la vocazione internazionale che aveva assunto nei secoli del basso medioevo.\nOccupata nel 1798 dalle truppe francesi del generale Championnet, intervenuto a difesa della Repubblica romana, si ribell\u00f2, imprigionando la guarnigione lasciatavi dai francesi, quando nel mese di novembre le truppe del generale austriaco Mack e del re di Napoli Ferdinando IV di Borbone entrarono in Roma. Cacciate tuttavia queste poco dopo dallo Championnet, Viterbo fu attaccata dalle truppe del generale francese Fran\u00e7ois \u00c9tienne Kellermann, al quale dovette arrendersi dopo che il medesimo aveva sconfitto nelle vicinanze i uomini dell\"\u00e9migr\u00e9\" francese, Roger de Damas.\nNel 1867, con la colonna garibaldina Acerbi, fu testimone della sfortunata campagna dell'Agro romano per la liberazione di Roma, conclusasi a Mentana il 3 novembre con la sconfitta di Garibaldi da parte delle truppe pontificie e francesi. La citt\u00e0 dovette attendere il 12 settembre 1870 per essere di nuovo liberata dalle truppe italiane, questa volta quelle dell'esercito regolare in marcia verso Roma.\nCon l'unit\u00e0 d'Italia, aggregato quasi tutto il Lazio nella provincia di Roma, Viterbo perse la qualifica di capoluogo, che le fu restituita solo nel 1927 con il riordino delle circoscrizioni provinciali, attuato da Benito Mussolini.\nIn questa occasione per\u00f2, aspirava al rango di provincia anche Civitavecchia ma Viterbo riusc\u00ec ad avere la meglio, incrementando il proprio territorio e numero di abitanti, sopprimendo e inglobando come frazioni, con assenso governativo, i comuni di Bagnaia, San Martino al Cimino, Grotte Santo Stefano, ed altri piccoli centri limitrofi. (vedi comuni italiani soppressi).\nDurante la seconda guerra mondiale la citt\u00e0 venne rapidamente occupata dopo l'8 settembre 1943 dalle truppe tedesche della 3. Panzergrenadier-Division che erano in movimento verso Roma. Durante l'occupazione fu sede di un comando tedesco e fu quindi sottoposta dall'aviazione alleata a ripetuti bombardamenti, di cui particolarmente pesante fu quello del 17 gennaio 1944, che port\u00f2 alla morte di centinaia di civili ed alla distruzione di vaste zone del centro storico e di altri territori vicini.\nSimboli.\nLo stemma civico, riconosciuto con decreto del 19 luglio 1929, ha la seguente blasonatura:\nOnorificenze.\nNel 1962 Viterbo \u00e8 stata insignita della Medaglia d'argento al Valor Civile per gli innumerevoli caduti ed i gravissimi danni riportati in seguito ai bombardamenti alleati del 1943-44.\nMonumenti e luoghi d'interesse.\nArchitetture religiose.\nSono inoltre degne di nota:\nAltro.\nDi grande interesse \u00e8 anche la frazione di San Martino al Cimino, con un'architettura urbanistica realizzata nella prima met\u00e0 del Seicento per volont\u00e0 di Donna Olimpia Maidalchini, una delle pi\u00f9 potenti donne del suo tempo, che chiam\u00f2 a lavorarvi un gruppo di prestigiosi architetti, tra i quali Francesco Borromini, per un progetto assai innovativo di case a schiera.\nParticolari della citt\u00e0 sono anche le numerose gallerie sotterranee scavate nel tufo, che mettono in comunicazione gran parte degli edifici del centro storico, creando una vasta rete di cunicoli e camminamenti, talvolta parzialmente sommersi, ove non \u00e8 raro trovare reperti storico-archeologici. Sono utilizzate prevalentemente come cantine; sono state utilizzate ancora nella seconda guerra mondiale come rifugio della popolazione durante i bombardamenti aerei che colpirono duramente la citt\u00e0 nel 1943-44.\nDa non dimenticare il grandioso ed artisticamente rilevante \"Presepe\", presso il Museo Civico, pala d'altare di notevoli dimensioni opera del pittore viterbese del XV secolo Antonio del Massaro, detto \"il Pastura\", che fu allievo prediletto del Pinturicchio. Nello stesso Museo Civico si pu\u00f2 anche ammirare la Piet\u00e0 di Sebastiano del Piombo, grande tavola che il maestro veneziano realizz\u00f2 tra il 1516 e il 1517.\nSociet\u00e0.\nQualit\u00e0 della vita.\nSecondo \"Il Sole 24 ORE\", Viterbo nel 2019 era la 73\u00aa citt\u00e0 italiana con la qualit\u00e0 di vita pi\u00f9 alta su un totale di 107; nel 2014 si trovava invece al 71\u00ba posto.\nIstituzioni, enti e associazioni.\nA Viterbo hanno sede: il comando nazionale dell'Aviazione dell'Esercito, la Scuola Sottufficiali dell'Esercito, la Scuola ITC SUS e la Scuola Marescialli dell'Aeronautica Militare.\nLa principale struttura ospedaliera della citt\u00e0 \u00e8 l'ospedale Belcolle, situato nella zona sud-est, sulla strada sammartinese.\nCultura.\nViterbo \u00e8 punto di riferimento per buona parte della provincia per quanto riguarda l'istruzione superiore e citt\u00e0 universitaria con discreta presenza di studenti fuori sede. Molto noti erano i festival della musica che venivano organizzati a Viterbo negli anni settanta: nel 1973 \u00e8 stato organizzato il Festival Pop dove hanno partecipato artisti come Alan Sorrenti e i Garybaldi, i quattro anni successivi fino al 1977 \u00e8 stato organizzato il Festival dei Cantautori dove hanno partecipato artisti come Mauro Pelosi, Riccardo Cocciante, Renato Zero, Rino Gaetano, Angelo Branduardi, Lando Fiorini, Gianni Davoli, Ivan Graziani e molti altri. Nel 2005 a Viterbo si \u00e8 svolta una tappa del Festivalbar condotto da Vanessa Incontrada e Fabio De Luigi. Negli ultimi anni sono nate e cresciute numerose manifestazioni culturali e di svago, tra cui alcuni festival che hanno ottenuto risonanza nazionale e internazionale, quali il Premio Fausto Ricci, Caffeina, Tuscia Film Fest, Tuscia in Jazz, JazzUp Festival, Tuscia Operafestival, Festival Barocco, Quartieri dell'Arte, Medioera, Ludika 1243, Ombre Festival. Viterbo presenta al visitatore la sua eredit\u00e0 culturale attraverso gli allestimenti di 5 musei e svariati luoghi di interesse aperti al pubblico, come Viterbo Sotterranea, Palazzo dei Priori, il Polo Monumentale del Colle del Duomo, numerose chiese di epoche diverse.\nIstruzione.\nA Viterbo sono presenti tutti i principali istituti di istruzione secondaria superiore statali, tra cui quelli di pi\u00f9 lunga tradizione sono il Liceo Ginnasio Statale \"Mariano Buratti\" indirizzo classico e linguistico, il Liceo Scientifico \"Paolo Ruffini\", il Liceo delle Scienze Umane e Musicale \"Santa Rosa da Viterbo\", l'Istituto Tecnico Commerciale \"Paolo Savi\", l'Istituto Tecnico Industriale Statale e per Geometri \"Leonardo Da Vinci\" e l'Istituto Professionale di Stato \"Francesco Orioli\" che annovera diversi indirizzi didattici.\nNel 1979 \u00e8 stata istituita l'Universit\u00e0 degli Studi della Tuscia, erede della Libera Universit\u00e0 della Tuscia che era attiva dal 1969; in seguito alla Legge Gelmini (L. 240/2010) che ha abolito le facolt\u00e0, l'ateneo viterbese \u00e8 suddiviso in 7 dipartimenti (DAFNE, DEB, DEIM, DIBAF, DISBEC, DISTU, DISUCOM). Il Rettorato ha sede nello storico complesso di Santa Maria in Gradi, che ospita anche dipartimenti e strutture comuni. Altre sedi sono il complesso di San Carlo nel quartiere Pianoscarano, l'ex convento di Santa Maria del Paradiso, l'edificio della ex facolt\u00e0 di Agraria e il campus in localit\u00e0 Riello. Gli studenti immatricolati sono circa .\nNel 1975 apre a Viterbo l'Accademia di Belle Arti \"Lorenzo da Viterbo\" (ABAV), membro di un network europeo di istituzioni artistiche. Presso i locali della AUSL ha sede il distaccamento di Didattica delle Professioni Sanitarie dell'Universit\u00e0 La Sapienza di Roma. Dal 2001 Viterbo ospita anche gli studenti americani del progetto School Year Abroad per la scuola superiore e del progetto Usac per l'universit\u00e0.\nCinema.\nLa crisi che ha colpito il settore negli anni Duemila e problemi di natura gestionale hanno causato la chiusura delle principali sale cinematografiche viterbesi.\nLe uniche sale funzionanti nel territorio comunale di Viterbo sono il Cinema Lux in Viale Trento e il Cinema Trento in localit\u00e0 La Quercia. Hanno definitivamente chiuso i battenti i cinema Azzurro, Genio, Metropolitan e Trieste. Il multisala CineTuscia Village, la maggiore struttura cinematografica della provincia di Viterbo, aperta dal 2010, sorge nel limitrofo comune di Vitorchiano.\nMedia.\nDue sono i quotidiani cartacei con pagine di cronaca locale: \"Il Messaggero\", storico quotidiano romano la cui redazione di Viterbo \u00e8 situata in Via Marconi, e il \"Corriere di Viterbo\", con sede in Piazza dei Caduti e facente parte del gruppo Corriere dell'Umbria. Non esistono pi\u00f9 la redazione locale de \"Il Tempo\", che ha chiuso i battenti nel 2010, e i quotidiani \"Nuovo Corriere Viterbese\" del gruppo Angelucci e \"Nuovo Oggi Viterbo \"del gruppo Diaconale, attivi nel primo decennio degli anni Duemila.\nIn passato sono stati attive alcune testate free press: \"Melting Pot, Etrurialand, Totem Informacitt\u00e0, La Citt\u00e0, Sottovoce, Move Magazine, Decarta\".\nLa principale emittente radiofonica \u00e8 stata a lungo \"Radio Verde\", nata nel 1976 e chiusa nel 2018. In passato sono esistite \"Radio Gluc, Radio Sole, Radiondazzurra, Radio Mediterraneo\".\nLe emittenti televisive locali sono \"Tele Lazio Nord\" (canale 629 del digitale terrestre) e \"Tele Tuscia Sabina 2000\" (canale 172 del digitale terrestre), nata a Rieti nel 1989 e presente a Viterbo dal 1999. Dal 1977 al 1998 ha trasmesso \"TeleViterbo (TVT)\", che si \u00e8 a lungo distinta per le dirette della Macchina di Santa Rosa e per la grande attenzione dedicata allo sport, soprattutto calcio e basket. Dal 2008 al 2011 \u00e8 stata attiva una redazione viterbese della romana \"IesTv\".\nCucina.\nA Viterbo \u00e8 tipica un'insalata simile alla panzanella conosciuta come canata.\nGeografia antropica.\nQuartieri.\nAll'interno del centro storico sono individuabili i quartieri Pianoscarano, San Pellegrino, San Faustino, Cunicchio. Tutto il resto della citt\u00e0 compresa all'interno della cinta muraria medioevale \u00e8 noto semplicemente come Centro Storico.\nAl di fuori delle mura sorgono numerosi quartieri di espansione moderna.\nFrazioni.\nFanno parte del Comune di Viterbo le frazioni di La Quercia, Bagnaia, San Martino al Cimino, Tobia, Fastello, Grotte Santo Stefano, Montecalvello, Monterazzano, Ponte di Cetti, Roccalvecce, Sant'Angelo di Roccalvecce, Vallebona.\nEconomia.\nViterbo \u00e8 capoluogo di provincia, sede universitaria, sede militare del Comando dell'Aviazione dell'Esercito (AVES) e relativo Centro di addestramento, nonch\u00e9 della Scuola Sottufficiali Esercito (SSE, ex Scuola Allievi Sottufficiali - SAS) e della Scuola Marescialli Aeronautica Militare (SMAM).\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le imprese operanti nel territorio comunale, che rappresentavano il 28,21% del totale provinciale ( imprese attive), hanno occupato addetti, il 31,41% del dato provinciale ( addetti); in media, ogni impresa nel 2015 ha occupato poco meno di tre persone (2,83).\nInfrastrutture e trasporti.\nStrade.\nLe principali direttrici stradali di Viterbo sono:\nFerrovie.\nViterbo \u00e8 raggiunta dalle seguenti linee ferroviarie:\nAeroporti.\nL'Aeroporto di Viterbo \u00e8 un aeroporto militare che si trova a pochi chilometri a nord-ovest dalla citt\u00e0 ed \u00e8 sede del Centro di Addestramento dell'Aviazione dell'Esercito (Aves). \u00c8 intitolato al tenente pilota Tommaso Fabbri (1908-1936).\nMobilit\u00e0 urbana.\nI trasporti pubblici urbani sono gestiti dalla societ\u00e0 Francigena, i trasporti interurbani vengono svolti con servizi regolari di autobus gestiti dalla COTRAL.\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Viterbo, Viterbo ne divenne il capoluogo provinciale, staccandosi dalla provincia di Roma.\nGemellaggi.\nViterbo \u00e8 gemellata con le seguenti citt\u00e0:\nAltre informazioni amministrative.\nFa parte della Comunit\u00e0 Montana dei Cimini."}
{"id": "4469", "revid": "2056951", "url": "https://it.wikipedia.org/wiki?curid=4469", "title": "Venere", "text": ""}
{"id": "4470", "revid": "1745361", "url": "https://it.wikipedia.org/wiki?curid=4470", "title": "Vela", "text": "Vela pu\u00f2 riferirsi a:"}
{"id": "4475", "revid": "30610", "url": "https://it.wikipedia.org/wiki?curid=4475", "title": "Vietnam", "text": "Il Vietnam (: ; in vietnamita \"Vi\u1ec7t Nam\"), ufficialmente Repubblica Socialista del Vietnam (\"C\u1ed9ng h\u00f2a x\u00e3 h\u1ed9i ch\u1ee7 ngh\u0129a Vi\u1ec7t Nam\"), \u00e8 uno Stato del sud-est asiatico. Confina a nord con la Cina, a ovest con il Laos e la Cambogia, mentre a est e a sud si affaccia sul Mar Cinese Meridionale, che tra l'isola cinese di Hainan e il nord del Vietnam forma il golfo del Tonchino. A sud, per un breve tratto, il Vietnam si affaccia sul golfo del Siam.\nIl Vietnam \u00e8 una repubblica di tipo socialista; l'attuale capo dello Stato \u00e8 Nguy\u1ec5n Ph\u00fa Tr\u1ecdng che allo stesso tempo \u00e8 anche Segretario generale del Partito Comunista del Vietnam, mentre capo del governo \u00e8 Nguy\u1ec5n Xu\u00e2n Ph\u00fac. La lingua ufficiale \u00e8 il vietnamita.\nNel 1986, il governo ha avviato una serie di riforme economiche e politiche chiamate \"\u0110\u1ed5i m\u1edbi\", riforme che hanno aperto il Vietnam al libero mercato e all'integrazione nell'economia mondiale. Nel 2000 la nazione ha riallacciato le relazioni diplomatiche con il resto del mondo e da allora sta registrando una rapida crescita economica e sociale, crescita che per quasi due decenni si \u00e8 assestata a livelli tra il 7% e l\u20198% del PIL su base annua, abbattendo la povert\u00e0 e favorendo l'aumento dei salari.\nStoria.\nLe origini e i periodi di autonomia e di dominazione cinese.\nIl primo Stato vietnamita nacque tra il IV e il II secolo a.C. attorno al Golfo del Tonchino, o Basso Tonchino: \u00e8 il leggendario regno di Au Lac, che, nel 221 a.C. venne conquistato dai cinesi. Le lotte per l'indipendenza si susseguirono, la prima dal 200 a.C. al 111 a.C. e la seconda dal 39 d.C. al 43 d.C. Per due volte i cinesi riconquistarono la regione.\nIl Paese riprese l'autonomia all'inizio del X secolo sotto la guida di \"Kh\u00fac H\u1ea1o\", seguito da \"Kh\u00fac Th\u1eeba D\u1ee5\". Nel 938 l'imperatore Ng\u00f4 Quy\u1ec1n, grande condottiero e stratega militare, sconfisse i cinesi alla foce del fiume \"B\u1ea1ch \u0110\u1eb1ng\" fondando il Dai-Co-Viet.\nNel 1225 la dinastia inizi\u00f2 l'espansione a sud del Golfo di Tonchino. Nel XIII secolo, mentre la Cina e la maggior parte degli Stati dell'Eurasia del tempo caddero sotto il dominio dell'Impero mongolo, il Vietnam, sotto la guida della dinastia Tr\u1ea7n (e soprattutto del condottiero Tran Quoc Tuan), ne ferm\u00f2 per tre volte gli attacchi: nel 1258, 1285 e 1288. Queste vittorie annunciarono l'inizio della decadenza dell'Impero mongolo e contemporaneamente l'inizio del ruolo di potenza regionale del Vietnam.\nLo Stato vietnamita fece da barriera alla spinta dei cinesi da nord e si espanse verso sud a danno del Champa, o regni dei Ch\u0103m, e del Siam. Nel 1471 il Vietnam sconfisse definitivamente i regni dei Ch\u0103m, conquistando il loro territorio, l'Annam al tempo del protettorato francese, e massacrando la popolazione.\nL'Indocina.\nTra il 1700 ed il 1760 la regione della Cocincina, sottratta alla Cambogia, entra a far parte del Vietnam. Nel 1770 una rivolta contadina conduce per\u00f2 ad una tripartizione del Paese. A riunificarlo \u00e8, a partire dal 1789, Nguy\u1ec5n \u00c1nh (Gia Long), appoggiato da ufficiali e missionari francesi esuli dalla Rivoluzione. A met\u00e0 del XIX secolo la penetrazione coloniale della Francia diede praticamente fine a qualsiasi tipo di autonomia. La Francia impose, tra il 1858 ed il 1883 un dominio diretto, pur lasciando formalmente sul trono le dinastie locali in regime di protettorato. Nel 1887, la dominazione coloniale francese prende la forma dell'Unione indocinese (\"Union indochinoise\").\nDurante la seconda guerra mondiale, il Paese fu invaso dai giapponesi (settembre 1940\u2013luglio 1941), i quali lo ressero in collaborazione con l'amministrazione coloniale francese, fedele al Regime di Vichy. Con la liberazione di Parigi (agosto 1944), i giapponesi disarmarono i francesi e diedero vita all'effimero Impero del Vietnam. L'unica forza politica interna al Paese in grado di contrastare l'occupazione fu quella guidata dal leader comunista-nazionalista Ho Chi Minh, il quale, alla fine della guerra, proclam\u00f2 l'indipendenza del Paese e dichiar\u00f2 nullo il trattato del protettorato, siglato nel 1883 con la Francia. Nell'estate del 1946, per contrastare Ho Chi Minh, la Francia concesse l'indipendenza alla Cocincina e intervenne militarmente per contrastare i partiti comunisti (guerra d'Indocina), ma nel 1954 fu sconfitta, prima potenza coloniale della storia, dall'esercito del Viet Minh comandato dal generale Giap, nella battaglia di Dien Bien Phu.\nLa divisione e la guerra del Vietnam.\nL'esito della Guerra d'Indocina fu la Conferenza di Ginevra del 1954, a seguito della quale il territorio vietnamita fu temporaneamente diviso in due sfere di influenza: il Vietnam del Nord ai comunisti di Ho Chi Minh; il Vietnam del Sud al leader cattolico anticomunista Ng\u00f4 \u0110\u00ecnh Di\u1ec7m. In base all'accordo di Ginevra, nel 1956, il Vietnam sarebbe dovuto divenire uno ed indivisibile con un governo eletto tramite elezioni democratiche. Tra le potenze mondiali, la Cina e l'Unione Sovietica si schierarono con il Nord, mentre gli Stati Uniti appoggiarono il Sud.\nLe elezioni del 1956 non ebbero luogo principalmente a causa del timore statunitense di una vittoria elettorale di Ho Chi Minh, vittoria che avrebbe esteso l'influenza comunista in Estremo Oriente nell'ottica della teoria del domino. Spronati dalle proprie paure, gli Stati Uniti convinsero il leader sudvietnamita Diem a rifiutare elezioni nazionali e a dichiarare il Vietnam del Sud come Stato sovrano. Nelle campagne del sud si svilupparono quindi movimenti di ribellione, dei quali ben presto i comunisti presero l'egemonia. Nel 1957 avr\u00e0 inizio cos\u00ec una vera e propria guerriglia, iniziata dai Viet Minh e da altre formazioni minori che in seguito confluiranno nel Fronte di Liberazione Nazionale (noto in occidente come Viet Cong), collegato con il Vietnam del Nord che infiltr\u00f2 in misura crescente nel corso degli anni le sue forze regolari per supportare i guerriglieri. Negli anni sessanta, in sostegno dell'inefficiente governo sudvietnamita, gli Stati Uniti d'America, prima con John Fitzgerald Kennedy e poi soprattutto con Lyndon B. Johnson, iniziarono un massiccio intervento militare. L'esercito americano tuttavia, nonostante un enorme impiego di uomini e risorse belliche, non riusc\u00ec a prevalere sull'ostinata resistenza della guerriglia Viet Cong nel Vietnam del Sud che potevano contare su un costante rifornimento di uomini e armamenti fatti pervenire attraverso la Cambogia, e delle forze regolari nord-vietnamite. Gli Stati Uniti non riuscirono a contrastare gli approvvigionamenti dell'esercito nordvietnamita, in quanto temendo un coinvolgimento diretto nel conflitto di Cina e Unione Sovietica, preferirono rispettare gli accordi internazionali che impedivano l'occupazione del suolo cambogiano. Dopo quasi quindici anni di guerra, dal 1960 al 1975, gli Stati Uniti, lacerati da forti contrasti interni alla classe dirigente e all'opinione pubblica riguardo alla guerra in Indocina, dopo una serie di rovesci militari e l'avanzata dell'esercito Vietcong nel sud, dovettero ritirare le proprie truppe dal Paese, lasciando dietro di s\u00e9 una nazione distrutta e oltre un milione di morti.\nGli effimeri accordi di pace di Parigi del 27 gennaio 1973 riconobbero la sovranit\u00e0 di entrambi gli stati ma consentirono ai Viet Cong e ai nord-vietnamiti infiltrati al sud di rimanere in armi nel Vietnam del Sud, mentre le truppe americane lasciarono completamente il teatro di guerra entro il 29 marzo 1973. Proprio nel 1973 venne assegnato congiuntamente il Premio Nobel per la pace a L\u00ea \u0110\u1ee9c Th\u1ecd, che lo rifiut\u00f2 e allo statunitense Henry Kissinger. In assenza degli americani, la situazione del Vietnam del Sud divenne disperata, mentre il Vietnam del Nord, sostenuto materialmente dalla Cina e dall'Unione Sovietica, nel 1975 invase il Vietnam del Sud, in violazione degli Accordi di pace di Parigi. I nord-vietnamiti unitamente alle formazioni locali di Viet Cong ebbero facilmente la meglio sul demoralizzato e disorganizzato esercito sud-vietnamita. A seguito della rapida avanzata delle forze comuniste una enorme moltitudine di persone fugg\u00ec verso la capitale e il regime del Vietnam del Sud, abbandonato definitivamente dagli americani, croll\u00f2 in poche settimane. Saigon cadde il 30 aprile 1975.\nLa riunificazione e la Repubblica Socialista del Vietnam.\nNel 1976 il Vietnam fu ufficialmente riunificato sotto il controllo del governo del nord con il nome di \"Repubblica Socialista del Vietnam\". Saigon fu ribattezzata Ho Chi Minh. Date le condizioni disastrate di un Paese devastato da decenni di conflitti e occupazione coloniale, con terreni agricoli bombardati o inquinati con buona parte della popolazione morta, ferita o altrimenti traumatizzata dalla guerra, dall'economia dei due paesi piegata a fini militari e a causa delle persecuzioni di massa (oltre mezzo milione di internati nel periodo successivo al termine dei combattimenti), centinaia di migliaia di vietnamiti del Sud decisero di abbandonare il Paese; l'esodo dur\u00f2 per tutto il decennio successivo.\nLo scoppio di costanti scontri di confine con la Cambogia governata dal regime dei Khmer Rossi di Pol Pot port\u00f2 il Vietnam nel 1978 a lanciare un'invasione su vasta scala del territorio cambogiano, deponendo il regime di Pol Pot e istituendo lo stato fantoccio della Repubblica Popolare di Kampuchea. Ci\u00f2 provoc\u00f2 uno stato di tensione militare con la Cina, alleata dei Khmer Rossi: nel 1979 vietnamiti e cinesi si affrontarono in una breve guerra conclusasi con un nulla di fatto, cui fece seguito una serie continua di scontri di confine perdurata per un decennio. Solo il ritiro dei reparti vietnamiti dalla Cambogia all'inizio degli anni 1990 port\u00f2 a un rasserenarsi della situazione internazionale del Vietnam.\nNel 1990 il Vietnam divent\u00f2 membro dell'ASEAN, l'Associazione delle Nazioni dell'Asia Sud-Orientale. Nel 1995 gli USA ristabilirono le relazioni diplomatiche con il Paese, che gi\u00e0 nel 2000 ricevette la visita del Presidente Bill Clinton. Nel 2006 il Vietnam divenne membro della Organizzazione Mondiale del Commercio.\nNell'ottobre 2015, il Paese ha raggiunto un accordo sulla Trans-Pacific Partnership, un accordo commerciale multilaterale di libero scambio che coinvolge una vasta area economica e geopolitica affacciata sul Pacifico, di cui fanno parte dodici Paesi, tra cui Giappone, Australia, Canada, Messico.\nGeografia.\nIl Vietnam confina a nord con la Cina e a ovest con la Cambogia e il Laos; si affaccia a est e a sud sul mar Cinese Meridionale. Nel territorio sono riconoscibili tre regioni.\nNel nord del Paese si trovano i tavolati ed il delta del Fiume Rosso; il sud \u00e8 diviso fra le depressioni prossime alla costa, il gruppo montuoso D\u00e3y Tr\u01b0\u1eddng S\u01a1n, con alti pianori, ed il delta del fiume Mekong. Il territorio vietnamita \u00e8 caratterizzato per l'80% da colline e montagne con una folta vegetazione, mentre solo il restante 20% \u00e8 costituito da zone pianeggianti. Al nord del Paese si trovano i rilievi dello Yunnan, che si innalzano oltre i , la parte che raggiunge il golfo del Tonchino raramente raggiunge i ; queste formazioni montuose proseguono anche nel mare formando circa isolotti. Verso ovest i rilievi dello Yunnan tendono ad alzarsi, fino alla cosiddetta Porta dell'Annam oltre la quale inizia la catena annamita e la parte centrale del Vietnam.\nNella parte a nord della regione dell'Annam la cordigliera segue la linea della costa e fa da spartiacque tra i fiumi affluenti del Mekong e i fiumi che sfociano nel Mar Cinese meridionale. Nella parte a sud la linea della cordigliera si separa creando varie creste montuose, tra le quali si formano valli fluviali o isolando bacini intermontani. Nel sud del Vietnam la catena annamita si abbassa fino agli altopiani Moi e alla grande pianura della Cocincina bassa e uniforme.\nIdrografia.\nI fiumi principali che attraversano il Vietnam sono il Mekong e il Fiume Rosso, che sfociano rispettivamente nel Mar Cinese meridionale e nel Golfo del Tonchino.\nTemperature e clima.\nLe temperature durante l'anno oscillano tra i 5 e i . Il clima \u00e8 caratterizzato da inverni secchi e estati piovose. La stagione estiva \u00e8 sempre preceduta da periodi caldissimi.\nFlora e fauna.\nNelle regioni a nord, soprattutto di montagna si osserva il progressivo passaggio alla foresta a latifoglie decidue e conifere. Le foreste tropicali pluviali sono abitate da grandi mammiferi come elefanti, cervi, tigri e leopardi. Nel Paese vivono inoltre scimmie, lepri, scoiattoli e lontre, numerosi rettili tra cui coccodrilli e serpenti, e molte specie di uccelli.\nLa intensa antropizzazione ha drasticamente ridotto con il tempo la vegetazione naturale e la popolazione animale. Questo fatto \u00e8 dovuto soprattutto alla intensiva coltivazione del riso nelle pianure e sui terrazzamenti collina.\nAree protette.\nIn Vietnam sono presenti numerosi parchi nazionali, tra cui il Parco nazionale di Con Dao. Il Parco nazionale di Phong Nha-Ke Bang \u00e8 stato designato come patrimonio dell'Umanit\u00e0 dall'UNESCO, insieme alla Baia di Ha Long, il Santuario di M\u1ef9 S\u01a1n, al Complesso dei monumenti di Hu\u00e9 e all'Antica citt\u00e0 di Hoi An.\nSono anche presenti sei riserve della biosfera: la \"Foresta di Mangrovie di Can Gio\", il Parco nazionale di Cat Tien, il Parco nazionale di Cat Ba, il Parco nazionale di U Minh Thuong, il Delta del Fiume Rosso, il \"Nghe An Occidentale\".\nLa pi\u00f9 grande grotta del mondo.\nSi trova in Vietnam la pi\u00f9 grande grotta del mondo: la Grotta Son Doong.\nPopolazione.\nLa densit\u00e0 di popolazione del Vietnam \u00e8 di 270 abitanti per km\u00b2.\nDemografia.\nIl Vietnam conta approssimativamente abitanti. \u00c8 in gran parte composta di giovani; infatti nel 1989 il 39% di vietnamiti aveva meno di 15 anni. Uno degli scopi del governo \u00e8 quello di ridurre il tasso di crescita demografica, mentre la speranza di vita si aggira intorno ai 70 anni. Dal punto di vista territoriale, la popolazione si concentra nelle citt\u00e0 costiere e nella regione della Cocincina.\nLa popolazione \u00e8 composta per l'86,2% da vietnamiti, mentre il restante 13,8% \u00e8 composto da cinesi, tailandesi, cambogiani e da altre minoranze che vivono in prevalenza nelle zone montuose del nord. Il gruppo etnico dei vietnamiti (\"kinh\" o \"vi\u1ec7t\") \u00e8 concentrato nei delta alluvionali e nelle pianure costiere, formando un gruppo sociale omogeneo che esercita il pieno controllo sulla vita del Paese grazie alla tradizionale posizione culturale dominante e al predominio sulle attivit\u00e0 politiche ed economiche.\nEtnie.\nIl gruppo etnico principale \u00e8 quello dei Vi\u1ec7t, e, stando al censimento ufficiale del 1\u00ba aprile 1999, le etnie minoritarie contano il 13,8% della popolazione. Le principali minoranze etniche del Vietnam sono:\nI T\u00e0y vivono nelle zone di transizione fra pianura e collina del nord del Paese. La loro lingua fa parte del sottogruppo centrale delle lingue tai ed \u00e8 molto simile alla lingua zhuang della Cina meridionale. Gli Zhuang sono la principale minoranza etnica cinese, concentrata nello Guangxi e, in parte, nello Yunnan, province entrambi confinanti con il Vietnam. I Th\u00e1i sono di etnia thailandese e vivono nella parte centrale e nord del Paese. I M\u01b0\u1eddng sono un gruppo etnico autoctono, i pi\u00f9 affini alla maggioranza Viet dal punto di vista culturale e linguistico; vivono nelle zone collinari e montagnose del nord.\nI khmer krom sono di etnia khmer o cambogiana e vivono sia nel delta del Mekong che a sud di esso, in territori per lungo tempo parte dell'impero Khmer. Gli Hoa sono di origine cinese (Han), vivono in prevalenza del Guangdong, parlano la lingua cantonese o la lingua teochew e risiedono nelle aree urbane in tutto il Paese. I N\u00f9ng sono un'etnia imparentata linguisticamente con i T\u00e0y e gli Zhuang. Gli H'M\u00f4ng, gi\u00e0 noti come Meo, corrispondono ai Miao della Cina, dove sono concentrati nel Guizhou, ed anche nell'Hunan e nello Yunnan. Meo e Miao sono considerati termini offensivi dagli Hmong.\nI Dao o Yao sono un'etnia imparentata linguisticamente con gli H'M\u00f4ng. Dei 54 gruppi etnici riconosciuti, una quarantina di gruppi minori sono collettivamente noti come degar o, in francese, montagnard, perch\u00e9 abitano sugli altopiani. La tradizionale denominazione in lingua vietnamita fa riferimento alla loro natura barbara e ostile (ai Viet).\nReligione.\nLa maggior parte dei vietnamiti non aderisce a religioni organizzate, ma segue le religioni tradizionali vietnamite, che attribuiscono grande importanza al culto degli antenati. Le religioni popolari sono basate, come in Cina, sull'armonica fusione dei cosiddetti \"tre insegnamenti\" (\"Tam Giao\"): Confucianesimo, Taoismo e Buddismo. La maggioranza dei vietnamiti si identifica generalmente come buddista, ma nell'ambito familiare e civico segue il Confucianesimo, mentre per ci\u00f2 che riguarda l'interpretazione della natura e del cosmo segue il Taoismo.\nLa tradizionale religione buddista Mahayana \u00e8 la prevalente tra le religioni organizzate. Pi\u00f9 recentemente si sono diffus i i culti del Cao \u0110\u00e0i e degli H\u00f2a H\u1ea3o. I cattolici sono il 10%; in valore assoluto si tratta della maggiore comunit\u00e0 asiatica, dopo le Filippine.\nLingue.\nIl vietnamita, lingua ufficiale parlata dalla maggioranza della popolazione, \u00e8 scritta in alfabeto latino con fonetica di base portoghese.\nIl francese, eredit\u00e0 dell'epoca coloniale, \u00e8 parlato da una minoranza ormai in declino, parlata solo dalle generazioni anziane cresciute durante la colonizzazione; oggi lo studio della lingua inglese come lingua straniera \u00e8 dominante. Il Vietnam fa parte della , anche tramite la creazione, in costante progresso, di percorsi di istruzione in lingua francese sia a livello primario che secondario. Nelle regioni interne del Paese \u00e8 diffusa la lingua khmer.\nOrdinamento dello Stato.\nSuddivisioni storiche e amministrative.\nIl Paese \u00e8 suddiviso in 8 regioni, 59 province e 5 municipalit\u00e0: H\u00e0 N\u1ed9i, H\u1ea3i Ph\u00f2ng, C\u1ea7n Th\u01a1, \u0110\u00e0 n\u1eb3ng e H\u1ed3 Ch\u00ed Minh.\nCitt\u00e0 principali.\nLa maggior parte dei centri urbani \u00e8 localizzata nel Vietnam meridionale. Tra le citt\u00e0 pi\u00f9 importanti soltanto la capitale H\u00e0 N\u1ed9i () non sorge sulla costa ma sorge al centro del delta del Fiume Rosso, ed \u00e8 un importante centro commerciale ed industriale. H\u1ed3 Ch\u00ed Minh (), nota in passato come S\u00e0i G\u00f2n, \u00e8 un importante centro commerciale. Durante il periodo coloniale fu il centro politico pi\u00f9 importante per l'Indocina francese. Le altre citt\u00e0 sono \u0110\u00e0 N\u1eb5ng () situata nelle vicinanze della citt\u00e0 di Hu\u00e8 () e infine Haiphong ().\nIstituzioni.\nOrdinamento scolastico.\nIn Vietnam tutte le scuole sono state nazionalizzate dopo la riunificazione del Paese e l'istruzione \u00e8 stata resa obbligatoria e gratuita. Le universit\u00e0 pi\u00f9 importanti sono quella di \"H\u00e0 N\u1ed9i\" e quelle di \"H\u1ed3 Ch\u00ed Minh\" e \"Bu\u00f4n M\u00ea Thu\u1ed9t\". All'inizio degli anni novanta si contavano nel Paese oltre cento universit\u00e0 e istituti di istruzione superiore ai quali erano iscritti circa studenti. Il 94% della popolazione adulta \u00e8 alfabetizzata. La vita culturale del Vietnam ha subito le influenze cinesi fino alla dominazione francese del XIX secolo, che ha introdotto nel Paese elementi della cultura occidentale.\nUniversit\u00e0.\nTra le universit\u00e0 vietnamite ricordiamo l'Universit\u00e0 Medica di Hanoi: istituita nel 1902, \u00e8 la pi\u00f9 antica universit\u00e0 del Vietnam.\nSistema sanitario.\nI parametri possono ritenersi soddisfacenti per un Paese a basso livello di reddito, anche se la scarsa presenza di strutture moderne e lo stato di degrado di molte attrezzature rendono la situazione pi\u00f9 grave. Il personale medico e paramedico \u00e8 preparato. Il 90% della popolazione ha accesso al sistema sanitario nazionale, dato elevato rispetto ad altri paesi in via di sviluppo.\nForze armate.\nLe operazioni dell'Esercito Popolare Vietnamita sono presiedute e coordinate dal Ministero della Difesa Nazionale, essendone anche il Comandante in capo. Tuttavia gran parte delle direttive in campo militare sono presiedute dalla Commissione Militare Centrale, facente capo al Partito Comunista del Vietnam. L'esercito \u00e8 suddiviso in un corpo militare centrale e da una serie di distaccamenti locali, e, come gran parte degli eserciti moderni, \u00e8 composto da una parte di forze regolari e da una parte di riservisti. In tempo di pace le forze regolari sono ridotte al minimo indispensabile, e tenute in costante addestramento fisico e tattico.\nL'Esercito Popolare Vietnamita \u00e8 composto da diverse unit\u00e0 che formano il corpo centrale (Ch\u1ee7 l\u1ef1c), i distaccamenti locali (\u0110\u1ecba ph\u01b0\u01a1ng) e le Forze Popolari di Difesa (D\u00e2n qu\u00e2n-T\u1ef1 v\u1ec7). Le unit\u00e0 in questione sono:\nL'Esercito Popolare \u00e8 organizzato su quattro corpi d'armata principali; il personale attivo viene calcolato dagli istituti di ricerca internazionale in soldati. Le formazioni disponibili o mobilitabili in caso di crisi politiche ammonterebbero a 14 quartier generali di corpo d'armata, 10 brigate corazzate, tre divisioni meccanizzate, 58 divisioni di fanteria; inoltre sarebbero ancora disponibili 15 reggimenti indipendenti di fanteria, una brigata aviotrasportata; numerose brigate e battaglioni di difesa locale, oltre a 10 brigate di artiglieria campale e otto divisioni e 20 brigate di genieri.\nL'equipaggiamento disponibile, ammonterebbe a:\nPolitica.\nPolitica interna.\nLa \"Costituzione del Vietnam\" \u00e8 entrata in vigore nel 1992 e assegna al Partito Comunista del Vietnam il ruolo di guida all'interno della societ\u00e0 vietnamita. Possono concorrere alle elezioni solo le organizzazioni affiliate al partito. La forma di governo \u00e8 di Stato socialista unicamerale. Il potere legislativo \u00e8 delegato all'Assemblea Nazionale, composta da 493 membri.\nL'elettorato passivo spetta a tutti i cittadini maggiori di 18 anni; l'elettorato attivo spetta a tutti i cittadini maggiori di 21 anni. L'Assemblea Nazionale elegge il Primo Ministro, il Presidente dell'Assemblea Nazionale e il Presidente della Repubblica: quest'ultimo ha il compito di scegliere i Ministri tra i membri dell'Assemblea, su indicazione di quest'ultima. In Vietnam la corte di grado pi\u00f9 elevato \u00e8 la Suprema corte popolare. Ai giudici delle corti popolari l'incarico viene conferito tramite elezione.\nL'attuale Costituzione del Vietnam (Hi\u1ebfn ph\u00e1p n\u01b0\u1edbc C\u1ed9ng h\u00f2a x\u00e3 h\u1ed9i ch\u1ee7 ngh\u0129a Vi\u1ec7t Nam) \u00e8 stata adottata il 28 novembre 2013.\nPolitica estera.\nAd oggi la politica estera vietnamita \u00e8 aperta verso tutti i paesi del mondo, con la gran parte dei quali s'intrattengono normali relazioni commerciali e diplomatiche. Con la Cina, il pi\u00f9 importante tra i paesi confinanti, esistono per\u00f2 tensioni riguardanti il Mar Cinese Meridionale, in particolare quelle relative alla sovranit\u00e0 delle Isole Paracelso, situate in acque sulle quali i due Paesi rivendicano diritti di sfruttamento delle risorse e che Pechino controlla di fatto dal 1974. Ulteriori contenziosi riguardano l'arcipelago delle Isole Spratly: una quarantina di isolotti \u00e8 soggetta all'occupazione militare da parte di Cina, Taiwan, Malaysia, Vietnam e Filippine. Le rivendicazioni del Vietnam, basate sull'asserita continuit\u00e0 nel controllo di tali aree, si scontrano con quelle di Pechino, che rivendica la quasi totalit\u00e0 del mare, definendolo \"acque storiche\" cinesi. Il Vietnam non ha escluso una possibile azione legale in sede ONU nei confronti della Cina.\nL'organo istituzionale deputato alla gestione della politica estera \u00e8 il Ministero degli affari esteri vietnamita.\nEconomia.\nIl Prodotto Nazionale Lordo pro capite a parit\u00e0 di potere d'acquisto \u00e8 di mentre la disoccupazione nel 1999 era del 3,96%. L'economia del Vietnam ha risentito delle guerre e degli sconvolgimenti politici. Al nord, dopo la fine della colonizzazione fu fatta un'importante riforma agraria e furono create delle industrie di lavorazione delle materie prime. Nel 1953 furono confiscate le terre e inizi\u00f2 un processo di strutturazione dell'agricoltura in cooperative. Nel 1954 gli Accordi di Ginevra e la divisione \"de facto\" in due del Paese segnarono uno stop al processo.\nNegli anni sessanta il governo del Vietnam del Sud, nel tentativo di controllare le infiltrazioni comuniste nelle campagne, intraprese un processo di nazionalizzazione delle terre con il trasferimento coatto nei cosiddetti \"Villaggi strategici\" dei contadini, cos\u00ec pi\u00f9 facilmente controllabili. Le terre abbandonate furono poi redistribuite per la stragrande maggioranza ai grandi proprietari terrieri, alleati del regime. Questo evento \u00e8 considerato dalla storiografia una della grandi cause della vittoria della guerra da parte della guerriglia comunista fomentata ed appoggiata dal Vietnam del Nord. Da allora, infatti, nelle campagne - politicamente rimaste neutrali - cominci\u00f2 a crescere sempre di pi\u00f9 il consenso e l'appoggio per la guerriglia comunista.\nNegli anni ottanta con la riunificazione venne incentivato lo sviluppo delle industrie anche al sud, incentivi che condussero ad un aumento dell'inflazione ed una crisi economica. Dal 1986 il Vietnam ha cercato di convertire la propria economia prevalentemente agricola aprendosi ai mercati esteri nel tentativo di dare impulso ad un'industria che sembra avere grandi potenzialit\u00e0, emulando le altre economie asiatiche: nel 2005 il Vietnam ha avuto un tasso di crescita economica dell'8,4%. Una grande abbondanza di forza lavoro giovanile, una buona scolarit\u00e0 e una disciplina di stampo asiatico, unita ad una vivace cultura commerciale, fanno del Vietnam uno dei paesi con le migliori prospettive di crescita economica del prossimo decennio.\nRisorse economiche.\nA partire dal 1990 il partito comunista al potere ha avviato riforme economiche che tuttora attirano investimenti internazionali; cos\u00ec sono sorti negozi di articoli sportivi, prodotti tessili.\nAgricoltura.\nIl settore principale dell'economia del Vietnam \u00e8 l'agricoltura, il cui prodotto primario \u00e8 il riso, coltivato soprattutto nella regione della Cocincina. Oltre al riso vi sono altre coltivazioni importanti nel Paese: canna da zucchero, patate dolci, manioca, soia e mais; le principali colture di piantagione sono invece caff\u00e8, t\u00e8 e caucci\u00f9. \u00c8 molto importante inoltre l'allevamento suino, bovino e di animali da cortile.\nSelvicoltura e pesca.\nLe foreste coprono circa il 20% della superficie del Paese, ma a causa dell'inefficiente rete di trasporti la selvicoltura non \u00e8 molto sviluppata; si ricavano tuttavia legni pregiati come l'ebano; nel sud \u00e8 molto importante la coltivazione di bamb\u00f9. La pesca \u00e8 praticata soprattutto nel sud dove \u00e8 favorita dagli estesi litorali, e dai numerosi corsi d'acqua; in questi ultimi anni i prodotti della pesca hanno cominciato ad avere un importante peso negli scambi commerciali; i principali prodotti sono i crostacei, gamberi e molluschi. \u00c8 sviluppato inoltre l'allevamento di pesci in acqua dolce.\nRisorse minerarie.\nLe risorse principali del sottosuolo si trovano principalmente nella zona nord-ovest dello Stato e sono costituite da carbone, antracite, rame, stagno, zinco, ferro, oro e cromo. Esiste inoltre una notevole produzione di fosfati e sale. Il carbone viene usato principalmente per la produzione di energia elettrica, mentre il considerevole potenziale idroelettrico non viene molto sfruttato. Si estrae anche gas naturale e petrolio dai giacimenti situati sul delta del Fiume Rosso. L'estrazione del petrolio ebbe inizio nel 1975 e la produzione \u00e8 gestita in prevalenza da una compagnia statale, il possesso delle aree in cui si trovano i giacimenti \u00e8 rivendicato alla Cina.\nIndustria.\nLe principali industrie sono concentrate nella zona tra H\u00e0 N\u1ed9i, H\u1ea3i Ph\u00f2ng e Nam \u0110\u1ecbnh. Nella zona di H\u1ea3i Ph\u00f2ng si concentrano le industrie navali e della lavorazione del riso. Le attivit\u00e0 pi\u00f9 importanti sono le industrie tessili, le acciaierie e numerosi impianti di trasformazione dei prodotti agricoli come distillerie e zuccherifici. Nel Vietnam meridionale vi sono manifatture di tabacco, birrifici e impianti per la lavorazione del caucci\u00f9, oltre a industrie per la produzione di carta, cemento e chimiche per i fertilizzanti. I prodotti per l'esportazione sono: il riso, il petrolio, il carbone, i capi di abbigliamento, le calzature, le ceramiche, le pietre preziose e la seta, esportate in Giappone, Cina, Filippine, Singapore, Francia e Germania. I principali prodotti di importazione sono: combustibili minerali, trattori, fertilizzanti e mezzi di trasporto.\nTurismo.\nIl turismo \u00e8 un elemento importante dell'attivit\u00e0 economica nel Paese, contribuendo al 7,5% del prodotto interno lordo. Il Vietnam ha accolto oltre 12,9 milioni di visitatori nel 2017, con un aumento del 29,1% rispetto all'anno precedente, rendendo il Vietnam una delle destinazioni turistiche a pi\u00f9 rapida crescita negli ultimi anni. La grande maggioranza dei visitatori in Vietnam nel 2017 proveniva dall'Asia, con 9,7 milioni di turisti. La Cina (4 milioni), la Corea del Sud (2,6 milioni) e il Giappone () hanno costituito la met\u00e0 di tutti gli arrivi internazionali nel 2017. Il Vietnam attira anche un gran numero di visitatori dall'Europa con quasi 1,9 milioni di visitatori nel 2017. La Russia (), il Regno Unito (), seguita da vicino dalla Francia () e la Germania () sono state le principali fonti di arrivi internazionali dall'Europa. Altri arrivi internazionali significativi comprendono gli Stati Uniti () e l'Australia (). Le destinazioni pi\u00f9 visitate in Vietnam sono Ho Chi Minh City con 5,8 milioni di arrivi internazionali, seguita da Hanoi con 4,6 milioni e H\u1ea1 Long, compresa H\u1ea1 Long Bay con 4,4 milioni di arrivi. Tutte e tre sono classificate nelle prime 100 citt\u00e0 pi\u00f9 visitate al mondo. Il Vietnam \u00e8 sede di otto siti del patrimonio mondiale dell'UNESCO, il pi\u00f9 alto per numero di siti nel sud-est asiatico.\nTrasporti.\nDopo la guerra \u00e8 stato incentivato l'aumento delle vie di comunicazione tra nord e sud del Paese; che si sviluppa nella rete stradale con di strade di cui nel 1996 solo il 25% era asfaltato. La rete ferroviaria \u00e8 controllata dal monopolista di Stato \"Ferrovie del Vietnam\" e si estende soprattutto al nord con . Il Fiume Rosso e il M\u00ea K\u00f4ng rendono molto agevole ed economico il trasporto su acqua.\nCultura.\nLetteratura.\nLa letteratura vietnamita conobbe un periodo di splendore soprattutto nel XIX secolo con uno dei massimi capolavori letterari: il poema epico La storia di Kieu, scritto da Nguy\u1ec5n Du.\nMusica.\nLa musica vietnamita \u00e8 la musica della tradizione vietnamita. Questo tipo di musica ha due modalit\u00e0 principali, il \"Bac\", la musica allegra e \"Nam\", la musica triste. \u00c8 stata influenzata dalla musica cinese, insieme alla Corea, Mongolia e Giappone. Questa musica \u00e8 stata inventata nel periodo del Champa.\nTra i cantanti vietnamiti che si sono affermati nel XX secolo possiamo ricordare Tr\u1ecbnh C\u00f4ng S\u01a1n, Ph\u1ea1m Duy e Van Cao (compositore)\nPatrimoni dell'umanit\u00e0.\nBen otto siti del Vietnam sono entrati a far parte della Lista dei patrimoni dell'umanit\u00e0 dell'UNESCO:\nGastronomia.\nLa cucina vietnamita \u00e8 abbastanza variegata e il prodotto tipico \u00e8 rappresentato generalmente dal riso; \u00e8 noto anche un tipo di pane chiamato B\u00e1nh m\u00ec.\nSport.\nLo sport nazionale \u00e8 rappresentato da diversi tipi di arti marziali vietnamite; ad esempio il vovinam viet vo dao e il qwan ki do, che prevedono anche l'uso di armi, e infine la viet boxing, il classico pugilato vietnamita, molto simile alla muay thai, il pugilato tailandese.\nTiro a segno.\nNella specialit\u00e0 del tiro a segno da segnalare l'importante affermazione di Ho\u00e0ng Xu\u00e2n Vinh, primo atleta vietnamita a vincere una medaglia d'oro ai Giochi Olimpici.\nGiochi olimpici.\nLa prima medaglia olimpica per il Vietnam fu vinta nel taekwondo da Tr\u1ea7n Hi\u1ebfu Ng\u00e2n, medaglia d'argento a Sydney 2000.\nHo\u00e0ng Xu\u00e2n Vinh fu il primo vietnamita a vincere una medaglia d'oro ai Giochi olimpici\nCalcio.\nLa Nazionale di calcio del Vietnam ha vinto due volte il Campionato dell'ASEAN di calcio, nel 2008 e nel 2018.\nScacchi.\nNella disciplina degli scacchi da ricordare l'importante affermazione da parte di L\u00ea Quang Li\u00eam, che ha vinto nel 2013 il Campionato del mondo di scacchi lampo."}
{"id": "4479", "revid": "1516566", "url": "https://it.wikipedia.org/wiki?curid=4479", "title": "Villar Focchiardo", "text": "Villar Focchiardo (\"\u00cbl Vil\u00e9\" in piemontese, \"Vilar Fuciard\" in francoprovenzale, \"Villar-Fouchard\" in francese) \u00e8 un comune italiano di abitanti della citt\u00e0 metropolitana di Torino in Piemonte.\nGeografia fisica.\nSi trova in Val di Susa e fa parte del Parco naturale Orsiera - Rocciavr\u00e8. Pi\u00f9 precisamente il comune \u00e8 collocato all'imbocco del Vallone del Gravio, ovvero dove quest'ultimo si diparte dalla valle principale.\nOrigini del nome.\n\"Villar\" significa piccola villa, azienda agricola popolata da villici. Fuciard o Fouchard, forse di origine tedesca, deriva probabilmente dal nome di un vassallo. Diversi comuni in Piemonte riportano il toponimo \"Villar\", probabilmente di derivazione medievale, quando si parlava la lingua occitana.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 66 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCastanicoltura e Sagra del Marrone.\nLa castanicoltura \u00e8 largamente praticata sul territorio comunale sin dal Medioevo, rendendola ancora oggi una apprezzata risorsa economica: Villar Focchiardo \u00e8 famoso anche oltre i confini della Valle di Susa per i suoi \"marroni\". Fama dovuta alla qualit\u00e0 dei frutti ed anche all'organizzazione di una importante \"Sagra del Marrone\", ogni anno il terzo fine settimana di ottobre, attestata negli Archivi Comunali fin dal 1863, frequentata da decine di migliaia di visitatori.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 Montana Valle Susa e Val Sangone."}
{"id": "4480", "revid": "399", "url": "https://it.wikipedia.org/wiki?curid=4480", "title": "Visual Basic", "text": "Il Visual Basic (formalmente abbreviato VB) \u00e8 un linguaggio di programmazione \"a eventi\" creato da Microsoft nel 1991, la cui sintassi deriva dal BASIC: nel 2008 Microsoft ha cessato il supporto all'IDE per tale linguaggio.\nDescrizione.\nCaratteristiche.\nTramite l'integrazione dei controlli VBX (nelle versioni a 16 bit), dei controlli OCX (presenti nelle versioni a 32 bit) e dei collegamenti OLE presenti nell'ambiente di lavoro o realizzati da altri programmatori, \u00e8 possibile aggiungere potenzialit\u00e0 al linguaggio, aggiungendo nei propri progetti nuove funzioni o ampliando funzioni gi\u00e0 esistenti.\nFunzionalit\u00e0 non supportate.\n- Multithreading. Nelle versioni \"pre .NET\", non esiste un supporto diretto per la programmazione multithread.\n- Puntatori. La gestione dei puntatori \u00e8 molto pi\u00f9 limitata rispetto a molti altri linguaggi.\nMolte di queste lacune sono state colmate con l'uscita di Visual Basic .Net, una nuova versione di Visual Basic basata sulla piattaforma .NET Framework (Vedi sotto).\nLinguaggi derivati e implementazioni.\nVisual Basic .NET.\nCon l'uscita del .NET Framework, Microsoft ha introdotto una nuova \"visione\" del suo pi\u00f9 famoso linguaggio di sviluppo. Non \u00e8, perci\u00f2, un aggiornamento del vecchio VB6, ma un nuovo linguaggio che integra tutte le classi di base del framework .NET, mantenendo una sintassi simile a quella di Visual Basic. Questo cambiamento ha interrotto la compatibilit\u00e0 verso il basso di Visual Basic, ma ha colmato tutte quelle carenze tipiche del VB6 descritte in precedenza. Sono state introdotte tutta una serie di funzionalit\u00e0 tipiche del .NET Framework, come \"remoting\", \"Web service\", \"Servizi Windows\", ADO.NET e il completo supporto alla programmazione a oggetti (ereditariet\u00e0, polimorfismo, ecc.). Anche se esiste un tool per la migrazione delle applicazioni, alcune funzionalit\u00e0 non possono essere convertite automaticamente, richiedendo quindi uno sforzo successivo per completare la migrazione.\nMolte delle originali carenze sono state colmate, ma questo ha reso Visual Basic .Net un linguaggio pi\u00f9 complesso del suo predecessore, al tempo stesso estremamente pi\u00f9 potente e versatile. Alcuni ritengono che il supporto per Visual Basic .NET diminuir\u00e0 nel tempo a favore del C#, che diventer\u00e0 il linguaggio pi\u00f9 utilizzato in ambito .NET. Tuttavia, al momento, Microsoft non ha rilasciato alcuna dichiarazione ufficiale al riguardo e fornisce il pieno supporto a Visual Basic .Net cos\u00ec come agli altri linguaggi integrati (C++, F#, ecc.). Inoltre, essendo un'architettura basata sul .NET Framework, i linguaggi condividono le stesse identiche potenzialit\u00e0; di conseguenza, la scelta di utilizzare l'uno o l'altro linguaggio \u00e8 una cosa influenzata pi\u00f9 dalla cultura degli sviluppatori che dalle reali necessit\u00e0 tecniche. Analizzando la presenza di Visual Basic .NET in Internet \u00e8 chiaro che questo linguaggio rimane tuttora il punto di riferimento e la prima scelta della maggior parte dei programmatori.\nVisual Basic for Applications.\nAbbreviato in VBA, \u00e8 una implementazione inclusa nei programmi Microsoft Office.\nProgramma di esempio.\nHello World!\nIl seguente esempio, inserito nell'evento \"Form_Load()\" (l'evento che scatta al caricamento del form) fa apparire un popup (con il solo bottone OK, per chiuderlo) e la scritta \"Hello World!\".\nMsgBox (\"Hello World!\")\nUn secondo campo del MsgBox, non presente nell'esempio in quanto facoltativo, modifica l'icona del tipo di messaggio che si vuole visualizzare (es: VBCritical, VBInformation) e il suono di attivazione della form che corrisponder\u00e0 ai parametri di Windows.\nSe si vuole scrivere \"Hello World!\" in un campo di testo del proprio progetto, al caricamento del main form,\noccorrer\u00e0 trascinare un controllo Label sul form, e nell'evento \"Form_load()\"\nscrivere il seguente codice:\n [NOMEOGGETTO].text = \"Hello World!\"\nOppure si pu\u00f2 stampare il testo nella finestra stessa con il seguente codice:\nPrint \"Hello World!\"\nEs. in VB .Net 2008:\nIl seguente esempio, inserito nell'evento \"Form1_Load(ByVal sender As System.Object, ByVal e As System.EventArgs) Handles MyBase.Load\" (l'evento che scatta al caricamento del form) fa apparire un popup (con il solo bottone OK, per chiuderlo) e la scritta \"Hello World!\".\nMsgBox(\"Hello World!\")\nUn secondo campo del MsgBox, non presente nell'esempio in quanto facoltativo, modifica l'icona del tipo di messaggio che si vuole visualizzare (es: MsgBoxStyle.Critical, MsgBoxStyle.Information) e il suono di attivazione della form che corrisponder\u00e0 ai parametri di Windows.\nSe si vuole scrivere \"Hello World!\" in un campo di testo del proprio progetto, al caricamento del main form,\noccorrer\u00e0 trascinare un controllo label sul form, e nell'evento \"Form_Load(ByVal sender As System.Object, ByVal e As System.EventArgs) Handles MyBase.Load\"\nscrivere il seguente codice:\n [NOMEOGGETTO].text = \"Hello World!\"\nIn questo caso non si pu\u00f2 stampare il testo nella finestra stessa.\nControversie.\nMolti programmatori hanno un rapporto difficile con Visual Basic in quanto \u00e8 stato progettato per essere un linguaggio semplice e molte caratteristiche che sono presenti in linguaggi come Java non sono disponibili in Visual Basic. Nell'interesse della convenienza e del rapido sviluppo, alcune funzionalit\u00e0 come la verifica del \"cast\" dei dati e la dichiarazione obbligatoria delle variabili (anche se \u00e8 possibile rendere questa dichiarazione obbligatoria) sono disabilitate. Questo rende Visual Basic molto semplice da utilizzare, ma i programmi cos\u00ec realizzati possono essere distribuiti con errori nascosti dovuti a questa mancanza di controlli.\nMolti critici di Visual Basic spiegano che la sua natura semplice \u00e8 dannosa nel lungo periodo. Innanzitutto, \u00e8 spesso utilizzato per insegnare la programmazione proprio a causa della sua semplicit\u00e0, ma imparare a programmare in Visual Basic non introduce i programmatori a molte delle tecniche e dei costrutti fondamentali della programmazione. In secondo luogo, come gi\u00e0 detto in precedenza, la possibilit\u00e0 di disabilitare errori e avvertimenti in fase di compilazione pu\u00f2 rendere difficoltosa la ricerca degli errori. Molti dei suoi sostenitori insistono, invece, sul fatto che la sua semplice natura \u00e8 il suo punto di forza, in quanto permette un rapido sviluppo di applicazioni da parte di programmatori esperti e una curva di apprendimento piuttosto breve per i programmatori che provengono da altri linguaggi. Inoltre, le applicazioni Visual Basic possono essere integrate con le basi dati in maniera molto semplice.\nVisual Basic \u00e8, inoltre, un agglomerato di funzionalit\u00e0 e sintassi diverse con meno consistenza, ma con pi\u00f9 tolleranza degli altri moderni linguaggi di programmazione. Alcune istruzioni come \"gosub\", \"on error\" e la dichiarazione del tipo di variabile con l'ultimo carattere del nome (ad esempio miaStringa$ per le stringhe), sono retaggi delle origini del Basic che sono state incluse per avere retrocompatibilit\u00e0.\nIl linguaggio continua ad attirare molti apprezzamenti e molte critiche, ma la grande base \"storica\" di programmatori che lo hanno utilizzato e che basano su di esso la propria produttivit\u00e0 fa s\u00ec che continui ad avere una grande diffusione, nonostante l'uscita del successore Visual Basic .Net. \u00c8 bene ricordare che Visual Basic .NET non \u00e8 una semplice evoluzione di VB6, ma \u00e8 a tutti gli effetti un altro linguaggio, ad oggetti, basato su classi, costruttori e forti tipizzazioni che lo rendono un sofisticato strumento di sviluppo per la nuova generazione di software e di sistemi operativi.\nVersioni.\nPer quanto Visual Basic 6.0 IDE sia non pi\u00f9 supportato dall'8 aprile 2008, la squadra di sviluppo di Visual Basic \u00e8 ufficialmente impegnata a mantenere la compatibilit\u00e0 \"It Just Works\" delle applicazioni Visual Basic 6.0 su Windows Vista, Windows Server 2008 inclusa la R2, Windows 7, Windows 8, Windows 8.1, Windows Server 2012 e Windows 10. Ancora nel 2014 ci sono decine di migliaia di sviluppatori che preferiscono Visual Basic 6.0 a Visual Basic .NET. Inoltre, negli ultimi anni alcuni sviluppatori hanno chiesto con insistenza che venga sviluppata una versione nuova di Visual Basic 6.0."}
{"id": "4484", "revid": "125584652", "url": "https://it.wikipedia.org/wiki?curid=4484", "title": "Virologia", "text": "La virologia \u00e8 la disciplina biologica (branca della microbiologia) che studia i virus.\nVirologo.\nIl virologo \u00e8 il professionista competente in virologia. L'eventuale tutela del titolo nonch\u00e9 il percorso di qualifica per acquisirlo dipendono dalla legislazione di ciascuna nazione al mondo.\nI virus possono infettare qualsiasi forma di vita, e il loro studio necessita di competenze mediche, biologiche e statistiche. Il percorso formativo per diventare virologo \u00e8 quindi abbastanza variegato.\nItalia.\nIn Italia possono diventare virologi medici, veterinari, biologi e laureati in biotecnologia (che si occuperanno della parte non medica), farmacisti e chimici (fino al 2012/2013 accesso permesso alla scuola di specializzazione di area sanitaria), ma anche statistici (non si diventa virologi ma specialisti in statistica sanitaria e biometria).\nMedici e biologi (per farmacisti e chimici non pi\u00f9 permesso dal 2015) approfondiranno la loro formazione in microbiologia, statistica medica oppure Igiene e medicina preventiva con un percorso post laurea. Gli statistici dovranno invece approfondire le loro conoscenze biologiche, sanitarie e di biostatistica.\nDapprima una professione sottovalutata, i virologi hanno acquisito sempre pi\u00f9 notoriet\u00e0 in seguito all'avvento della pandemia di COVID-19, raggiungendo la fama di ben pi\u00f9 famosi influencer e personaggi televisivi."}
{"id": "4488", "revid": "125019", "url": "https://it.wikipedia.org/wiki?curid=4488", "title": "Vessillologia", "text": "La vessillologia \u00e8 la disciplina che si occupa della ricerca, dello studio e della catalogazione di vessilli, bandiere e gonfaloni (siano essi espressione di stati, regioni, comuni, contrade, gruppi politici, religiosi, etnici o sportivi), analizzandone la storia, le consuetudini d'uso e le loro caratteristiche, intese come significato simbolico di forme, immagini e colori. Le sue radici affondano negli studi di araldica a cui, per ambito di interessi e lessico specialistico, rimane strettamente correlata. Lo studioso di vessillologia \u00e8 detto vessillologo, mentre \u00e8 frequente in ambito specialistico, ma raro e non ancora ufficialmente attestato, l'uso in lingua italiana del termine \"vessillografo\" per indicare chi disegna o progetta bandiere.\nIl termine \"Vexillology\", dal latino \"vexillum\", venne coniato da Whitney Smith, fondatore della FIAV e direttore esecutivo del \"Flag Research Center\" di Winchester (Massachusetts), nel 1959. L'uso del corrispondente \"Vessillologia\" \u00e8 attestato nella lingua italiana a partire dal 1971, anno in cui si tenne a Torino il \"IV Congresso internazionale di vessillologia\". \nNel 1972, da una costola dell'Accademia di San Marciano, \u00e8 nato a Torino il Centro italiano studi vessillologici (CISV), il cui organo ufficiale \u00e8 la rivista \"Vexilla Italica\" fondata nel 1974."}
{"id": "4489", "revid": "92723", "url": "https://it.wikipedia.org/wiki?curid=4489", "title": "Vulgata", "text": "La Vulgata (: ), o Volgata, \u00e8 una traduzione in latino della Bibbia dall'antica versione greca ed ebraica, realizzata alla fine del IV secolo da Sofronio Eusebio Girolamo.\nIl nome \u00e8 dovuto alla dicitura latina \"vulgata editio\", cio\u00e8 \"edizione per il popolo\", che richiama sia l'ampia diffusione che ottenne (in precedenza con \"Vulgata\" si indicava la traduzione della versione dei Settanta, che ebbe anch'essa notevole diffusione), sia lo stile non eccessivamente raffinato e retorico, pi\u00f9 alla portata del popolo (volgo).\nDalla proclamazione di ufficialit\u00e0 durante il Concilio di Trento (1545-1563) fino al Concilio Vaticano II (1962-1965), quando fu ulteriormente revisionata, la Vulgata ha rappresentato la traduzione canonica della Bibbia per l'intera Chiesa cattolica.\nOrigine.\nNei primi secoli dell'era cristiana circolavano tra le chiese cristiane dell'impero romano d'occidente, di lingua latina, numerose versioni non ufficiali della Bibbia, oggi indicate complessivamente con la dicitura Vetus latina, cio\u00e8 'vecchia (traduzione) latina'. In particolare, le traduzioni pi\u00f9 antiche, del II secolo, sono indicate col nome di Afra, in quanto diffuse nelle province romane dell'Africa del nord. La Itala, redatta tra il II-III secolo, divenne di uso comune in Italia.\nIl carattere non ufficiale di tali versioni favor\u00ec notevolmente l'adattamento e l'interpretazione personale, producendo una notevole variet\u00e0 di letture: per il Vangelo di Luca, per esempio, si arriv\u00f2 a una stesura complessiva di non meno di 27 versioni, pi\u00f9 o meno differenti tra loro. Nel caso dell'Antico Testamento, inoltre, il lavoro di traduzione era svolto a partire dalla traduzione greca della versione dei Settanta, e non dai testi originali ebraico-aramaici. Al confronto con i testi originali, pertanto, le \"veteres\" mostravano una qualit\u00e0 decisamente scadente.\nPer porre fine a tale anarchia e assicurare alla Chiesa una traduzione di qualit\u00e0 migliore il papa Damaso I si rivolse nel 382 al suo segretario personale, Sofronio Eusebio Girolamo (circa 347-420), dotato di una notevole preparazione letteraria latina (Cicerone in particolare) e greca.\nGirolamo condivide un aspetto del pensiero di Cicerone: occorre rifuggire dalla tentazione di uno stretto letteralismo, nella convinzione che tradurre \u00e8 riportare il senso secondo le forme proprie della lingua che si utilizza. Ma Girolamo, nel contempo, sostiene anche che tale criterio debba essere temperato nei confronti della Sacra Scrittura, dal momento che in essa \u00abanche l'ordine delle parole \u00e8 un mistero\u00bb.\nA Girolamo fu chiesta una traduzione dalle lingue originali, che favorisse l'unit\u00e0 nella liturgia, eliminando anche errori e imprecisioni delle precedenti traduzioni.\nIl lavoro inizi\u00f2 con una revisione dei 4 vangeli sul testo greco originale. Nel 386 Girolamo si trasfer\u00ec a Betlemme, in Palestina, dove pot\u00e9 studiare la lingua ebraica e aramaica. A partire dal 390, si dedic\u00f2 alla revisione dell'Antico Testamento, che tradusse in gran parte fino al 405, in 15 anni di lavoro.\nData la sua autorevolezza (era stata commissionata direttamente dal papa), la Vulgata soppiant\u00f2 gradualmente le precedenti versioni latine: adottata da alcuni scrittori gi\u00e0 nel V secolo, dal VI secolo divent\u00f2 di uso comune, fino a diventare la versione egemone della Chiesa latina occidentale nel IX secolo. La Vulgata \u00e8 tuttora il testo liturgico della Santa Messa in latino.\nFonti della traduzione.\nOltre alle precedenti traduzioni latine indicate collettivamente col nome \"Vetus latina\" Girolamo aveva anche a disposizione i testi originali in ebraico, aramaico, greco e l'allora autorevolissima versione greca dell'Antico Testamento detta Settanta.\nData la scarsa conoscenza che abbiamo delle differenti versioni latine pre-vulgata non \u00e8 possibile sapere con certezza quanto del lavoro di Girolamo sia stata una revisione dei testi precedenti e quanto sia stata una traduzione ex novo.\nA grandi linee, vi \u00e8 un sostanziale accordo tra gli studiosi su questo quadro:\nVa ribadito che tale quadro \u00e8 solo approssimativo: nel caso di revisioni di precedenti traduzioni latine Girolamo a volte preferisce le letture presenti nei testi originali; altre volte, al contrario, nel caso di brani tradotti ex novo dai testi originali preferisce letture presenti nella Settanta o in precedenti traduzioni latine.\nStile della traduzione.\nDal punto di vista teorico, Girolamo \u00e8 noto per avere applicato su larga scala il principio traduttologico della resa \"ad sensum\": in una lettera indirizzata a Pammachio, genero della nobildonna romana Paola, scrisse: \nDal punto di vista pratico, il testo di Girolamo, sebbene aderente il pi\u00f9 possibile ai testi originali, cerca in parte di latinizzare alcuni grecismi e semitismi che erano gi\u00e0 presenti nelle precedenti versioni latine.\nIn alcuni loci Girolamo opta per le traduzioni che si mostrano in accordo con la fede cristiana, accogliendo talvolta lezioni gi\u00e0 presenti nel greco della Settanta che derivavano dalla fortissima attesa messianico-escatologica presente nei secoli precedenti la venuta di Cristo. Dal confronto col testo originale ebraico o greco tali varianti, come anche numerose altre rese, possono essere considerate come 'errori' di traduzione.\nIn particolare:\nProloghi ai libri dell'Antico Testamento.\nOltre ad occuparsi della traduzione del testo biblico, Girolamo redasse 19 prologhi in latino ai singoli libri o a insiemi di essi: Genesi (riferito all'intero Pentateuco); Giosu\u00e8; Re; Cronache; Esdra; Tobia; Giuditta; Ester; Giobbe; Salmi; libri attribuiti a Salomone (Proverbi, Qoelet, Cantico dei Cantici); Siracide; Isaia; Geremia; Ezechiele; Daniele; dodici Profeti Minori; Vangeli; Lettere di Paolo (conosciuto anche come \"Primum quaeritur\", dall'incipit).\nPer Girolamo, nel testo ebraico sarebbe prefigurata con pi\u00f9 chiarezza la venuta di Ges\u00f9 e le caratteristiche del suo ministero. Un tema ricorrente presente nei prologhi ai libri dell'Antico Testamento \u00e8 la preferenza accordata all\"Hebraica veritas\", vale a dire al testo ebraico, a discapito del testo greco della Settanta. Tale scelta non pu\u00f2 che apparire, alla luce della moderna consapevolezza storico-critica acquisita negli studi biblici, pienamente giustificata. Ai suoi tempi, tuttavia, Girolamo fu fatto oggetto di numerose critiche: la lingua per eccellenza della cultura ellenista e romana era il greco, mentre l'ebraico, agli occhi dei dotti, non appariva che la lingua, gi\u00e0 morta da secoli, di un periferico popolo del Mediterraneo.\nCirca il \"Primum quaeritur\", cio\u00e8 il prologo alle lettere di Paolo, in essa \u00e8 difesa la tesi dell'origine paolina della Lettera agli Ebrei, che non presenta indicazioni esplicite circa l'autore, e viene proposto il paragone tra le dieci lettere e i Dieci comandamenti. Come autore di tale prologo \u00e8 stata ipotizzata una figura diversa da Girolamo. I curatori della \"Vulgata Stuttgartensia\" (v. dopo) notano come tale versione delle epistole fu particolarmente popolare presso gli eretici pelagiani, e dunque \u00e8 probabilmente riconducibile ad essi il \"Primum quaeritur\".\nDiversa paternit\u00e0 \u00e8 stata suggerita dall'esegeta Adolf von Harnack, che ipotizza lo gnostico Marcione di Sinope o un suo seguace.\nManoscritti.\nAd oggi si sono conservati un discreto numero di manoscritti della Vulgata. Tra questi sono particolarmente degni di nota:\nRevisioni della Vulgata.\nGi\u00e0 a partire dall'alto medioevo si \u00e8 verificato per i manoscritti della Vulgata quanto avveniva nelle trascrizioni amanuensi: la comparsa di varianti di lezione accidentali, veri e propri errori di trascrizione, cosicch\u00e9 nessuna copia era perfettamente uguale all'originale, che era a sua volta una copia.\nEdizioni manoscritte (VI-XV secolo).\nIl primo tentativo di ristabilire criticamente l'originale testo di Girolamo \u00e8 attribuito al letterato romano-ostrogoto Cassiodoro, gi\u00e0 verso il 550. Alcuino di York cur\u00f2 una versione della vulgata per l'imperatore franco Carlo Magno (Natale dell'801). Tentativi simili furono intrapresi da Teodolfo di Orleans (760?-821); Lanfranco di Canterbury (1070-1089); Stefano Harding di C\u00eeteaux (1109-1134); il diacono Nicol\u00f2 Maniacoria (o Maniacutia; met\u00e0 del XII secolo).\nEdizioni in epoca moderna (XV-XVI secolo).\nL'avvento della stampa ha ridotto grandemente la possibilit\u00e0 di errori umani e favorito l'uniformit\u00e0 e il confronto dei testi.\nTuttavia, in un primo tempo le varie edizioni a stampa della Vulgata riproponevano le versioni disponibili nei manoscritti che differivano tra loro, sebbene in rari e marginali dettagli.\nDelle centinaia di antiche edizioni a stampa, sicuramente la pi\u00f9 nota \u00e8 la cosiddetta Bibbia di Gutenberg, realizzata nel 1455 da Johann Gutenberg, l'inventore della stampa a caratteri mobili. Essa rappresenta il primo testo stampato in occidente.\nLa prima edizione critica della Vulgata, che cio\u00e8 riportava le varianti di lettura, fu pubblicata a Parigi nel 1504.\nErasmo pubblic\u00f2 nel 1516 un'edizione corretta per armonizzare il latino con l'originale greco ed ebraico.\nAnche uno dei testi riportati dalla Poliglotta Complutense del 1517 \u00e8 tratto da un manoscritto latino e corretto per armonizzarlo col testo greco.\nNel 1528 Robertus Stephanus pubblic\u00f2 un'edizione critica che divent\u00f2 la base delle successive versioni Sistina e Clementina.\nUn'altra edizione critica fu pubblicata da John Hentenius a Lovanio (Belgio) nel 1547.\nLa Vulgata Clementina (1592).\nDopo la Riforma, quando la Chiesa cattolica si sforz\u00f2 di contrattaccare le dottrine del Protestantesimo, la Vulgata venne riaffermata nel Concilio di Trento come l'unica versione autorizzata latina della Bibbia.\nPer ribadire tale autorizzazione il concilio richiese al Papa una versione che ponesse fine alla variet\u00e0 di edizioni prodotte durante il medio evo e il rinascimento.\nL'edizione venne commissionata da papa Sisto V (1585-1590), e pertanto fu chiamata Vulgata Sistina (\"Biblia Sacra Vulgatae Editionis Sixti Quinti Pontificis Maximi iussu recognita atque edita\").\nSi bas\u00f2 sulla edizione di Robertus Stephanus (1528), corretta in base alla versione greca. Il lavoro per\u00f2 fu affrettato e risent\u00ec di numerosi errori di stampa.\nVenne pertanto intrapresa una nuova edizione che venne portata a termine all'inizio del pontificato di Clemente VIII (1592-1605). L'edizione prodotta \u00e8 detta Vulgata Sisto-Clementina, o semplicemente Vulgata Clementina, nonostante il nome di papa Sisto compaia nel titolo completo. Clemente dispose la pubblicazione di tre edizioni: 1592, 1593, 1598.\nAl di l\u00e0 delle singole e minute varianti testuali, la Clementina differisce dalle edizioni precedenti per due particolari: le prefazioni di Girolamo furono raccolte all'inizio; i libri apocrifi di 3-4 Esdra, la Preghiera di Manasse e il Salmo 151 furono spostati in appendice.\nIl salterio, al pari delle precedenti edizioni della Vulgata, era il \"Gallicanum\".\nLa Clementina divenne dal 1592 la versione ufficiale adottata dal rito latino della Chiesa cattolica e fu soppiantata solo nel 1979, quando fu promulgata la Nova Vulgata.\nEdizioni successive (XVII-XX secolo).\nMartianay e Pouget, della congregazione di San Mauro, pubblicarono a Parigi la cosiddetta versione Maurista (1693-1706).\nTra il 1734 e il 1742 il gesuita italiano Domenico Vallarsi pubblic\u00f2 a Verona una nuova versione che, sebbene di qualit\u00e0 superiore alla maurista, tralasciava sovente di adattare il testo latino ai manoscritti greci allora disponibili.\nIn seguito furono pubblicate molte altre versioni parziali, limitate al Nuovo Testamento. Tra queste, degne di particolare nota sono l'edizione Tischendorf del 1864 e l'edizione Oxford del 1889, curata da J. Wordsworth e H.J. White, limitata al solo Nuovo Testamento.\nNel 1907 papa Pio X commission\u00f2 ai monaci benedettini dell'Abbazia di San Girolamo a Roma una nuova edizione critica della Vulgata, da usarsi come base per una revisione della Clementina.\nNova Vulgata (1979).\nNel 1965, verso la conclusione del Concilio Vaticano II, papa Paolo VI commission\u00f2 una revisione della Vulgata in accordo con i moderni criteri esegetici e filologici. Il lavoro si bas\u00f2 sull'edizione critica del 1907 di Pio X. Il primo volume della \"Nova Vulgata\", conosciuta anche come \"Neovulgata\", (titolo completo \"Bibliorum Sacrorum nova vulgata editio\"), il Salterio, fu pubblicato nel 1969, e l'intero testo fu completato nel 1979.\nA partire da tale data l'edizione costituisce la versione ufficiale per la liturgia latina della Chiesa cattolica.\nLa \"Nova Vulgata\" non contiene i libri apocrifi di 3-4 Esdra e la Preghiera di Manasse, che gi\u00e0 nell'edizione Clementina erano stati collocati in appendice. Il testo di Tobia e Giuditta \u00e8 tratto dalla \"Vetus Latina\", invece che dalla traduzione di Girolamo.\nCirca la metodologia traduttiva, per tutti i libri la versione latina viene armonizzata con le edizioni critiche dei testi originali in ebraico, aramaico e greco. In alcuni \"loci\", per\u00f2, la \"Nova Vulgata\" opta per traduzioni \"ad sensum\", a discapito del testo originale.\nLa nuova vulgata e le altre traduzioni dai testi originali sono state redatte per uso liturgico; non sono considerate esenti da errori dalla Chiesa cattolica, mentre la vulgata Sisto Clementina ha valore giuridico ed \u00e8 priva di errori, come \u00e8 stato definito nel Concilio di Trento (Pio XII, \"Divino Afflante Spiritu\", 1943).\nNel 2001, con l'istruzione \"Liturgiam authenticam\" della Congregazione per il culto divino e la disciplina dei sacramenti venne ribadita la centralit\u00e0 nel culto cattolico del testo latino, nella fattispecie della \"Nova Vulgata\", alla quale le traduzioni bibliche nelle varie lingue nazionali dovevano fare riferimento.\nVulgata Stuttgartensia (1994).\nAttualmente particolarmente conosciuta e affermata \u00e8 l'edizione critica della Vulgata realizzata dalla \"Deutsche Bibelgesellschaft\" di Stuttgart (Societ\u00e0 Biblica tedesca di Stoccarda), parimenti nota per la realizzazione della BHS (Biblia Hebraica Stuttgartensia) e di una edizione critica della Bibbia dei Settanta.\nL'edizione, pubblicata nel 1994 e curata da Roger Gryson e Robert Weber, \u00e8 titolata \"Biblia Sacra Vulgata\" (ISBN 3-438-05303-9); nel 2006 \u00e8 giunta alla quinta edizione.\nIl testo base \u00e8 quello dell'edizione benedettina del 1907, commissionata da Pio X (riferimento anche della Nova Vulgata), integrato per il Nuovo Testamento dall'edizione di Oxford del 1889, curata da J. Wordsworth e H. J. White.\nIn quanto testo critico, la Vulgata Stuttgartensia tenta di riproporre il testo primitivo di Girolamo attraverso il confronto dei vari manoscritti pervenutici, primariamente il Codex Amiatinus, purgandolo degli inevitabili errori e glosse amanuensi.\nUn'importante caratteristica della Vulgata Stuttgartensia \u00e8 l'inclusione dei prologhi originali di Girolamo, generali (a Bibbia, Antico e Nuovo Testamento, Pentateuco, i Vangeli) e specifici per i principali libri biblici. Nelle edizioni medievali tali prologhi non mancavano mai ed erano riveriti quasi al pari dei testi biblici veri e propri.\nA confronto con la Clementina, la Stuttgartensia conserva sovente un'ortografia di stampo medievale: usa \"oe\" invece di \"ae\", conserva la \"H\" iniziale di alcuni nomi propri (p.es. \"Helimelech\" invece di \"Elimelech\"), mantiene uno stile metrico non corretto, come attestato nei manoscritti.\nPer il salterio viene presentata una doppia versione, quella Gallicana e quella direttamente dal testo ebraico. Le due traduzioni sono stampate su pagine affiancate, in modo da permettere un'immediata comparazione delle varianti.\nContiene anche i testi apocrifi non presenti nella Clementina: Preghiera di Manasse, 3-4 Esdra, Salmo 151, Lettera ai Laodicesi.\nPer tali divergenze con la versione classica Clementina, sebbene si mostri vicina alla Nova Vulgata, la Stuttgartensia pu\u00f2 risultare inusuale agli studiosi di matrice cattolica.\nUno dei motivi della particolare diffusione e ufficialit\u00e0 che la versione Stuttgartensia ha guadagnato tra i biblisti, oltre all'indiscussa seriet\u00e0 e affidabilit\u00e0 della \"Deutsche Bibelgesellschaft\", \u00e8 il fatto che tale versione \u00e8 stata riprodotta su supporto digitale ed \u00e8 dunque facilmente consultabile e utilizzabile per la ricerca.\nInfluenza nella cultura occidentale.\nIn campo culturale, artistico, linguistico, e ovviamente religioso, l'influenza della Vulgata nella cultura occidentale \u00e8 incommensurabile. Attraverso i secoli del Medioevo, del Rinascimento, della Riforma, l'opera monumentale di Girolamo ha rappresentato il fondamento sul quale si \u00e8 sviluppata non solo la cultura cristiana occidentale, ma la stessa identit\u00e0 del continente europeo. Da essa hanno attinto ispirazione innumerevoli opere scultoree, pittoriche, musicali, letterarie.\nPapa san Gregorio Magno dispose che fosse riprodotta e insegnata nello studio, scuola e biblioteca del \"Vivarium\" di Squillace.\nLe prime traduzioni in lingue volgari o vernacolari sono state realizzate invariabilmente a partire dalla Vulgata.\nAnche le traduzioni protestanti, che si proponevano di rimpiazzarla, non potevano esimersi dal tenerla in considerazione: in primis le traduzioni ad opera dei vari movimenti riformatori e riformativi del XVI e XIV secolo come, rispettivamente, la Bibbia di Lutero in tedesco e la Bibbia Wycliffe in inglese. Inoltre, la traduzione in inglese per eccellenza, la Bibbia di Re Giacomo, mostra una marcata influenza della Vulgata in quanto a stile, prosa e ritmo poetico. Alcuni termini tradotti letteralmente dalla Vulgata sono entrati a far parte della lingua inglese (creation; salvation; justification; testament; sanctify; regenerate; rapture; publican; apostle; angel...)."}
{"id": "4490", "revid": "124651123", "url": "https://it.wikipedia.org/wiki?curid=4490", "title": "Vanadio", "text": "Il vanadio \u00e8 l'elemento chimico di numero atomico 23 e il suo simbolo \u00e8 V. Elemento raro che si trova sotto forma di composto in certi minerali, \u00e8 un metallo di transizione duro, grigio argenteo, duttile. Puro si trova raramente in natura, ma una volta isolato artificialmente, la formazione di uno strato di ossido (passivazione) stabilizza il metallo libero contro ulteriori ossidazioni.\nI composti del vanadio vennero scoperti da Andr\u00e9s Manuel del R\u00edo nel 1801 in Messico, grazie all'analisi di un nuovo minerale (chiamato \"piombo marrone\"), in cui cap\u00ec che le sue qualit\u00e0 erano dovute alla presenza di un elemento sconosciuto, che chiam\u00f2 \"erythronium\" (da greco \"rosso\") in quanto, in seguito a riscaldamento, la maggior parte dei sali diventano rossi. Quattro anni pi\u00f9 tardi, tuttavia fu (erroneamente) ritenuto dagli altri scienziati identico al cromo. I cloruri di vanadio sono stati prodotti nel 1830 da Nils Gabriel Sefstr\u00f6m che in tal modo dimostr\u00f2 la presenza di un nuovo elemento, per il quale coni\u00f2 il nome di \"vanadio\" dalla dea scandinava della bellezza e della fertilit\u00e0, Vanadis (Freia). Nel 1867, Henry Enfield Roscoe ottenne l'elemento puro.\nIl vanadio si trova naturalmente in circa 65 minerali diversi e nei depositi di combustibili fossili. Viene prodotto in Cina e in Russia dalle scorie delle fonderie di acciaio; altri paesi lo producono sia dalla polvere di scarico dell'olio pesante o come sottoprodotto dell'estrazione dell'uranio. Si usa soprattutto in metallurgia, per la produzione di leghe di acciaio speciali, come gli acciai per utensili super rapidi. Il pi\u00f9 importante composto industriale di vanadio, il pentossido di vanadio, viene usato come catalizzatore per la produzione di acido solforico.\nGrandi quantit\u00e0 di ioni di vanadio si trovano in alcuni organismi, probabilmente come tossina. L'ossido e alcuni altri sali di vanadio presentano una tossicit\u00e0 moderata. Particolarmente nell'ambiente marino, il vanadio viene utilizzato in alcune forme di vita come centro attivo di enzimi.\nStoria.\nIl vanadio \u00e8 stato inizialmente scoperto da Andr\u00e9s Manuel del R\u00edo, un mineralogista spagnolo, a Citt\u00e0 del Messico nel 1801, che lo chiam\u00f2 \"piombo bruno\". Attraverso una serie di esperimenti chimici, not\u00f2 che il materiale assumeva colorazioni simili a quelle del cromo, lo chiam\u00f2 quindi \"paracromo\". Successivamente, osservando che la maggior parte dei suoi sali avevano colorazione rossa, cambi\u00f2 nuovamente il nome in \"eritronio\". Un chimico francese sugger\u00ec che l'elemento scoperto da del R\u00edo altro non fosse che del cromo impuro, del R\u00edo pens\u00f2 di essersi sbagliato ed accett\u00f2 l'affermazione.\nNel 1830 il chimico svedese J\u00f6ns Jacob Berzelius e il suo allievo Nils Gabriel Sefstr\u00f6m riscoprirono il vanadio in un ossido trovato mentre lavoravano su alcuni minerali ferrosi e successivamente durante lo stesso anno Friedrich W\u00f6hler conferm\u00f2 la validit\u00e0 del precedente lavoro di del R\u00edo.\nIl vanadio metallico fu isolato per la prima volta da Henry Enfield Roscoe nel 1867, che lo ottenne per riduzione del cloruro di vanadio(II) (VCl2) con l'idrogeno.\nIl nome \"vanadio\" deriva dal nome della d\u00e8a Vanadis, d\u00e8a della bellezza nella mitologia norrena. Fu scelto per la bellezza e per la variet\u00e0 dei colori dei composti del vanadio.\nCaratteristiche.\nIl vanadio \u00e8 presente con abbondanza dello 0,0136% (136\u00a0ppm) cio\u00e8 \u00e8 il quinto elemento per abbondanza tra gli elementi di transizione (dopo ferro, titanio, manganese e zirconio).\nIl vanadio \u00e8 un metallo bianco lucente, duro e duttile. Ha una buona resistenza alla corrosione da parte degli alcali, dell'acido solforico e dell'acido cloridrico. Esposto all'aria si ossida rapidamente a temperature superiori a (), ricoprendosi di una patina superficiale di ossido.\nIl vanadio ha una buona consistenza ed una piccola sezione d'urto con i neutroni provenienti dalla fissione nucleare, ci\u00f2 lo rende adatto per l'impiego in applicazioni legate alla produzione di energia nucleare.\nChimicamente manifesta un comportamento intermedio tra metallo e non-metallo, sia acido che basico.\nGli stati di ossidazione pi\u00f9 frequentemente assunti dal vanadio nei suoi composti sono +2, +3, +4 e +5. In un esperimento di laboratorio \u00e8 possibile osservare colorimetricamente il passaggio del vanadio attraverso questi stati di ossidazione durante la riduzione del vanadato di ammonio NH4VO3 con zinco metallico.\nIn rari casi il vanadio pu\u00f2 assumere anche numero di ossidazione +1.\nApplicazioni.\nCirca l'80% del vanadio prodotto viene usato come lega ferro-vanadio o come additivo per l'acciaio. Tra gli altri usi rientrano:\nRuolo biologico.\nIl vanadio \u00e8 un componente essenziale di alcuni enzimi, in particolare la vanadio-nitrogenasi, usata da alcuni microorganismi per fissare l'azoto. Il vanadio \u00e8 essenziale per alcuni organismi marini \u2013 gli ascidiacea ed i tunicati \u2013 dove \u00e8 presente nelle proteine del loro sangue in concentrazione anche un milione di volte superiore a quella dell'acqua marina circostante. Piccole quantit\u00e0 di vanadio sono essenziali anche per i topi ed i polli, in cui una carenza pu\u00f2 portare ad una crescita ridotta ed a problemi nella riproduzione.\nDalla sperimentazione su alcuni modelli animali ed umani, la somministrazione di composti di vanadio sembra poter alleviare i sintomi del diabete mellito, similmente all'effetto del cromo, sul metabolismo degli zuccheri. Una larga parte della ricerca \u00e8 stata dedicata al diabete mellito con lo scopo di trovare un migliore trattamento per questa malattia. In particolare, la ricerca fisiopatologica nei ratti suggerisce che il vanadio potrebbe essere un possibile agente terapeutico grazie alla sua attivit\u00e0 sulla secrezione insulinica ed alle sue propriet\u00e0 insulino-simili a livello periferico. Infatti la dimostrazione che tracce di vanadio posseggano capacit\u00e0 analoghe all'insulina nelle cellule isolate, nei tessuti ed \"in vivo\", ha generato un notevole entusiasmo per il suo potenziale valore terapeutico nel diabete umano.\nLa letteratura scientifica ha per\u00f2 pubblicato studi volti a delucidare i meccanismi con cui il vanadio esercita i suoi effetti insulino-simili.\nInnanzitutto il vanadio come ione metallico (V+3 o V+5) di per s\u00e9 non rappresenta la specie biologica attiva al riguardo. Lo ione vanadato (VO43-) possiede gi\u00e0 effetti biologici dato che \u00e8 risultato inibire l'attivit\u00e0 di alcune fosfo-proteina fosfatasi, in particolare quelle che staccano i gruppi fosfato dai residui di tirosina (fosfotirosin-fosfatasi o PTPs). Il suo effetto riguarda anche la PTP-1B, che \u00e8 la fosfotirosina fosfatasi che disattiva il recettore insulinico e che sembra funzionare in modo esagerato nel diabete mellito. Ancora pi\u00f9 attivo del vanadato \u00e8 lo ione perossi-vanadato (-O-O-VO2), che inibisce la PTP-1b con meccanismo ossidoriduttivo. Nel sito catalitico dell'enzima, infatti, esiste un residuo di cisteina molto reattivo che \u00e8 stato provato essere il bersaglio degli anioni del vanadio.\n\u00c8 chiaro che il trattamento con vanadio porta alla correzione di diverse anomalie associate al diabete, nel metabolismo glucidico e lipidico e nell'espressione genica. Comunque, molti di questi effetti insulino-simili in vivo possono essere attribuiti all'osservazione che il potere ipoglicemizzante del vanadio dipende dalla presenza di insulina endogena, mentre il fatto che l'omeostasi metabolica nei modelli animali non sembra essere interessata, testimonia che il vanadio non agisce del tutto indipendentemente in vivo, bens\u00ec aumenta la sensibilit\u00e0 dei tessuti a bassi livelli plasmatici d'insulina.\nUn'altra considerazione cruciale \u00e8 la dipendenza dalla dose, poich\u00e9 gli effetti insulino-simili del vanadio nelle cellule isolate, sono stati spesso provati ad alte concentrazioni, che non sono normalmente raggiunte nel trattamento cronico \"in vivo\", potendo indurre effetti collaterali tossici.\nInoltre il vanadio sembra essere selettivo per specifiche funzioni dell'insulina in alcuni tessuti, mentre non riesce ad influenzarne altre.\nQuindi l'obiettivo \u00e8 quello di verificare l'evidenza che il vanadio sia o meno un agente insulino-simile a basse concentrazioni in vivo. Considerando gli effetti del vanadio sul metabolismo glucidico e su quello lipidico, si pu\u00f2 concludere che esso non agisce globalmente, ma in modo selettivo, migliorando piuttosto che imitando gli effetti dell'insulina \"in vivo\".\nAlla luce di quanto sopra, le propriet\u00e0 antidiabetiche dei derivati del vanadio, prospettano una nuova classe di composti con promettenti capacit\u00e0 terapeutiche e favorevoli caratteristiche farmacocinetiche, dovute innanzitutto alla via di somministrazione orale.\nDisponibilit\u00e0.\nIl vanadio non si trova mai puro in natura (ad eccezione del fungo \"Amanita muscaria\", che ne contiene in minime dosi). \u00c8 presente in circa 65 minerali, tra cui la patr\u00f3nite (VS4), la vanadinite [Pb5(VO4) 3Cl] e la carnotite [K2(UO2)2(VO4)2\u00b73H2O].\nIl vanadio \u00e8 anche presente nella bauxite ed in giacimenti di combustibili fossili quali petrolio, carbone e sabbie catramose.\nLo spettro del vanadio \u00e8 stato anche osservato nella luce del Sole e di alcune altre stelle.\nMolto del vanadio metallico prodotto viene ottenuto dalla riduzione del pentossido di vanadio (V2O5) con calcio metallico o, in quantitativi minori, attraverso il processo van Arkel-de Boer.\nComposti.\nIl pentossido di vanadio (V2O5) si usa come catalizzatore e come fissante per colori. Di colore giallo. \u00c8 estremamente tossico se respirato, ed \u00e8 anche pericoloso per l'ambiente.\nIl vanadilsolfato (VOSO4), detto anche solfato ossido idrato di vanadio (IV), viene usato (ma la sua utilit\u00e0 \u00e8 controversa) come integratore dietetico per aumentare i livelli di insulina e nel culturismo. Se sia realmente efficace per i culturisti resta comunque da dimostrare; in ogni caso, tale composto \u00e8 tossico ad alte dosi.\nI vanadati, sali ottenuti dall'acido vanadico, sono generalmente molto colorati (perlopi\u00f9 nello spettro cromatico del giallo) e molti trovano impiego come pigmenti per applicazioni vernicianti o dove siano richieste caratteristiche che i pigmenti organici non raggiungono. Il monovanadato di sodio \u00e8 il pi\u00f9 semplice, mentre molto usato \u00e8 il vanadato di bismuto.\nI vanadati sono generalmente tossici, soprattutto quelli pi\u00f9 solubili come il vanadato d'ammonio che vengono assorbiti velocemente dall'organismo.\nIsotopi.\nIl vanadio in natura \u00e8 costituito da due isotopi, il 51V (99,75%), che \u00e8 l'unico stabile, e il 50V (0,25%), debolissimamente radioattivo, il quale decade secondo due modalit\u00e0: la prima (83%) consiste in cattura elettronica ed emissione di positrone (\u03b2+) e porta a 50Ti; la seconda (17%) \u00e8 l'emissione \u03b2\u2013, che porta a 50Cr. L'emivita di questo isotopo ammonta a anni. Sono stati sintetizzati altri 15 radioisotopi, di cui i meno instabili sono il 49V, che decade per cattura elettronica a 49Ti con emivita di 330 giorni, il 48V che decade per cattura elettronica ed emissione di positrone (\u03b2+) con emivita di 15,9735 giorni, portando a 48Ti e il 52V che decade per emissione \u03b2\u2013 con emivita di 3,743 minuti, portando a 52Cr. Tutti gli altri isotopi hanno emivite di meno di un'ora, e anzi la maggioranza non raggiunge i 10 secondi.\nGli isotopi noti di vanadio vanno in numero di massa da 43 (43V) a 49 (49V). Il modo di decadimento pi\u00f9 frequente prima dell'isotopo stabile pi\u00f9 abbondante (il 51V) \u00e8 la cattura elettronica, esclusiva o accompagnata da emissione di positrone, che produce isotopi di titanio; il modo di decadimento pi\u00f9 frequente dopo di esso \u00e8 il decadimento beta, che produce isotopi di cromo.\nPrecauzioni.\nIl vanadio in polvere \u00e8 infiammabile e tutti i suoi composti sono considerati altamente tossici, causa di cancro alle vie respiratorie quando vengono inalati. Il pi\u00f9 pericoloso \u00e8 il pentossido di vanadio.\nL'OSHA (l'ente statunitense per la sicurezza sul lavoro) ha fissato un limite di esposizione TLV-TWA di 0,05\u00a0mg/m\u00b3 per il pentossido di vanadio in polvere e di 0,1\u00a0mg/m\u00b3 per i vapori del medesimo.\nUn limite di 35\u00a0mg/m\u00b3 di composti di vanadio \u00e8 considerato critico; non va mai superato in quanto \u00e8 alta la probabilit\u00e0 che causi danni permanenti o la morte."}
{"id": "4491", "revid": "767487", "url": "https://it.wikipedia.org/wiki?curid=4491", "title": "Verso sera", "text": "Verso sera \u00e8 un film del 1990 diretto da Francesca Archibugi.\nTrama.\nLudovico Bruschi, professore universitario avanti negli anni, ricostruisce una serie di eventi avvenuti nel 1977 in una lunga lettera destinata alla nipote, che all'epoca aveva quattro anni. Ludovico, gi\u00e0 vedovo da qualche tempo, aveva un rapporto conflittuale con il figlio Oliviero, che desiderava una vita libera e senza regole, in conformit\u00e0 con alcune ideologie giovanili degli anni settanta; il ragazzo, dopo aver convissuto in una comune con Stella, aveva deciso di separarsene e di trasferirsi in una comunit\u00e0 agricola, affidando la bambina nata dalla conclusa relazione al nonno. La piccola (significativamente registrata all'anagrafe come Mescalina, ma nell'uso quotidiano chiamata Papere) era stata abituata dai genitori al loro stesso tipo di vita sregolata, e all'inizio mostra delle difficolt\u00e0 nei rapporti col nonno, intellettuale comunista ateo ma legato ad alcuni principi tradizionali quali il lavoro, l'ordine, il rispetto dei tempi e delle regole, paternalista nei confronti dell'anziana e analfabeta domestica Elvira, amante della cultura accademica e diffidente nei confronti degli sperimentalismi. Allontanatosi Oliviero, il rapporto si complica per l'invadenza di Stella, che non vuole rinunciare alla bambina, ma neppure alla vita senza regole che ha sempre vissuto. La piccola risente di questo conflitto fra la madre e il nonno, e sembra ambiguamente riflettere la personalit\u00e0 di entrambi, soprattutto in un suo gioco in cui finge di essere due bambine diverse (\"Papera prima\" e \"Papera seconda\") perennemente in disaccordo. Ludovico e Stella inizialmente si detestano, dati i valori e gli stili di vita completamente opposti, ma poi finiscono per affezionarsi l'uno all'altra in una sorta di amore platonico e impossibile (del resto fra suocero e nuora \"non si fa\", almeno stando ai principi \"borghesi\" di Ludovico). Alla fine la singolare famiglia si riunisce nella fattoria-comune dove vive Oliviero. Rimane incerto l'avvenire dei personaggi, ma la piccola e intelligente Mescalina potr\u00e0 prendere da ognuno dei suoi tanto diversi parenti tutto ci\u00f2 che di buono sapranno trasmetterle."}
{"id": "4493", "revid": "104265", "url": "https://it.wikipedia.org/wiki?curid=4493", "title": "Val Passiria", "text": "La val Passiria (\"Passeiertal\" in tedesco) \u00e8 una valle alpina posta in Alto Adige (provincia di Bolzano), a nordest di Merano (BZ), tra le Alpi Venoste e le Alpi dello Stubai (chiamate anche \"Alpi Breonie di Ponente\").\nGeografia.\nLa valle viene attraversata dal torrente Passirio che confluisce nell'Adige presso Merano. Ne fanno parte i comuni San Martino in Passiria, Moso in Passiria, San Leonardo in Passiria, Rifiano, Caines, Tirolo e Scena.\nIl comune pi\u00f9 esteso \u00e8 Moso in Passiria, mentre quello pi\u00f9 popoloso \u00e8 San Leonardo in Passiria. Parte della val Passiria \u00e8 compresa nel parco naturale Gruppo di Tessa, il pi\u00f9 esteso dell'Alto Adige.\nPista ciclabile.\nLungo la valle si sviluppa la ciclabile della Val Passiria, che si snoda attraverso la natura del paesaggio e il torrente Passirio: partendo dalla citt\u00e0 di Merano (325\u00a0m s.l.m.), dopo 19 chilometri si arriva a San Leonardo in Passiria (689\u00a0m s.l.m.); il manto stradale \u00e8 per lo pi\u00f9 sterrato e questa strada non attraversa i centri abitati, ma li tange solo esternamente, rimanendo a volte in quota rispetto ad essi."}
{"id": "4496", "revid": "98829601", "url": "https://it.wikipedia.org/wiki?curid=4496", "title": "Voglia di volare", "text": "Voglia di volare \u00e8 una miniserie televisiva italiana in quattro puntate del 1984, diretta da Pier Giuseppe Murgia, con Gianni Morandi e Claude Jade. Venne trasmessa in prima visione su Raiuno dal 2 dicembre al 23 dicembre 1984.\nTrama.\nDavide \u00e8 uno dei migliori piloti di una compagnia aerea italiana. Un giorno la figlia Andreina gli si presenta in casa con la scusa che si era stancata di stare con la madre Barbara. La presenza di Andreina nella casa paterna crea parecchi problemi nella vita di entrambi."}
{"id": "4497", "revid": "296631", "url": "https://it.wikipedia.org/wiki?curid=4497", "title": "VisiCalc", "text": "VisiCalc \u00e8 il primo foglio elettronico, creato da Dan Bricklin, un giovane studente della Harvard Business School. Il prototipo risale al 1978.\nStoria.\nInizialmente il foglio era costituito da una matrice di 5 colonne e 20 righe. Assieme a Bob Frankston del Massachusetts Institute of Technology, Bricklin ne miglior\u00f2 potenza di calcolo e velocit\u00e0. Cos\u00ec nel 1979 nasce VisiCalc, il cui nome deriva dalla fusione di due parole: \"Visible\" e \"Calculator\".\nBricklin e Frankston fondarono la Software Arts Corporation. VisiCalc venne diffuso su piattaforma Apple e su tutti i microcalcolatori dell'epoca sino all'IBM, e su molte calcolatrici programmabili come le celebri HP. Circa un milione di copie del software fu venduto in quegli anni.\nDal suo germe nasceranno Supercalc, Lotus 1-2-3, Quattro, Multiplan, Excel, Calc e tutti i fogli elettronici derivati.\nDal sito di Dan Bricklin \u00e8 possibile scaricare gratuitamente, per uso personale, la versione per MS DOS completa del programma. Il programma eseguibile occupa 27 KB."}
{"id": "4501", "revid": "287204", "url": "https://it.wikipedia.org/wiki?curid=4501", "title": "Vuelta a Espa\u00f1a", "text": "La Vuelta a Espa\u00f1a ( it. \"Giro di Spagna\", detta anche comunemente \"Vuelta\") \u00e8 una corsa a tappe ciclistica, il pi\u00f9 giovane e meno importante dei tre Grandi Giri maschili di ciclismo su strada professionistico, che si disputa in Spagna e paesi limitrofi, ogni anno a cavallo tra il mese di agosto e quello di settembre nell'arco di tre settimane: mentre la partenza varia da edizione ad edizione, l'arrivo tipicamente \u00e8 a Madrid. Dal 2005 al 2007 ha fatto parte del circuito UCI ProTour, dal 2009 \u00e8 stata inserita nel calendario mondiale UCI e dal 2011 fa parte dell'UCI World Tour.\nStoria.\nDisputata per la prima volta nel 1935 e annualmente dal 1955, la Vuelta si corre per tre settimane lungo un percorso, ogni anno differente, che attraversa la Spagna. L'evento inaugurale del 1935 vide cinquanta partecipanti affrontare un percorso di 3411\u00a0km suddivisi in sole quattordici tappe, con distanze parziali di oltre 240\u00a0km. Prese ispirazione dal successo dei Giri di Francia e Italia, e dall'aumento delle vendite che ebbero i quotidiani che le sponsorizzavano (rispettivamente \"L'Auto\" e \"La Gazzetta dello Sport\"); cos\u00ec anche Juan Pujol del quotidiano \"Informaciones\" cre\u00f2 la corsa per aumentare le vendite del suo giornale.\nInizialmente era disputata in primavera, solitamente in aprile, con qualche edizione disputata in giugno negli anni quaranta. Solo nel 1995 fu spostata in settembre per evitare la diretta concorrenza con il Giro d'Italia, disputato in maggio, e per avere una maggiore affluenza di grandi ciclisti, dato che la Vuelta disputata in agosto \u00e8 vista come importante preparazione per i Campionati del mondo di ciclismo su strada, organizzato nell'ultima settimana di settembre. Un'edizione, quella del 1950, fu organizzata tra agosto e settembre. La prima edizione risale al 1935, 14 tappe per un totale di 3431\u00a0km; la partenza e l'arrivo furono a Madrid, e vinse il belga Gustaaf Deloor ad una media di 28,591\u00a0km/h. Tra il 1937 e il 1944 la Vuelta si \u00e8 disputata solamente due volte, a causa della Guerra civile spagnola e della Seconda guerra mondiale.\nIl record di edizioni vinte \u00e8 detenuto dallo spagnolo Roberto Heras, vincitore nel 2000, 2003 e 2004; Heras vinse anche l'edizione 2005, ma venne in seguito squalificato per doping: tale edizione venne poi riassegnata al corridore iberico, riportando cos\u00ec il totale delle sue vittorie a 4. Per quanto riguarda i vincitori, la Vuelta nei suoi primi anni fu dominata da corridori non competitivi negli altri due grandi giri e complessivamente con poche vittorie, fatta eccezione per il francese Jean Stablinski, nonostante la vicinanza temporale con il Giro d'Italia. A partire dagli anni 1960 fino al 1990 la corsa a tappe spagnola vede comunque vincitori i pi\u00f9 grandi ciclisti del panorama mondiale, che iniziano in quegli anni a prendervi parte: Jacques Anquetil (1963), Jan Janssen (1967), Felice Gimondi (1968), Luis Oca\u00f1a (1970), Eddy Merckx (1973), Freddy Maertens (1977), Bernard Hinault (1978 e 1983), Joop Zoetemelk (1979), Giovanni Battaglin (1981), Pedro Delgado (1985 e 1989). Per quanto riguarda gli anni 2000 vi sono invece tre successi di Alberto Contador.\nGli spagnoli dominano nel numero di vittorie finali, con 28 edizioni vinte delle 72 organizzate al 2018; la Vuelta ha avuto vincitori provenienti anche da Francia, Belgio, Svizzera, Italia, Germania, Paesi Bassi, Colombia, Irlanda, Kazakistan, Russia, Stati Uniti e Regno Unito.\nIl record di vittorie di tappa in una singola edizione spetta invece a Freddy Maertens, che nell'edizione del 1977 vinse 13 tappe, oltre alla classifica generale.\nDescrizione.\nMaglie.\nIl leader della classifica generale, dall'edizione del 2010, indossa una maglia rossa, corrispettiva spagnola della maglia gialla del Tour de France e della maglia rosa del Giro d'Italia. Ma la maglia del leader alla Vuelta ha avuto una storia molto travagliata con moltissime variazioni di colore. La prima volta che il leader indoss\u00f2 una maglietta di colore distintivo fu gi\u00e0 durante le prime edizioni, quando si opt\u00f2 per l'arancione. Poi tra il 1935 e il 1936 la \"camiseta\" si schiar\u00ec un po' diventando quasi gialla. Nel 1941 a sorpresa si pass\u00f2 al bianco, ma soltanto per una stagione. Nel 1942 ecco nuovamente l'arancione. Nel 1945 apparve per la prima volta il rosso, in versione quasi porpora, dal 1946 al 1950 si prefer\u00ec una doppia colorazione con sfondo bianco e striscia rossa. Finalmente nel 1955 si pass\u00f2 al giallo che risult\u00f2 il colore pi\u00f9 adottato dato che fu mantenuto fino al 1999. Solo nel 1977 si registr\u00f2 un'edizione rossa come di nuovo dal 2010. Dal 1999 al 2009, giusto per differenziarsi dal Tour, ecco la colorazione oro.\nAltre graduatorie distintive sono la classifica scalatori e quella della classifica a punti, che assegnano rispettivamente una maglia a pois blu e una maglia verde. Vi sono state e vi sono anche altre maglie assegnate, come quella al leader della classifica degli sprint intermedi (ora abolita) e quella per la classifica combinata (maglia bianca), un sistema a punti che premia il ciclista meglio classificato combinando le tre principali classifiche (generale, a punti e scalatori).\nLe maglie attualmente in uso sono:\nNon pi\u00f9 in uso:\nMaglia rossa, simbolo del leader dei traguardi volanti.\nPercorso.\nL'itinerario, diverso di anno in anno, attraversa la Spagna e talvolta le nazioni confinanti durante tre settimane. Come una tipica corsa a tappe, \u00e8 composta in genere di tappe di pianura, adatte ai velocisti, di tappe a media difficolt\u00e0, in cui prevalgono piccoli gruppi di fuggitivi, e di dure tappe di montagna, che insieme alle due, o pi\u00f9, tappe a cronometro decidono la corsa. A volte \u00e8 possibile che ci sia pure una cronometro a squadre.\nTradizionalmente la tappa finale della Vuelta arriva nella capitale della Spagna, Madrid. Anche Bilbao, negli anni cinquanta, e San Sebasti\u00e1n, negli anni settanta, furono meta finale della corsa per lunghi periodi. Inoltre la corsa termin\u00f2 diverse volte a Gij\u00f3n ed una volta anche a Jerez de la Frontera. L'ultimo arrivo al di fuori della capitale si ebbe nel 2021 a Santiago di Compostela. Nel 1997 inizi\u00f2 al di fuori della Spagna per la prima volta, da Lisbona, capitale del Portogallo, scelta in onore dell'Expo 98. La prima edizione iniziata all'esterno della Penisola Iberica \u00e8 stata quella del 2009, quando il circuito di Assen ha ospitato il prologo della sessantaquattresima edizione. La settantaduesima \u00e8 partita dalla francese N\u00eemes.\nNel 1999, per la prima volta, la corsa scal\u00f2 l'Alto de El Angliru, nelle Asturie, che sale di 1573 metri in circa 12,9\u00a0km con una pendenza massima del 23,6% (alla \"Cue\u00f1a les Cabres\") che ne fa una delle salite pi\u00f9 dure d'Europa. Altre salite importanti che hanno fatto la storia della corsa spagnola sono quella di Bola del Mundo, Lagos de Covadonga, Alto de Abantos, Arcal\u00eds, e a volte sono proposte anche salite pirenaiche tipiche del Tour de France. A differenza di quanto accade al Tour de France ed al Giro d'Italia, che hanno un percorso abbastanza definito e che copre regolarmente importanti montagne, quello della Vuelta \u00e8 estremamente variabile negli anni, infatti capita spesso di escludere la scalata di alcuni rilievi come i Pirenei. Nel 2012 si \u00e8 avuto un percorso che ha coperto esclusivamente l'intero nord del paese, con il punto pi\u00f9 a sud posto all'arrivo nella capitale.\nAlbo d'oro.\n\"Aggiornato all'edizione 2021.\""}
{"id": "4502", "revid": "466539", "url": "https://it.wikipedia.org/wiki?curid=4502", "title": "Giochi della V Olimpiade", "text": "I Giochi della V Olimpiade (in svedese: Den V Olympiadens Spel), noti anche come Stoccolma '12, si sono svolti a Stoccolma, in Svezia, dal 5 maggio al 22 luglio 1912.\nStoria.\nL'organizzazione.\nGli organizzatori svedesi studiarono per bene, quattro anni prima, il lavoro svolto dal Comitato Olimpico inglese e prepararono tutte le strutture necessarie ad ospitare la manifestazione.\nI Giochi della V Olimpiade furono aperti ufficialmente il 5 maggio 1912. La famiglia Reale di Svezia lasci\u00f2 il Palazzo di Stoccolma alle 10.40 e fu ricevuta allo Stadio Olimpico da membri del CIO. Durante la cerimonia d'apertura la squadra svedese entr\u00f2 per ultima, ma a differenza delle altre edizioni precedenti e successive, la squadra della Grecia non entr\u00f2 per prima. La cerimonia di apertura coinvolse i 2.407 atleti iscritti.\nIl programma olimpico venne notevolmente ridimensionato ed alcune discipline non furono ammesse, come il pugilato vietato dalle leggi svedesi. Venne per\u00f2 introdotta una nuova disciplina, il pentathlon moderno, che fu dominato dagli atleti di casa, ed a cui partecip\u00f2 anche il capitano dell'esercito statunitense George S. Patton, quinto e primo dei non svedesi. Le discipline sportive passarono cos\u00ec da 26 della precedente edizione dei giochi a 14.\nI Giochi si svolsero in un clima di generale armonia e senza grandi contestazioni. Molti atleti avevano gi\u00e0 avuto modo di conoscersi e fraternizzare nel 1908. Nelle gare di atletica vennero introdotte per la prima volta alcune novit\u00e0 tecniche come una primordiale forma di fotofinish, il cronometraggio elettrico, le corsie sulla pista e una rudimentale gabbia di protezione per il lancio del martello.\nFu la ginnastica a fare la parte del leone con circa 1.200 atleti che gareggiarono o diedero dimostrazioni di abilit\u00e0. Anche il nuoto ebbe un notevole risalto con circa 300 atleti impegnati, ed in questa edizione per la prima volta le donne vennero ammesse a gareggiare, aumentando la loro presenza fino ad allora limitata alle gare di tennis e di tiro con l'arco. Per l'ultima volta partecip\u00f2 la Russia. Per rivederla gareggiare come parte dell'Unione Sovietica si dovette aspettare fino ad Helsinki 1952, mentre per rivederla gareggiare come Russia si dovette aspettare fino ad Atlanta 1996.\nI vincitori.\nNell'atletica il grande protagonista fu l'americano Jim Thorpe. Dopo aver vinto sia la gara del decathlon che quella del pentathlon il re Gustavo V di Svezia si compliment\u00f2 personalmente con lui indicandolo come il miglior atleta del mondo. Pochi mesi dopo per\u00f2 gli furono ritirate le medaglie vinte perch\u00e9 prima dell'inizio delle Olimpiadi aveva giocato in una squadra di baseball del Nord Carolina per un compenso di circa 100 dollari al mese. Jim non prese bene il fatto e da questo momento inizi\u00f2 la sua lenta ma inesorabile decadenza. Mor\u00ec infatti nel 1953 in una roulotte alle periferie di Los Angeles completamente dimenticato. Solo nel 1983 il CIO ha restituito ai suoi discendenti le medaglie vinte nel 1912.\nNella corsa ben tre furono i successi del finlandese Hannes Kolehmainen che vinse i 5.000 m, i 10.000 m e la corsa campestre. Hannes, con i suoi fratelli anch'essi corridori, visse a lungo negli USA, apprendendo le metodiche di allenamento americane. In seguito a questi risultati, molte nazionali di atletica europee si affidarono a tecnici americani per la preparazione dei propri atleti. Il protagonista delle gare di corsa veloce fu lo sprinter americano Ralph Craig che trionf\u00f2 nelle gare dei 100 e dei 200 m. Nella gara di maratona la vittoria and\u00f2 al sudafricano Ken McArthur. La gara fu segnata da un caldo insolito per quelle zone e molti atleti dovettero essere trasportati in ospedale a causa della disidratazione e dei colpi di sole. Uno di essi, il portoghese Francisco L\u00e1zaro, mor\u00ec due giorni dopo la gara.\nNel nuoto apparve il crawl e l'hawaiano Duke Kahanamoku, vincitore dei 100 metri stile libero, venne considerato il padre del nuoto moderno.\nLe medaglie d'oro italiane arrivarono dal ginnasta Alberto Braglia, primo italiano a compiere il bis olimpico avendo gi\u00e0 trionfato quattro anni prima, sempre nel concorso individuale completo, dalla ginnastica a squadre, e da Nedo Nadi nel fioretto individuale, anticipazione dei trionfi di Anversa.\nLa conclusione.\nI giochi del 1912 si conclusero il 27 luglio con grande soddisfazione di de Coubertin per la perfetta organizzazione. Il clima che si era creato in quell'edizione faceva ben sperare anche per la successiva, nel 1916 a Berlino, ma questi propositi vennero cancellati dallo scoppio della Prima guerra mondiale che ne imped\u00ec lo svolgimento.\nMedaglie per sport.\nI vincitori di medaglie nei diversi sport:"}
{"id": "4503", "revid": "174925", "url": "https://it.wikipedia.org/wiki?curid=4503", "title": "Giochi della VII Olimpiade", "text": "I Giochi della VII Olimpiade (in olandese: \"Spelen van de VIIe Olympiade\", in francese: \"Jeux de la VIIe Olympiade\"), noti anche come Anversa 1920, si svolsero ad Anversa, in Belgio, dal 14 agosto al 12 settembre 1920. In precedenza, dal 23 al 30 aprile, si erano svolte, sempre ad Anversa, i tornei olimpici di hockey e pattinaggio su ghiaccio.\nAvvenimenti.\nNel 1919, dopo la cancellazione dei Giochi olimpici che avrebbero dovuto svolgersi a Berlino tre anni prima, si scelse di affidare a una delle nazioni pi\u00f9 colpite dalla Grande Guerra, il Belgio, l'organizzazione dei Giochi del 1920, ambiti anche da citt\u00e0 come Roma, Budapest, Amsterdam e Lione: la scelta ricadde invece su Anversa. Era stata presa la decisione di escludere dai Giochi Germania, Austria, Ungheria, Bulgaria e Turchia, paesi sconfitti nella prima guerra mondiale; la Germania, in segno di protesta contro l'occupazione francese della regione della Ruhr, non prender\u00e0 parte nemmeno ai Giochi Olimpici di Parigi del 1924. La Russia, invitata a partecipare, rifiut\u00f2 per motivi politici, partecipando per la prima volta soltanto dal 1952.\nAnche se non mancarono i problemi economici e di infrastrutture di un Belgio sulla via della ricostruzione, l'Olimpiade del 1920 riscosse un discreto successo, non tanto tra il pubblico quanto tra la critica, anche perch\u00e9 mai come prima i Giochi diventarono portatori di valori positivi: fu ad Anversa che per la prima volta venne recitato il Giuramento olimpico, scritto dallo stesso Pierre de Coubertin e pronunciato dallo schermidore belga, gi\u00e0 pallanuotista, Victor Boin.. Sempre ad Anversa fece il suo debutto la bandiera olimpica e la tradizione che vede liberare delle colombe bianche durante la cerimonia d'apertura, a simboleggiare la pace.\nCos\u00ec come gi\u00e0 avvenuto ai Giochi di Londra nel 1908, anche ad Anversa venne organizzata una settimana dedicata agli sport invernali: si tenne cos\u00ec il secondo torneo olimpico di pattinaggio di figura e il primo per l'hockey su ghiaccio, valido anche come primo campionato del mondo. Aumentarono inoltre le gare di nuoto e, soprattutto, di tiro (ventuno prove), al punto che qualcuno comment\u00f2: \u00abAd Anversa si \u00e8 sparato pi\u00f9 che a Verdun\u00bb; vennero invece depennati i salti da fermo. Per la prima volta gli atleti italiani si presentarono alla manifestazione in tenuta azzurra.\nNon mancarono gli episodi curiosi. La squadra di pallanuoto italiana, all'esordio, rinunci\u00f2 a terminare la partita poich\u00e9 la temperatura dell'acqua della piscina era troppo fredda. Inoltre, durante un'interminabile gara di tennis (14-12, 6-8, 5-7, 6-4, 6-4; la regola del tie-break non era stata ancora concepita) tra lo statunitense Lowe e il greco Zerlentis si assistette all'ammutinamento dei raccattapalle, troppo affamati per continuare.\nDurante la premiazione del marciatore milanese Ugo Frigerio, alla presenza di re Alberto del Belgio, la banda che doveva eseguire l'inno italiano pare avesse perso lo spartito della \"Marcia Reale\". Per cavarsi d'impaccio, il direttore pass\u00f2 voce ai bandisti di suonare \"'O Sole mio\", da tutti conosciuta a memoria, e immediatamente l'esecuzione venne seguita a gran voce dagli spettatori dello stadio\nLuoghi.\nDa segnalare il fatto che una gara di vela fu effettuata in acque olandesi, perch\u00e9 considerate di una qualit\u00e0 superiore. Questo fatto insolito di Giochi olimpici svolti in due stati diversi si ripeter\u00e0 in maniera pi\u00f9 accentuata anche ai Giochi di Melbourne 1956.\nMedaglie per sport.\nI vincitori di medaglie nei diversi sport:"}
{"id": "4504", "revid": "125169455", "url": "https://it.wikipedia.org/wiki?curid=4504", "title": "Giochi della VIII Olimpiade", "text": "I Giochi della VIII Olimpiade (in francese: \"Jeux de la VIIIe Olympiade\"), noti anche come Parigi 1924, si svolsero a Parigi, in Francia, dal 4 maggio al 27 luglio 1924.\nRisale a quest'edizione il primo lungometraggio sui giochi olimpici (mentre le prime immagini filmate dei giochi si ebbero gi\u00e0 nel 1908).\nStoria.\nI Giochi del 1924 furono gli ultimi ad essere organizzati sotto la presidenza di Pierre de Coubertin. A Losanna, nel 1921, fu accontentata proprio una sua richiesta che vide quindi l'assegnazione dell'organizzazione dell'Olimpiade alla sua citt\u00e0 natale, Parigi, che ebbe cos\u00ec la meglio su Roma, Amsterdam, Barcellona, Praga e Los Angeles, diventando la prima citt\u00e0 ad aver ospitato pi\u00f9 di un'edizione dei Giochi.\nLa cerimonia d'apertura si tenne il 4 maggio 1924 allo Stadio Olimpico di Colombes: pochi mesi prima si era svolta a Chamonix la \"Semaine des Sports d'Hiver\" (\"Settimana degli sport invernali\"), ovvero la prima edizione delle Olimpiadi Invernali. Ai Giochi non parteciparono la Germania, in segno di protesta contro l'occupazione francese della regione della Ruhr, e l'Unione Sovietica, mentre l'Irlanda prese per la prima volta parte a una manifestazione sportiva come stato indipendente.\nA Parigi giunsero molte rappresentative dell'Asia, del Sud-America e anche dell'Africa.\nGrazie anche al fondamentale intervento economico del governo francese, i Giochi del 1924 seppero cancellare la brutta immagine che Parigi aveva lasciato a causa della pessima organizzazione dell'edizione del 1900, e furono caratterizzati da un buon successo di pubblico. Vennero affrontate diverse innovazioni tecniche: la distanza della maratona fu fissata a 42,195\u00a0km (26,219 miglia), dalla distanza percorsa alle Olimpiadi di Londra 1908 e questa fu la prima Olimpiade a utilizzare la piscina standard di 50\u00a0m con le corsie marcate.\nPer la prima volta venne utilizzato il motto \"Citius, Altius, Fortius\" (\"Pi\u00f9 veloce, pi\u00f9 alto, pi\u00f9 forte\") e, al termine della cerimonia di chiusura, furono issate tre bandiere: quella olimpica, quella del paese nel quale si erano svolti i Giochi e quella del paese che li avrebbe ospitati per l'edizione successiva. Anche questa, nel corso degli anni, divenne una tradizione.\nRecord e imprese notevoli.\nIl nuotatore americano Johnny Weissmuller trionf\u00f2 nello stile libero, nei 100\u00a0m, nei 400\u00a0m, nella staffetta 4\u00d7200 e vinse anche una medaglia di bronzo nella pallanuoto con la nazionale del suo Paese. Oltre alle Olimpiadi di Parigi, Weissmuller trionf\u00f2 anche alle Olimpiadi di Amsterdam nel 1928, mentre nel 1931 firm\u00f2 un contratt\u00f2 con la Metro-Goldwyn-Mayer diventando cos\u00ec il Tarzan pi\u00f9 famoso della storia del cinema. Pare che Johnny avesse iniziato a nuotare per caso, per rimediare alle conseguenze di una forma leggera di poliomielite.\nI finlandesi continuarono a trionfare nell'atletica leggera: Paavo Nurmi biss\u00f2 il successo della precedente olimpiade, conquistando ben 5 medaglie d'oro, mentre Ville Ritola vinse nei 10000\u00a0m piani e nei 3000\u00a0m siepi. Lo schermitore Roger Ducret vinse cinque medaglie, di cui tre d'oro. Il ginnasta italiano Francesco Martino vinse l'oro negli anelli e nel concorso a squadre.\nLo statunitense Harold Osborn si aggiudic\u00f2 due medaglie d'oro e stabil\u00ec due record olimpici, nel salto in alto e nel decathlon. Da ricordare anche la decisione presa dal velocista scozzese Eric Liddell, che non gareggi\u00f2 nella gara dei 100 metri, in programma la domenica, per rispettare il giorno di Dio. Chi benefici\u00f2 della decisione presa dallo scozzese fu il rivale inglese Harold Abrahams, che vinse la medaglia d'oro. Fu proprio questa vicenda a ispirare il famoso film del 1981 \"Momenti di gloria\" del regista Hugh Hudson. Anche Liddell, per\u00f2 vinse una medaglia d'oro, trionfando nei 400 metri piani, gara disputata in un giorno feriale.\nDurante il torneo di calcio, un potente tiro del calciatore savonese Virgilio Felice Levratto colp\u00ec al mento il portiere lussemburghese Bausch, staccandogli di netto una parte di lingua. La finale di rugby, vinta in rimonta dagli Stati Uniti sui padroni di casa francesi, termin\u00f2 con una clamorosa rissa, che coinvolse anche il pubblico. Da quel momento, il rugby usc\u00ec dal lotto degli sport olimpici. "}
{"id": "4505", "revid": "6923", "url": "https://it.wikipedia.org/wiki?curid=4505", "title": "V Giochi olimpici invernali", "text": "I V Giochi olimpici invernali (), noti anche come Sankt Moritz 1948, si svolsero a Sankt Moritz, in Svizzera, dal 30 gennaio all'8 febbraio 1948.\nQuesta fu la prima edizione tenutasi dopo la fine della seconda guerra mondiale, che aveva costretto all'annullamento delle edizioni del 1940 e del 1944. Vi parteciparono 28 delegazioni nazionali e 669 atleti gareggiarono nei 22 eventi che assegnarono medaglie.\nL'atleta elvetico Richard Torriani fu il primo giocatore di hockey su ghiaccio a pronunciare il giuramento olimpico durante la cerimonia d'apertura. Tra i protagonisti dei giochi olimpici vi furono lo statunitense Dick Button, vincitore di una medaglia d'oro nel pattinaggio di figura e il pi\u00f9 giovane a vincerla, Barbara Ann Scott, prima canadese a vincere una medaglia d'oro nel pattinaggio di figura, il francese Henri Oreiller, vincitore di due medaglie d'oro e una di bronzo nello sci alpino, e lo svedese Martin Lundstr\u00f6m, vincitore di due medaglie d'oro nello sci di fondo. Per l'Italia arriv\u00f2 la prima medaglia d'oro di sempre nella storia dei Giochi olimpici invernali e venne conquistata da Nino Bibbia nello skeleton.\nAssegnazione.\nIl Comitato Olimpico Internazionale (CIO), dopo i Giochi di Garmisch-Partenkirchen 1936 e il secondo conflitto mondiale che aveva costretto alla cancellazione delle Olimpiadi del 1940 e del 1944, aveva deciso di riprendere la numerazione dei Giochi dall'edizione del 1936, cos\u00ec che i Giochi del 1948 sarebbero stati i V e non i VII. Nel corso della sessione del CIO tenutasi a Losanna nel marzo 1946 Sankt Moritz ottenne l'assegnazione dell'organizzazione dei V Giochi olimpici invernali per acclamazione rispetto alla candidatura statunitense di Lake Placid. Infatti, era stato deciso di assegnare l'organizzazione dei Giochi olimpici estivi e invernali del 1948 a una nazione che aveva vinto la guerra, la Gran Bretagna con Londra per i Giochi della XIV Olimpiade, e a una nazione neutrale durante la guerra, la Svizzera con Sankt Moritz per i V Giochi olimpici invernali. Inoltre, Sankt Moritz aveva gi\u00e0 ospitato i Giochi invernali del 1928, quindi poteva usare le stesse infrastrutture e procedere in maniera pi\u00f9 rapida all'organizzazione dell'evento.\nOrganizzazione.\nIl comitato organizzatore dei Giochi olimpici venne costituito nel settembre 1946, composto da autorit\u00e0 locali e da membri del Comitato Olimpico Svizzero (COS), e assegnando la presidenza a Marcel Henninger, presidente del COS. Vennero creati diversi comitati responsabili per diversi aspetti dell'organizzazione dell'evento, tra i quali uno per gli aspetti amministrativi, uno per gli alloggi, uno per la pubblicit\u00e0, uno per la stampa, uno per l'accoglienza. Per ciascuna disciplina presente nel programma olimpico venne creata un'apposita commissione tecnica. Il comune di Sankt Moritz aveva istituito un comitato locale per dare supporto al comitato organizzatore per quanto di sua competenza. Il segretario generale Jean Weymann si occup\u00f2 dell'applicazione del programma dei Giochi, dell'interazione coi vari comitati olimpici nazionali e della raccolta delle iscrizioni degli atleti. Atleti e funzionari vennero ospitati nei vari alberghi del comune e della frazione di Bad.\nPi\u00f9 di 800 persone contribuirono a diffondere le notizie e i risultati dei Giochi in giro per il mondo. 500 giornalisti provenienti da 38 diversi Paesi vennero accreditati e vennero fatti alloggiare all'H\u00f4tel du Lac. La copertura delle gare venne assicurata dalle trasmissioni radiofoniche e dai quotidiani; erano anche presenti 4 emittenti televisive, la britannica BBC e le statunitensi NBC, CBS e DuMont Graphic House. Vennero, inoltre, emessi dalle PTT alcune serie di francobolli celebrativi dell'evento allo scopo di finanziare il comune di Sankt Moritz e, parzialmente, il COS.\nSulla base dell'esperienza nell'organizzare i Giochi Olimpici del 1928 e del 1948, il comitato organizzatore inser\u00ec nel resoconto conclusivo alcune considerazioni, tra le quali l'importanza che la localit\u00e0 selezionata per ospitare i Giochi sia in grado di assicurare le migliori condizioni possibili di neve e ghiaccio per garantire il regolare svolgimento delle gare.\nSedi di gara.\nGli impianti di gara erano situati erano distribuiti per lo pi\u00f9 nel territorio del comune di Sankt Moritz ed erano stati gi\u00e0 utilizzati per i Giochi del 1928. Il principale impianto dei Giochi fu l'Olympic Ice Rink, che ospit\u00f2 le cerimonie di apertura e chiusura della manifestazione, le gare di pattinaggio di velocit\u00e0 e di figura e le principali partite di hockey su ghiaccio. La maggior parte delle partite di hockey su ghiaccio venne disputata negli impianti di Suvretta e Kulm. Le gare di bob vennero disputate sulla pista Olympia Bobrun, che si snoda tra Sankt Moritz e la vicina Celerina, mentre le gare di skeleton sulla pista Cresta Run ubicata sempre a Celerina. Il salto con sci venne disputato sul trampolino Olympiaschanze nella parte occidentale del comune, mentre le gare di sci alpino e sci di fondo si svolsero sui tracciati delle montagne a nord del comune.\nI Giochi.\nPaesi partecipanti.\nAi Giochi presero parte 669 atleti, dei quali 77 donne e 592 uomini, in rappresentanza di 28 Paesi. Parteciparono per la prima volta i comitati olimpici di Cile, Corea, Danimarca, Islanda e Libano. Come avvenne anche per i successivi Giochi estivi di Londra, gli esiti della seconda guerra mondiale incisero sulla partecipazione ai Giochi di Sankt Moritz e sugli inviti che vennero inviati ai vari comitati olimpici. I comitati olimpici di Germania e Giappone non vennero invitati per le loro responsabilit\u00e0 nel conflitto, mentre ricevettero l'invito sia l'Austria, che aveva recuperato l'indipendenza persa nel 1938, sia l'Italia, che nel 1943 era uscita dall'Asse e si era schierata con gli Alleati. L'Unione Sovietica, invece, decise di non inviare atleti alla manifestazione.\nTra parentesi, il numero di atleti partecipanti.\nDiscipline.\nIl programma olimpico prevedeva competizioni in 9 discipline che assegnavano medaglie. Inoltre, vennero inseriti nel programma anche due sport dimostrativi, la pattuglia militare e il pentathlon invernale.\nCerimonie d'apertura e di chiusura.\nLa cerimonia d'apertura dei V Giochi olimpici invernali si \u00e8 svolta il 30 gennaio 1948 presso l'Olympic Ice Rink. La cerimonia prese il via alle 10:00 con la parata degli atleti, aperta come da tradizione dalla delegazione della Grecia e chiusa dalla delegazione della Svizzera. In testa alla delegazione degli Stati Uniti vi era Avery Brundage, allora vicepresidente del CIO. Dopo l'introduzione di Marcel Henninger, presidente del COS, i Giochi vennero ufficialmente aperti da Enrico Celio, presidente della Confederazione svizzera. Venne poi issata la bandiera olimpica e accesa la fiamma olimpica. Segu\u00ec il il giuramento degli atleti, tenuto dall'elvetico Bibi Torriani, primo giocatore di hockey su ghiaccio a pronunciare il giuramento olimpico. La cerimonia si concluse subito dopo l'uscita di tutte le delegazioni di atleti dallo stadio e i Giochi presero il via con la partita di hockey tra e .\nLa cerimonia di chiusura si \u00e8 svolta l'8 febbraio 1948 presso l'Olympic Ice Rink, subito dopo la cerimonia di premiazione del torneo di hockey. I portabandiera entrarono alla stadio dietro lo sciatore Edy Reinalter che portava la bandiera olimpica. Dopo lo spegnimento della fiamma olimpica, il presidente del CIO Sigfrid Edstr\u00f6m annunci\u00f2 ufficialmente la chiusura dei Giochi.\nLe gare e i protagonisti.\nTra i protagonisti dei Giochi vi fu il diciottenne pattinatore statunitense Dick Button, che divenne il primo pattinatore ad eseguire un doppio axel che gli valse la medaglia d'oro nell'evento maschile. Nell'evento femminile la medaglia d'oro and\u00f2 alla favorita Barbara Ann Scott, prima atleta canadese sul podio nella disciplina, che seppe adattare il proprio programma in maniera tale che i suoi salti cadessero su quelle parti della pista che non erano state rovinate dal precedente evento maschile e che stava causando problemi alle sue avversarie. Nel pattinaggio di velocit\u00e0 ci fu un dominio degli atleti scandinavi, che beneficiarono sia della situazione di stallo che la disciplina aveva raggiunto nei Paesi coinvolti direttamente nel conflitto mondiale sia dell'assenza degli atleti tedeschi e sovietici.\nNello sci alpino emerse come protagonista il francese Henri Oreiller, vincitore di due medaglie d'oro, una nella discesa libera e l'altra nella combinata, e di una medaglia di bronzo nello slalom speciale. Fu anche l'unico atleta ai Giochi a vincere tre medaglie complessivamente. La vittoria nella discesa libera arriv\u00f2 con 4\"1 di vantaggio sul secondo, l'austriaco Franz Gabl, il distacco pi\u00f9 ampio tra primo e secondo in una discesa libera olimpica. L'Austria conquist\u00f2 la maggior parte delle medaglie negli eventi femminili con Trude Beiser e Erika Mahringer vincitrici di due medaglie ciascuna, delle quali l'unica d'oro fu per Beiser nella combinata. L'oro nello slalom speciale and\u00f2 a Gretchen Fraser, prima atleta statunitense a vincere una medaglia olimpica nello sci alpino.\nLe gare di sci di fondo vennero dominate dagli atleti svedesi, vincitori di tutte le medaglie d'oro e di 6 delle 9 medaglie disponibili. Tra loro si distinse Martin Lundstr\u00f6m, vincitore di due medaglie d'oro come il francese Oreiller. Dopo aver vinto la 18 km davanti ai connazionali Nils \u00d6stensson e Gunnar Eriksson, tre giorni dopo vinse anche la staffetta 4x10 km con la squadra svedese.\nSull'Olympiaschanze nella gara di salto con gli sci ci fu un trionfo della squadra norvegese, che occup\u00f2 tutti e tre i gradini del podio con Petter Hugsted, Birger Ruud e Thorleif Schjelderup. Ruud, che aveva vinto l'oro nel salto con gli sci nelle due edizioni precedenti del 1932 e del 1936, avrebbe dovuto partecipare ai Giochi di Sankt Moritz solo come assistente allenatore, ma la sera prima della gara, viste che le non favorevoli condizioni meteo, sostitu\u00ec il meno esperto Georg Thrane e vinse la medaglia d'argento. Nella combinata nordica la vittoria and\u00f2 al finlandese Heikki Hasu, che interruppe la striscia di vittorie norvegesi che durava sin dalla prima edizione dei Giochi invernali.\nAl torneo di hockey su ghiaccio parteciparono nove nazionali che si affrontarono una volta ciascuna in un unico girone. La medaglia d'oro and\u00f2 al , che, come di consueto, non mandava ai Giochi una rappresentativa nazionale, bens\u00ec una squadra di club, la squadra dell'aeronautica canadese (RCAF) di stanza a Ottawa per questo evento. Il Canada vinse tutte le partite, tranne quella pareggiata contro la , che vinse la medaglia d'argento per la peggiore differenza reti col Canada col quale aveva chiuso a pari punti. La medaglia di bronzo and\u00f2 alla padrona di casa. Il torneo venne caratterizzato dall'esclusione dalla classifica degli . Infatti, arrivarono in Svizzera due squadre che volevano rappresentare gli Stati Uniti al torneo olimpico, la rappresentativa dell'Amateur Athletic Union (AAU) supportata dal Comitato Olimpico degli Stati Uniti e la rappresentativa dell'Amateur Hockey Association (AHA) supportata dalla federazione internazionale (LIHG). Lo stesso Avery Brundage, presidente del Comitato olimpico statunitense, aveva minacciato il ritiro dell'intera delegazione statunitense se non fosse stata ammessa la rappresentativa dell'AAU. Alla fine, dopo una serie di negoziati tra il CIO, il comitato organizzatore e la LIHG, venne confermato il torneo olimpico di hockey e venne ammessa alle gare la rappresentativa dell'AHA, riconosciuta dalla LIHG, venendo per\u00f2 esclusa dalla classifica, non avendo cos\u00ec la possibilit\u00e0 di competere per le medaglie.\nNel bob gli Stati Uniti erano i favoriti in entrambe le gare, ma vinsero solo la gara di bob a quattro, mentre nel bob a due arriv\u00f2 una doppietta della Svizzera. A sorpresa, arriv\u00f2 anche la medaglia d'argento nel bob a quattro da parte dell'equipaggio belga. Dallo skeleton arriv\u00f2 la prima medaglia d'oro di sempre ai Giochi olimpici invernali, grazie alla vittoria di Nino Bibbia. Bibbia sfrutt\u00f2 la sua conoscenza della pista, la Cresta Run, visto che con la famiglia si era trasferito da tempo in Engadina, e conquist\u00f2 il primo posto grazie alla regolarit\u00e0 mostrata nelle sei manche disputate. Vinse l'ultima manche in quella che fu la prima delle 231 vittorie in carriera sulla stessa pista. Infine, tra gli sport dimostrativi, nel pentathlon il podio fu tutto svedese, mentre nella pattuglia militare la vittoria and\u00f2 alla squadra svizzera.\nMedagliere.\nLa cerimonia di premiazione degli atleti classificatisi ai primi tre posti negli eventi da medaglia aveva luogo allo stadio olimpico al termine delle gare. Le medaglie d'oro, d'argento e di bronzo assegnate riportavano su un lato una mano che regge una torcia e i cinque cerchi olimpici sullo sfondo, secondo il disegno di Paul-Andr\u00e9 Droz, e tutto intorno il motto olimpico \"Citius Altius Fortius\". Sul lato opposto era presente la scritta in francese \"Ves Jeux olympiques d'hiver. St-Moritz 1948\" pi\u00f9 un fiocco di neve al di sopra e un altro al di sotto.\nDi seguito il medagliere dei V Giochi olimpici invernali."}
{"id": "4506", "revid": "481349", "url": "https://it.wikipedia.org/wiki?curid=4506", "title": "VI Giochi olimpici invernali", "text": "I VI Giochi olimpici invernali (), noti anche come Oslo 1952, si svolsero a Oslo, capitale della Norvegia, dal 14 al 25 febbraio 1952.\nEssi furono i primi giochi olimpici invernali ad essere organizzati in una grande citt\u00e0 e non in una localit\u00e0 turistica. Furono anche i primi giochi olimpici invernali a prevedere l'accensione della fiamma olimpica nel corso della cerimonia d'apertura. La fiamma non venne accesa ad Olimpia, bens\u00ec a Morgedal, luogo di nascita di Sondre Norheim, pioniere dello sci e inventore della tecnica telemark, giungendo due giorni dopo al Bislett Stadion per la cerimonia d'apertura. Tra i protagonisti dei giochi olimpici vi furono il norvegese Hjalmar Andersen, vincitore di tre medaglie d'oro nel pattinaggio di velocit\u00e0, lo statunitense Dick Button, vincitore di una medaglia d'oro nel pattinaggio di figura e primo atleta ad effettuare un salto triplo in un contesto internazionale, e la statunitense Andrea Mead Lawrence, vincitrice di due medaglie d'oro nello sci alpino.\nAssegnazione.\nQuando nel marzo 1946 il CIO assegn\u00f2 i Giochi della XIV Olimpiade a Londra, il comitato organizzatore londinese consigli\u00f2 alla Norvegia di candidarsi per ospitare i V Giochi olimpici invernali. Il governo norvegese declin\u00f2 l'offerta per i Giochi del 1948 sia perch\u00e9 c'era poco tempo per l'organizzazione sia perch\u00e9 la ricostruzione del Paese dopo la seconda guerra mondiale doveva avere la priorit\u00e0. Venne, per\u00f2, raccomandata una candidatura per i Giochi del 1952. Gi\u00e0 il 22 agosto 1946 il consiglio comunale di Oslo vot\u00f2 all'unanimit\u00e0 la proposta di preparare una candidatura per i VI Giochi olimpici invernali, impegnandosi a costruire le infrastrutture necessarie. La candidatura venne consegnata in occasione del 40\u00ba incontro annuale del CIO, tenutosi a Stoccolma nel giugno 1947, e nel corso dello stesso incontro il CIO vot\u00f2 l'assegnazione dei VI Giochi olimpici invernali alla citt\u00e0 di Oslo. La capitale norvegese vinse al primo turno di votazione, superando le candidature di Cortina d'Ampezzo e di Lake Placid.\nOrganizzazione.\nIl comitato organizzatore dei Giochi olimpici venne costituito nel dicembre 1947. Su volere del Comitato Olimpico Norvegese, il comitato organizzatore era composto da otto membri: quattro esponenti del mondo sportivo, tra cui Arthur Ruud, presidente del Comitato Olimpico Norvegese, e quattro esponenti della municipalit\u00e0 di Oslo, tra cui il sindaco Brynjulf Bull. Il comitato organizzatore nomin\u00f2 Olav Ditlev-Simonsen presidente del comitato stesso. Il compito principale del comitato organizzatore era quello di assicurare che la citt\u00e0 di Oslo rispettasse tutti gli impegni presi col CIO; in particolare, fare in modo che le sedi di gara soddisfacessero i requisiti richiesti dalle singole federazioni sportive, occuparsi dei trasporti e dei servizi ad atleti, staff, giornalisti e spettatori. Le sedi di gara gi\u00e0 esistenti, come il Bislett Stadion e gli impianti sulla collina di Holmenkollen, vennero ammodernati, ampliati o ricostruiti, e vennero costruiti nuovi impianti, coma la pista da bob; in entrambi i casi l'obiettivo era la realizzazione di strutture durature. L'organizzazione dei Giochi, includendo anche la costruzione di edifici e sedi di gara, fu completamente a carico della municipalit\u00e0 di Oslo, che in cambio ottenne il diritto di incassare tutti i ricavi provenienti dai Giochi.\nPer ospitare tutti gli atleti e allenatori, venne costruito un intero quartiere in grado di ospitare circa 600 persone, divenuto successivamente un quartiere residenziale per studenti e rinominato Sogn Studentby, nell'area di Nordre Aker. Assieme ad altri edifici costruiti per l'occasione, come nelle aree di Ullev\u00e5l e di Ila, questi appartamenti vennero ultimati nel mese di gennaio 1952. Inoltre, il comitato organizzatore richiese alla municipalit\u00e0 di Oslo la costruzione di un nuovo hotel, il Viking, che, in seguito durante i Giochi, divenne il quartier generale non solo della stampa, ma anche quello degli organi amministrativi dei Giochi.\nSedi di gara.\nIl principale impianto dei Giochi fu il Bislett Stadion, che ospit\u00f2 le cerimonie di apertura e chiusura della manifestazione. Con una capacit\u00e0 di spettatori, lo stadio venne scelto come sede delle gare di pattinaggio di figura e di velocit\u00e0, cos\u00ec come per il bandy. Lo stadio era dotato di una pista di pattinaggio della lunghezza di sul lato interno, mentre, separata dalla pista da banchi di neve, al centro vi era un'area di destinata alle gare di pattinaggio di figura. In occasione dei Giochi lo stadio venne dotato di un impianto d'illuminazione e vennero allestite nuove aree sugli spalti per la stampa e le riprese televisive.\nAl momento dell'assegnazione dei Giochi, Oslo non disponeva di un impianto adeguato per ospitare le gare di hockey su ghiaccio, poich\u00e9 non disponeva di impianti dotati di neve artificiale e tutte le piste di ghiaccio ospitavano diverse competizioni sportive. Dopo che la federazione internazionale di hockey su ghiaccio rifiut\u00f2 di concedere una deroga a far disputare le gare in impianti multisportivi, il comitato organizzatore dei Giochi decise di procedere alla costruzione di un nuovo impianto, la Jordal Amfi. Con una capacit\u00e0 di circa spettatori, lo stadio ospit\u00f2 23 dei 36 incontri dei torneo di hockey su ghiaccio, mentre le restanti partite vennero ospitate dagli impianti di D\u00e6lenenga, di Kadettangen a Sandvika, al Marienlyst Stadion di Drammen e al Lillestr\u00f8m Stadion di Lillestr\u00f8m.\nLe gare di sci di fondo e di salto con gli sci vennero organizzate sulla collina di Holmenkollen, a circa d'altezza, localit\u00e0 che ospitava manifestazioni di sport invernali sin dal 1892. In vista di un maggior afflusso di spettatori, venne costruita una nuova strada e quella esistente venne ampliata. L'originale torre in legno per il salto con gli sci venne sostituita da una nuova in calcestruzzo, lunga e con una pendenza media di 36\u00ba. Alla base della torre vennero realizzati spalti in grado di ospitare fino a spettatori. Le gare di sci di fondo e di combinata nordica vennero disputate nel terreno circostante, posizionando partenza e arrivo alla base della torre del salto con gli sci, portando a smantellare alcune porzioni degli spalti per consentire la disputa delle gare.\nLe gare di sci alpino vennero divise tra il pendio di Norefjell e il pendio di R\u00f8dkleiva. La collina di R\u00f8dkleiva ospit\u00f2 le gare di slalom, mentre la collina di Norefjell ospit\u00f2 le gare di discesa e di slalom gigante. In queste aree vennero costruiti impianti di risalita per portare gli atleti alla linea di partenza, cos\u00ec come nuove strade per agevolare i trasporti, un ponte sul lago Kr\u00f8deren e un nuovo hotel presso Norefjell.\nNon esistendo in tutta la Norvegia una pista da bob, una nuova pista venne costruita sulla collina di Frognerseteren. Lunga e con 13 curve, la pista venne aperta nel febbraio 1951 ospitando sessioni di allenamento e una competizione internazionale, che ne attestarono l'adeguatezza ad ospitare eventi internazionali.\nPer evitare che eventi atmosferici avversi potessero impedire la regolare disputa di alcuni eventi sportivi, vennero definiti degli impianti di gara di riserva. Un'alternativa alla collina di Norefjell venne trovata negli impianti sciistici di Voss, situati nell'area occidentale della Norvegia, considerando che le condizioni meteorologiche tra il lato orientale e il lato occidentale erano solitamente differenti. Come alternativa al Bislett Stadion vennero scelti gli stadi di Hamar e di Tryvann.\nSimboli.\nI Giochi di Oslo furono i primi nella storia dei Giochi olimpici invernali a prevedere l'accensione della fiamma olimpica e il suo trasporto in staffetta fino allo stadio olimpico. Sebbene fosse stata accesa una simbolica fiamma olimpica sia ai Giochi di Garmisch-Partenkirchen 1936 sia a quelli di Sankt Moritz 1948, a Oslo venne introdotta la staffetta a partire dal sito di accensione. Inoltre, la fiamma olimpica non venne accesa a Olimpia, l'antica citt\u00e0 greca sito dei giochi olimpici antichi, bens\u00ec a Morgedal. La fiamma venne accesa il 13 febbraio 1952 nella casa di Sondre Norheim, pioniere norvegese dello sci e inventore della tecnica telemark, da Olav Bjaaland, esploratore norvegese tra i primi uomini ad aver raggiunto il polo sud con una spedizione Amundsen nel 1911. Da Morgedal, nella contea di Telemark, la fiamma olimpica venne portata verso Oslo da 94 tedofori sciatori su un percorso di circa , raggiungendo il Bislett Stadion il 15 febbraio successivo per la cerimonia d'apertura. La torcia era fatta di un manico cilindrico sormontato da una coppa ovale piana nella quale erano incisi i cinque cerchi olimpici, l'anno 1952 e anche le parole \"Morgedal-Oslo\" corredate da una freccia.\nIl logo dei Giochi venne selezionato tra le 335 proposte pervenute al comitato organizzatore tramite una competizione pubblica. Il logo scelto aveva forma circolare con al centro i cinque cerchi olimpici, sovrapposto alla stilizzazione dell'edificio ospitante il municipio di Oslo, mentre sul bordo esterno era riportata la dicitura \"VI Giochi olimpici invernali Oslo 1952\" in lingua norvegese. Anche il poster dei Giochi venne selezionato tra le proposte presentate tramite una competizione pubblica, e venne scelta la proposta di Knut Yran: la bandiera norvegese e la bandiera olimpica sventolanti e avendo il bastoncino da sci come asta.\nI Giochi.\nPaesi partecipanti.\nAi Giochi presero parte 694 atleti, dei quali 109 donne e 585 uomini, in rappresentanza di 30 Paesi. Parteciparono per la prima volta i comitati olimpici di Nuova Zelanda e Portogallo. Dopo essere stati esclusi dalla precedente edizione, i comitati olimpici di Germania e Giappone vennero invitati a partecipare ai Giochi. Nel 1949 venne fondata la Repubblica Federale Tedesca e nel 1951 il Comitato Olimpico Tedesco venne riammesso come membro del CIO, mentre la richiesta proveniente dalla Germania Est venne rifiutata dal CIO. Il CIO propose la partecipazione ai Giochi di Oslo di una rappresentativa tedesca unificata, ma giunse il rifiuto da parte della Germania Est.\nTra parentesi, il numero di atleti partecipanti.\nDiscipline.\nIl programma olimpico prevedeva competizioni in 8 discipline che assegnavano medaglie. Inoltre, venne inserito nel programma anche uno sport dimostrativo, il bandy, uno sport di squadra simile all'hockey su ghiaccio e molto diffuso in Scandinavia.\nCerimonia d'apertura.\nLa cerimonia di apertura dei VI Giochi olimpici invernali si \u00e8 svolta il 15 febbraio 1952 presso il Bislett Stadion. Pochi giorni prima, il 6 febbraio, re Giorgio VI del Regno Unito mor\u00ec. Sia re Haakon VII di Norvegia sia suo figlio il principe Olav non poterono essere presenti alla cerimonia d'apertura dei Giochi perch\u00e9 parteciparono ai funerali di Giorgio VI, che si tennero il 15 febbraio stesso. Di conseguenza, fu la principessa Ragnhild a proclamare ufficialmente l'apertura dei Giochi. La cerimonia prese il via alle 9:30, davanti ai spettatori sugli spalti dello stadio, con la parata degli atleti, aperta come da tradizione dalla delegazione della Grecia e chiusa dalla delegazione della Norvegia. Gli atleti della , dell', del e della indossarono una fascia nera al braccio in segno di lutto per la morte di re Giorgio VI. Dopo il messaggio di benvenuto da parte di Ditlev-Simonsen, presidente del comitato organizzatore, venne ricordata la memoria di re Giorgio VI e rispettato un minuto di silenzio; infine, la principessa Ragnhild dichiar\u00f2 ufficialmente aperti i VI Giochi olimpici invernali. Venne issata la bandiera olimpica e venne annunciato l'arrivo allo stadio della fiamma olimpica. All'ingresso dello stadio la fiamma venne passata a Eigil Nansen, nipote dell'esploratore Fridtjof Nansen e ultimo tedoforo, che, dopo aver percorso un tratto con gli sci, sal\u00ec le scale degli spalti che lo portarono ad accendere il braciere olimpico. Segu\u00ec il giuramento degli atleti, tenuto da Torbj\u00f8rn Falkanger, saltatore con gli sci norvegese. La cerimonia si concluse subito dopo l'uscita di tutte le delegazioni di atleti dallo stadio. Poich\u00e9 il giorno precedente erano iniziate le gare di bob e di sci alpino, si decise di tenere delle piccole cerimonie d'apertura per gli atleti impegnati sulla pista di bob di Frognerseteren e per gli sciatori impegnati a Norefjell.\nLe gare e i protagonisti.\nTra i protagonisti dei Giochi vi fu il pattinatore di velocit\u00e0 su ghiaccio norvegese Hjalmar Andersen, vincitore di tre medaglie d'oro nel pattinaggio di velocit\u00e0 sulle quattro in palio per la disciplina, eguagliando il successo del connazionale Ivar Ballangrud ai Giochi di Garmisch-Partenkirchen 1936. Andersen arriv\u00f2 ai Giochi da favorito, avendo fatto registrare i record del mondo sia sui 5000 m, ottenuto nel gennaio 1951m, che sui 10000 m, ottenuto pochi giorni prima dei Giochi. Andersen vinse la gara dei 5000 m, facendo segnare il nuovo record olimpico e concludendo con ben 11 secondi di vantaggio sul secondo classificato, conquistando cos\u00ec la vittoria col maggior margine nella storia olimpica dell'evento. Il giorno successivo vinse anche la gara dei 1500 m, per poi vincere la gara dei 10000 m, facendo segnare anche in questa occasione il nuovo record olimpico e con un margine di 25 secondi dal secondo classificato. Nel pattinaggio di figura lo statunitense Dick Button vinse la medaglia d'oro e fu il primo atleta ad effettuare un salto triplo in un contesto internazionale.\nNello sci alpino emerse come protagonista la diciannovenne statunitense Andrea Mead Lawrence, che vinse l'oro sia nello slalom gigante sia nello slalom speciale. Vinse senza difficolt\u00e0 lo slalom gigante, che faceva la sua prima comparsa ai Giochi, mentre vinse in rimonta lo slalom speciale dopo essere anche caduta nel corso della prima manche. Una caduta nella discesa libera le imped\u00ec di ambire da favorita alla vittoria, che and\u00f2 all'austriaca Trude Beiser. Sempre tra le donne, la tedesca Annemarie Buchner vinse tre medaglie nelle tre prove e l'italiana Giuliana Minuzzo, vincendo il bronzo nella discesa libera, divenne la prima donna italiana a vincere una medaglia ai Giochi olimpici invernali. Nelle gare maschili l'italiano Zeno Col\u00f2 conquist\u00f2 la medaglia d'oro nella discesa libera con 1,2\" di vantaggio sull'austriaco Othmar Schneider, vincitore dello slalom speciale. Come Schneider, anche il norvegese Stein Eriksen vinse due medaglie, delle quali una fu l'oro nello slalom gigante.\nNello sci di fondo venne disputata per la prima volta nella storia dei Giochi olimpici invernali una gara femminile, la 10 km, che vide il trionfo della Finlandia con conquist\u00f2 tutte e tre le medaglie: oro a Lydia Wideman, argento a Mirja Hietamies e bronzo a Siiri Rantanen. La Finlandia vinse anche la staffetta maschile e conquist\u00f2 con Veikko Hakulinen e Eero Kolehmainen l'oro e l'argento, rispettivamente, nella 50 km maschile. La Norvegia, padrona di casa, conquist\u00f2 l'oro con Hallgeir Brenden nella e l'argento nella staffetta.\nLa gara di salto con gli sci venne disputata il 24 febbraio al trampolino di Holmenkollen davanti a circa spettatori, tra i quali anche il re Haakon VII, il principe Olav e la principessa Ragnhild. Il norvegese Arnfinn Bergmann vinse la medaglia d'oro davanti al connazionale Torbj\u00f8rn Falkanger, il quale aveva pronunciato il giuramento degli atleti nella cerimonia d'apertura. Un'altra vittoria norvegese arriv\u00f2 nella combinata nordica con l'oro conquistato da Simon Sl\u00e5ttvik.\nAl torneo di hockey su ghiaccio parteciparono nove nazionali che si affrontarono una volta ciascuna in un unico girone. La medaglia d'oro and\u00f2 al , che, come di consueto, non mandava ai Giochi una rappresentativa nazionale, bens\u00ec una squadra di club, l'Edmonton Mercurys per questo evento. Il Canada vinse tutte le partite, tranne quella pareggiata contro gli . La medaglia di bronzo and\u00f2 alla , dopo aver sconfitto la in uno spareggio, avendo entrambe concluso il torneo al terzo posto a pari punti e pari differenza reti.\nLe due gare di bob videro le stesse bandiere sui gradini del podio, con la Germania vittoriosa sia nel bob a due sia nel bob a quattro, gli Stati Uniti vincitori delle due medaglie d'argento ed equipaggi svizzeri a vincere il bronzo. Per l'elvetico Fritz Feierabend si tratt\u00f2 della quarta e quinta medaglia olimpica conquistate in un periodo di 16 anni sin dai Giochi del 1936. Infine, nel torneo dimostrativo di bandy la Svezia ebbe la meglio su Norvegia e Finlandia per la migliore differenza reti in un torneo al quale parteciparono solo queste tre nazionali.\nCerimonia di chiusura.\nLa cerimonia di chiusura si svolse per la prima volta come un evento separato, visto che fino nelle edizioni precedenti dei Giochi veniva tenuta al termine dell'ultimo evento sportivo in programma. La cerimonia si tenne il 25 febbraio 1952 sempre al Bislett Stadion, prendendo il via alle 19:00 alla presenza del re Haakon VII e della famiglia reale norvegese. I portabandiera entrarono alla stadio nello stesso ordine col quale erano entrati nel corso della cerimonia d'apertura. Segu\u00ec la cerimonia di assegnazione delle medaglie per gli ultimi quattro eventi: il torneo di hockey su ghiaccio, il salto con gli sci, la staffetta maschile di sci di fondo e la femminile sempre di sci di fondo. Dopo che il presidente del CIO Sigfrid Edstr\u00f6m ebbe annunciato ufficialmente la chiusura dei Giochi, il sindaco di Oslo Brynjulf Bull consegn\u00f2 al vice-presidente del CIO la bandiera olimpica come regalo da parte della citt\u00e0 di Oslo. Il vice-presidente del CIO, ricevuta la bandiera, annunci\u00f2 che quella bandiera sarebbe stata usata nell'edizioni successive del Giochi olimpici invernali come segno di continuit\u00e0 e di connessione tra le citt\u00e0 organizzatrici. Da allora la \"bandiera di Oslo\" \u00e8 stata passata di mano tra le varie citt\u00e0 organizzatrici e usata nelle cerimonie di chiusura fino ai Giochi di So\u010di 2014, mentre successivamente \u00e8 stata impiegata una replica. Dopo la cerimonia della bandiera, si tenne prima una speciale gara di pattinaggio di velocit\u00e0 e poi un'esibizione di pattinaggio di figura, seguite da una danza sul ghiaccio tenuta da 40 bambini in abiti tradizionali norvegesi. La cerimonia venne conclusa con uno spettacolo di fuochi d'artificio.\nCalendario.\nIl programma delle gare venne preparato in maniera tale da includere due domeniche, cos\u00ec che venne scelto il periodo tra il 14 e il 25 febbraio 1952. Per consentire una migliore preparazione alla gara di bob a quattro, le prime gare di bob a due vennero programmate il giorno precedente la cerimonia d'apertura; anche le gare di sci alpino vennero fatte iniziare il 14 febbraio per questioni logistiche nello spostamento da una sede all'altra. Il bandy fu inserito nel programma come sport dimostrativo e i relativi titoli non furono conteggiati nel medagliere. Il programma delle gare venne approvato dal CIO nel corso del 45\u00ba incontro del comitato, svoltosi a Vienna nel maggio 1951.\nMedagliere.\nLa cerimonia di premiazione degli atleti classificatisi ai primi tre posti negli eventi da medaglia aveva luogo al Bislett Stadion in concomitanza con altri eventi, in maniera tale da assicurare la massima partecipazione di pubblico al cerimoniale. Le medaglie d'oro, d'argento e di bronzo assegnate riportavano su un lato i cinque cerchi olimpici e una torcia, secondo il disegno dell'artista greco Vasos Falireas; sullo sfondo la scritta \"Olimpia\" in greco, in fondo il motto olimpico \"Citius Altius Fortius\", mentre in alto la scritta \"Jeux Olympiques\". Il lato opposto venne, invece, disegnato da Knut Yran e riportava al centro la scritta \"De VI. olympiske vinterleker Oslo 1952\", sormontata dalla stilizzazione del municipio di Oslo e da tre fiocchi di neve.\nDi seguito il medagliere dei VI Giochi olimpici invernali."}
{"id": "4507", "revid": "1543377", "url": "https://it.wikipedia.org/wiki?curid=4507", "title": "VII Giochi olimpici invernali", "text": "I VII Giochi olimpici invernali, noti anche come Cortina '56, si sono svolti a Cortina d'Ampezzo (Italia) dal 26 gennaio al 5 febbraio 1956. Furono la prima manifestazione olimpica tenutasi in una citt\u00e0 italiana.\nCandidatura.\nIl conte Alberto Bonacossa con sua moglie Maria, d'accordo con le autorit\u00e0 sportive del tempo, incoraggi\u00f2 l'Amministrazione comunale di Cortina d'Ampezzo a porre la propria candidatura per i Giochi olimpici invernali del 1944. Nella trentottesima sessione del CIO del 1939, tenutasi a Londra dal 6 al 9 giugno, la localit\u00e0 ampezzana ottenne l'assegnazione battendo le altre candidature di Oslo e Montr\u00e9al. Lo scoppio della seconda guerra mondiale stronc\u00f2 tuttavia l'iniziativa. \nNel 1946 la FISI, convenuta a Milano, decise, con l'avallo della giunta comunale e del CONI, di riproporre la candidatura ampezzana per ottenere i VI Giochi olimpici invernali; la presentazione fu affidata a una delegazione condotta sempre dal conte Bonacossa. Cortina d'Ampezzo fu battuta di solo due voti da Oslo.\nAlla terza candidatura, presentata durante la quarantatreesima sessione del CIO svoltasi a Roma il 27 aprile 1949, la Regina delle Dolomiti finalmente ottenne di poter organizzare i Giochi. La sua candidatura prevalse stavolta, molto nettamente, su quelle di Colorado Springs, Montr\u00e9al e Lake Placid.\nLa citt\u00e0 veneta torner\u00e0 a ospitare i Giochi 70 anni dopo, nel 2026.\nImpianti.\nSedi di gara.\nPer i VII Giochi olimpici invernali sono stati utilizzati dieci impianti sportivi. Tutte le strutture erano nuove, ricostruite o con tribune realizzate provvisoriamente per l'evento nella zona di arrivo degli atleti.\nMedaglie per sport.\nI vincitori di medaglie nei diversi sport:"}
{"id": "4508", "revid": "123517443", "url": "https://it.wikipedia.org/wiki?curid=4508", "title": "VIII Giochi olimpici invernali", "text": "Gli VIII Giochi olimpici invernali (in inglese: VIII Olympic Winter Games), noti anche come Squaw Valley '60, si sono svolti a Squaw Valley (Stati Uniti d'America) dal 18 al 28 febbraio 1960.\nMedaglie per sport.\nI vincitori di medaglie nei diversi sport:"}
{"id": "4509", "revid": "177966", "url": "https://it.wikipedia.org/wiki?curid=4509", "title": "Armistizio di Villafranca", "text": "L'armistizio di Villafranca, concluso da Napoleone III di Francia e Francesco Giuseppe I d'Austria l'11 luglio 1859, pose le premesse per la fine della seconda guerra d'indipendenza.\nFu la conseguenza di una decisione unilaterale della Francia che, in guerra a fianco del Regno di Sardegna contro l'Austria, aveva la necessit\u00e0 di concludere la pace per il pericolo che il conflitto si allargasse all'Europa centrale.\nL'armistizio di Villafranca caus\u00f2 le dimissioni del presidente del Consiglio piemontese Cavour, che lo ritenne una violazione del trattato di alleanza sardo-francese. Quest'ultimo prevedeva infatti la cessione al Piemonte dell'intero Lombardo-Veneto, diversamente dai termini dell'armistizio che disposero la cessione della sola Lombardia.\nL'armistizio di Villafranca, a cui anche il re di Sardegna Vittorio Emanuele II pose la firma il 12 luglio, fu ratificato dalla Pace di Zurigo del novembre 1859.\nDall'alleanza sardo-francese a Villafranca.\nA partire dalla firma del trattato di alleanza difensiva fra Francia e Regno di Sardegna, il 26 gennaio 1859, il primo ministro piemontese Cavour inizi\u00f2 i preparativi per la liberazione del nord Italia e l'inevitabile guerra all'Austria. Di fronte ai preparativi militari, le rimostranze austriache non tardarono ad arrivare ed il 24 aprile 1859 Cavour, dopo aver respinto l\"'ultimatum\" di Vienna che intimava al Regno di Sardegna di smobilitare l'esercito, ricevette la dichiarazione di guerra dall'Austria.\nLa Francia di Napoleone III onor\u00f2 l'alleanza con il Regno di Sardegna, dando inizio alla seconda guerra di indipendenza italiana. Durante il conflitto l'esercito sardo-francese ottenne due importanti vittorie: quella di Magenta (4 giugno 1859) e quella, sanguinosissima, di Solferino e San Martino (24 giugno 1859). L'armata austriaca sconfitta si ritir\u00f2 ad est del fiume Mincio mentre a Parigi, contrariamente alle speranze di Cavour, Napoleone III inizi\u00f2 a valutare la possibilit\u00e0 di un armistizio con Vienna. Importanti eventi di politica interna e internazionale stavano, infatti, pericolosamente maturando per la Francia.\nLa situazione in Europa.\nQuasi isolato nel suo Paese per la decisione di allearsi al Regno di Sardegna e provocare una guerra in Italia, Napoleone III si trov\u00f2 nel giugno del 1859 ad affrontare le conseguenze internazionali della sua decisione.\nDopo la battaglia di Magenta, il principe prussiano reggente Guglielmo si avvicin\u00f2 alle posizioni del partito ostile alla Francia, che definiva la Prussia parte in causa in un conflitto in cui era coinvolta l'Austria, membro e guida della Confederazione germanica.\nCon l'avvicinarsi dell'esercito sardo-francese al Mincio, la Prussia decise quindi, l'11 giugno 1859, la mobilitazione di sei corpi d'armata per la formazione di un esercito da schierare lungo il Reno, al confine con la Francia.\nSuccessivamente, per\u00f2, il 24, la Prussia ufficializz\u00f2 la proposta di una mediazione a Gran Bretagna e Russia per esaminare con le due grandi potenze i mezzi con i quali ristabilire la pace in Europa. Quest'ultima iniziativa fu un tentativo del ministro degli Esteri prussiano Alexander von Schleinitz (1807-1885) di rimandare la decisione di una crisi con la Francia.\nIn Gran Bretagna la proposta prussiana di mediazione non fu accolta con particolare interesse: il nuovo primo ministro liberale Palmerston, bench\u00e9 pi\u00f9 vicino alle posizioni francesi rispetto al predecessore Derby era ostacolato dai seguaci dei conservatori presenti nel governo e dalla Regina Vittoria, per cui il nuovo esecutivo poco si differenzi\u00f2 dal vecchio.\nLa proposta trov\u00f2 invece diversa accoglienza a San Pietroburgo, dove l'ambasciatore Bismarck, il futuro Cancelliere, rifer\u00ec a Berlino della favorevole disposizione russa a una mediazione comune. Nello stesso tempo lo zar Alessandro II decise che non avrebbe potuto spingersi oltre a favore della Francia. La Russia infatti non era in grado di proteggerla seriamente dalla Prussia, poich\u00e9 gi\u00e0 impegnata nel gravoso problema della servit\u00f9 della gleba.\nLa situazione in Francia.\nDi fronte alla mobilitazione prussiana, all'indifferenza britannica e al debole contegno russo, Napoleone III si trovava ad affrontare anche una crisi interna.\nFermamente contrari alla guerra si erano dimostrati in Francia il ministro degli Esteri Alessandro Walewski, gli ambienti moderati, quelli cattolici e quelli conservatori, l'imperatrice Eugenia e lo stesso ministro della Guerra Randon.\nWalewski comunic\u00f2 a Napoleone III l'avvertimento giuntogli indirettamente da San Pietroburgo, che se l'esercito sardo-francese avesse violato il territorio della Confederazione germanica (nel Trentino ad esempio), anche solo con i volontari di Garibaldi, la Prussia sarebbe entrata in guerra con gli altri stati tedeschi contro la Francia. La situazione minacciava dunque di sfuggire al controllo di Napoleone III.\nCostui dovette, per\u00f2, anche diffidare dell'ipotesi prussiana della mediazione di Prussia, Gran Bretagna e Russia, poich\u00e9 la pace sarebbe apparsa come imposta dall'Europa alla Francia che al Congresso di Parigi del 1856 era, invece, apparsa l'arbitro del continente.\nRisoluto quindi a percorrere la strada della pace, Napoleone III, senza aspettare l'esito di uno svogliato tentativo inglese di comunicare all'Austria le intenzioni della Francia, il 6 luglio 1859 invi\u00f2 il generale \u00c9mile F\u00e9lix Fleury (1815-1884) al quartier generale dell'imperatore d'Austria Francesco Giuseppe con la proposta di un armistizio.\nLa tregua (6-8 luglio 1859).\nPartita al tramonto del 6 luglio 1859, da Valeggio, la carrozza con bandiera parlamentare del primo scudiero di Napoleone III, Fleury, incontr\u00f2 gli avamposti nemici a due miglia da Verona. In questa citt\u00e0 la carrozza francese giunse al quartier generale austriaco, scortata da un drappello di cavalleria asburgica, a notte fatta. Napoleone III domandava una tregua, la qual cosa meravigli\u00f2 non poco il giovane monarca austriaco che, pur compiacendosene, chiese tempo per la risposta sino al giorno seguente.\nLa mattina di quello stesso 6 luglio, intanto, Napoleone III e il principe Napoleone avevano avuto un incontro con l'alleato Vittorio Emanuele II. Costui, informato della situazione in Europa che abbiamo visto, non si meravigli\u00f2 della proposta di tregua francese; precisando per\u00f2 che se l'armistizio avesse anticipato la pace, questa doveva essere conforme agli impegni reciproci, e cio\u00e8 al trattato di alleanza sardo-francese. Tale trattato prevedeva, se l'esito della guerra lo avesse permesso, l'impegno a costringere l'Austria a cedere tutto il Lombardo-Veneto al Regno di Sardegna.\nIl 7, Francesco Giuseppe concesse la tregua d'armi e la mattina dell'8 luglio 1859 i commissari incaricati si riunirono a Villafranca, fra il quartier generale alleato (a Valeggio sul Mincio) e quello austriaco (a Verona). Furono incaricati: per la Francia il generale Jean Baptiste Philibert Vaillant, per il Regno di Sardegna il generale Enrico Morozzo Della Rocca e per l'Austria il generale Heinrich von Hess. Il convegno dur\u00f2 tre ore, durante le quali si tratt\u00f2 anche della carneficina della battaglia di Solferino. Al termine, si decise che la tregua d'armi sarebbe durata fino al 16 agosto.\nDalla tregua all'armistizio (8-11 luglio).\nIn quello stesso 8 luglio 1859, Vittorio Emanuele II, temendo iniziative della Francia ai danni del Regno di Sardegna, si rec\u00f2 da Napoleone III affinch\u00e9 rivelasse le proposte che aveva in mente di avanzare all'Austria. L'imperatore francese rispose che aveva intenzione di riportare al pi\u00f9 presto la pace in Europa ma anche che le condizioni di resa per l'Austria sarebbero state dure. Se Vienna non avesse accettato tali condizioni la guerra sarebbe ripresa. Nel frattempo, dichiar\u00f2 di poter approntare 200.000 uomini per la riapertura delle ostilit\u00e0, chiedendone altri 100.000 italiani. Vittorio Emanuele, pur non troppo contento per quella tregua, parve tranquillizzarsi.\nNel tardo pomeriggio dell'8 luglio ci fu un ulteriore colloquio fra Napoleone III e Vittorio Emanuele. L'imperatore francese prospett\u00f2 al re di Sardegna l'avvio delle trattative per la pace avanzando la possibilit\u00e0 di chiedere all'Austria la sola Lombardia. Vittorio Emanuele acconsent\u00ec, allontanandosi decisamente dalle aspettative del suo presidente del Consiglio Cavour il quale, ricevuto un telegramma piuttosto tranquillizzante del re, forse per vederci chiaro, part\u00ec per il teatro delle operazioni arrivando a Desenzano la mattina del 10 luglio. Quello stesso giorno Cavour incontr\u00f2 sia il Principe Napoleone che Napoleone III alle cui spiegazioni sulle condizioni d'armistizio, protest\u00f2 vivamente, ma con Vittorio Emanuele il colloquio fu probabilmente ancora peggiore.\nL'imperatore francese era per\u00f2 deciso a trattare la pace e, poich\u00e9 Francesco Giuseppe non avrebbe mai accettato di negoziare direttamente con il re di Sardegna, lo stesso 10 luglio, espresse il desiderio di trattare personalmente e da solo con Francesco Giuseppe. In conformit\u00e0 di questo desiderio, nella notte si presero gli accordi necessari che determinarono, quali luogo e ora dell'incontro, Villafranca e le 9 di mattina dell'11 luglio.\nL'incontro tra Napoleone III e Francesco Giuseppe.\nLa mattina dell'11 luglio 1859, Napoleone III fu molto ossequioso nei confronti di Francesco Giuseppe. Giunto per primo all'appuntamento, si mosse per andare incontro all'imperatore austriaco, che fu raggiunto lungo il cammino. Entrambi a cavallo, percorsero la strada che rimaneva per raggiungere Villafranca.\nL'incontro avvenne a palazzo Gandini Morelli Bugna, oggi Bottagisio, dove Napoleone III sorprese Francesco Giuseppe, presentandogli come britanniche delle condizioni che in realt\u00e0 aveva egli stesso suggerito agli inglesi, dando perfino l'impressione che anche la Prussia fosse d'accordo. Tali proposte erano: il Veneto sarebbe rimasto all'Austria, che avrebbe ceduto la Lombardia conservando per\u00f2 le fortezze di Peschiera e Mantova. Francesco Giuseppe, di fronte a questa iniziativa, deluso per il mancato appoggio iniziale di Londra e Berlino durante la guerra, credette a Napoleone III e si dimostr\u00f2 favorevole.\nL'imperatore d'Austria acconsent\u00ec inoltre, come monarca del Veneto, a far parte della confederazione italiana proposta da Napoleone III, ma rifiut\u00f2 ogni ulteriore concessione. Secondo i diari del Principe d'Assia, i due sovrani stabilirono anche che Cavour avrebbe dovuto essere allontanato dal governo piemontese, ritenendolo entrambi avversario della pace che si stava per concludere.\nIl colloquio dur\u00f2 un'ora. Infine, i due imperatori uscirono all'aperto e passarono in rassegna la cavalleria francese e austriaca convenuta. Ricambiando la cortesia dell'arrivo, Francesco Giuseppe accompagn\u00f2 Napoleone III per un tratto sulla strada di Valeggio. Quindi, in chiaro e visibile segno di pace, i due sovrani si strinsero la mano.\nLe trattative e le firme dell'armistizio.\nMezz'ora dopo Napoleone III rientr\u00f2 a Valeggio e subito mand\u00f2 a chiamare il principe Napoleone per comunicargli il risultato del colloquio e inviarlo a Verona per mettere nero su bianco i preliminari dell'incontro di Villafranca. Quando il principe Napoleone arriv\u00f2, l'imperatore francese era a colloquio con Vittorio Emanuele II.\nI due Bonaparte (Napoleone III e il principe Napoleone erano cugini) insistettero con il re di Sardegna per arrivare ad una decisione e l'imperatore francese dopo una mezz'ora di discussioni mise sulla carta i seguenti punti da proporre all'Austria: confederazione italiana sotto la presidenza onoraria del papa, cessione della Lombardia alla Francia che l'avrebbe a sua volta ceduta al Regno di Sardegna, Veneto all'Austria ma incluso nella confederazione italiana, rientro dei sovrani filoaustriaci a Modena e in Toscana con modalit\u00e0 pacifiche e con l'impegno a concedere una costituzione, riforme politiche nello Stato della Chiesa, e amministrazione separata delle Legazioni pontificie. Con queste proposte di base, il principe Napoleone part\u00ec per Verona.\nLe dimissioni di Cavour.\nTali proposte furono poi comunicate da Vittorio Emanuele II a Cavour verso le 14 di quell'11 luglio. Il presidente del Consiglio, oltre a veder vanificate le speranze di liberare dagli Asburgo tutto il nord Italia, giudic\u00f2 catastrofico per il prestigio nazionale l'ingresso del Regno di Sardegna nella futura confederazione a fianco dell'Austria. Una volta emerso tale grave dissenso fra lui e il re, Cavour, nel pomeriggio diede le dimissioni da capo del governo.\nLa controproposta austriaca.\nA Verona, intanto, Francesco Giuseppe fece varie obiezioni al principe Napoleone e si decise a firmare un progetto di accordo, la stessa sera dell'11 luglio 1859, solo dopo aver fatto precisare che le fortezze di Peschiera e Mantova sarebbero rimaste all'Austria, che per il rientro dei sovrani amici a Firenze e Modena si poteva ricorrere alle armi e che per i due stati non ci sarebbe stata nessuna costituzione, n\u00e9 separazione amministrativa delle Legazioni pontificie.\nTornato da Verona il cugino, Napoleone III fu soddisfatto della controproposta e appose la sua firma. Per nulla persuaso, invece, apparve Vittorio Emanuele II che contestando la decisione di abbandonare le due fortezze a guardia della Lombardia, senza le quali la regione era indifendibile, si rifiut\u00f2 di firmare. Quella notte il re di Sardegna torn\u00f2 a Monzambano dal suo presidente del Consiglio dimissionario, Cavour, che era in attesa, \u201cfebbrile e molto eccitato\u201d.\nLa reazione di Cavour.\nVerso la mezzanotte dell'11 luglio 1859, Cavour era formalmente ancora in carica e Vittorio Emanuele II e il consigliere Costantino Nigra lo misero a conoscenza della controproposta austriaca che, come abbiamo visto, profilava un quadro ancora peggiore per il Regno di Sardegna. Cavour perse il dominio di s\u00e9 parlando del tradimento di Napoleone III e invocando gli obblighi morali assunti dall'imperatore francese verso gli italiani e verso l'onore di casa Savoia. Invit\u00f2 Vittorio Emanuele a lasciare il campo alle forze francesi e austriache che avrebbero risolto per conto loro la questione italiana e accus\u00f2 il re e Rattazzi di intrighi ai suoi danni.\nDurante il colloquio, secondo Isacco Artom, Cavour cambi\u00f2 poi argomenti e, di fronte a quella che gli sembrava un'occasione unica di liberare gli italiani dall'oppressione, spron\u00f2 il re a non piegare il capo di fronte ai nuovi patti, a non accontentarsi della Lombardia se l'Italia continuava a rimanere sotto l'influenza diretta o indiretta dell'Austria, ad ascoltare la voce del suo cuore e, addirittura, a ritentare la lotta con le sue sole forze.\nLa discussione si dilung\u00f2 con toni molto accesi. Cavour manc\u00f2 di rispetto al re sul piano personale, tanto che Vittorio Emanuele gli dovette ricordare che il sovrano era lui. Al che Cavour rispose che gli italiani invece conoscevano lui e che lui era il vero re, inducendo a questo punto Vittorio Emanuele a interrompere bruscamente il colloquio con la frase in piemontese, riferita da Costantino Nigra: \u201cNigra, ca lo mena a durm\u00ec\u201d (\u201cNigra, lo mandi a dormire!\u201d).\nCavour lasci\u00f2 Monzambano la mattina dopo e gi\u00e0 nella serata del 12 luglio era a Torino dove il Consiglio dei ministri, subito riunito, deliber\u00f2 le dimissioni dell'intero governo.\nLa firma di Vittorio Emanuele II.\nDi fronte alle due opzioni di guadagnare la Lombardia (bench\u00e9 senza piazzeforti) oppure continuare la guerra da solo, Vittorio Emanuele II scelse la prima. La mattina del 12 luglio anch'egli quindi pose la firma in calce all'armistizio che, a questo punto, divenne valido per la totalit\u00e0 delle forze in campo. Il re di Sardegna firm\u00f2 tuttavia con la clausola, probabilmente suggeritagli da Napoleone III, \"per tutto ci\u00f2 che mi concerne\". In questo modo non si impegnava riguardo al corso degli eventi che gi\u00e0 si profilavano irreversibili al di fuori dei suoi confini: i ducati di Parma e Modena e il Granducato di Toscana si erano infatti dissolti e i governi locali si preparavano all'unione con il Piemonte.\nLe condizioni finali dell'armistizio.\nLe condizioni finali dell'armistizio furono le seguenti:\nInattuabilit\u00e0 delle condizioni finali.\nPer non avere rispettato nello spirito l'alleanza Napoleone III rinunci\u00f2 momentaneamente alle pretese territoriali su Savoia e Nizza, e richiese al Regno di Sardegna solamente una piccola parte delle spese di guerra sostenute per la campagna militare.\nApprofittando del ritiro austriaco dall'Italia centrale, Cavour gi\u00e0 dal maggio 1859 aveva preso tutte le misure per designare gli uomini da porre a capo delle regioni liberate. In Toscana design\u00f2 Carlo Bon Compagni di Mombello, a Bologna, a Modena e a Parma fece giungere Massimo d'Azeglio, Luigi Carlo Farini e Diodato Pallieri. Costoro formarono immediatamente governi provvisori filopiemontesi. Dopodich\u00e9, nelle Legazioni pontificie anche Imola, Faenza, Forl\u00ec, Cesena, Rimini, Ferrara, Ravenna ed altre citt\u00e0 minori si resero libere.\nTale situazione favor\u00ec i plebisciti per l'annessione al Regno di Sardegna che si tennero nel Ducato di Modena fra il 14 e il 21 agosto e nel Ducato di Parma l'11 e il 12 settembre 1859. In entrambi i casi i risultati furono favorevoli all'annessione.\nSuccessivamente le Legazioni pontificie, i ducati e la Toscana furono riuniti in una \u00abLega dell'Italia centrale\u00bb, nella quale fu mobilitata un'armata che avrebbe dovuto contare circa 25-30.000 uomini.\nQuesti sviluppi e la resistenza dei governi provvisori non consentirono di realizzare la clausola dell'armistizio di Villafranca che prevedeva la restaurazione delle vecchie istituzioni. Fu impossibile anche creare una confederazione di Stati italiani, n\u00e9 fu realizzabile attuare le auspicate riforme nello Stato Pontificio. Nonostante ci\u00f2, l'Armistizio di Villafranca fu formalizzato con la Pace di Zurigo del novembre 1859.\nL'unica condizione rispettata fu il passaggio della Lombardia al Regno di Sardegna. Tale evento ebbe tuttavia un peso politico enorme: la cessione della Lombardia segn\u00f2 la pi\u00f9 grave disfatta che l'Austria avesse mai subito sulla questione italiana.\nLe conseguenze e i rapporti franco-piemontesi.\nAll'indomani della Pace di Zurigo la Francia si trov\u00f2 nell'ambiguo ruolo di potenza protettrice dello Stato Pontificio e principale alleata del Regno di Sardegna: un'ambiguit\u00e0 che permise a Napoleone III di mantenere una decisiva influenza sugli affari italiani fino alla fine del Secondo Impero.\nNell'immediato, si giunse tuttavia ad una fase di stallo, poich\u00e9 i governi provvisori dell'Italia centrale si rifiutavano di restituire il potere ai vecchi regnanti, n\u00e9 il governo piemontese di La Marmora aveva il coraggio di proclamare le annessioni dei territori liberati. Il 22 dicembre 1859 Vittorio Emanuele II si rassegn\u00f2, cos\u00ec, a richiamare Cavour.\nIl conte, rientrato alla presidenza del Consiglio dei Ministri il 21 gennaio 1860, si trov\u00f2 di fronte ad una proposta francese di soluzione della questione dei territori liberati: annessione al Piemonte dei ducati di Parma e Modena, controllo sabaudo della Romagna pontificia, regno separato in Toscana sotto la guida di un esponente di Casa Savoia e cessione di Nizza e Savoia alla Francia. In caso di rifiuto della proposta il Piemonte avrebbe dovuto affrontare da solo la situazione di fronte all'Austria che non si vedeva riconosciute le condizioni finali dell'armistizio.\nLa cessione di Nizza e Savoia fu quindi il prezzo chiesto dalla Francia affinch\u00e9 il Piemonte si annettesse buona parte dell'Italia centrale.\nRispetto agli accordi dell'alleanza sardo-francese questa soluzione sostituiva per il Piemonte l'annessione del Veneto. Stabilita, di fatto, l'annessione di Parma, Modena e Romagna, Cavour, sfidando la Francia organizz\u00f2 un plebiscito in Toscana (11-12 marzo 1860) con risultati che legittimarono l'annessione anche del Granducato al Regno di Sardegna.\nIl governo francese reag\u00ec con grande irritazione, sollecitando immediatamente la cessione della Savoia e di Nizza, che avvenne con la firma del Trattato di Torino il 24 marzo 1860. In cambio di queste due province, quindi, il Regno di Sardegna acquis\u00ec oltre alla Lombardia, anche l'attuale Emilia-Romagna e la Toscana. Questo nuovo assetto territoriale avrebbe impedito all'Austria di compiere interventi militari diretti nei restanti territori pontifici e nel Regno delle Due Sicilie, a sostegno dei regnanti, in quanto il suo esercito avrebbe dovuto attraversare regioni ora parte del Regno di Sardegna.\nA questo punto Vittorio Emanuele II e lo stesso Cavour si resero conto del grande vantaggio politico ottenuto con la sconfitta dell'Austria e ripresero nel 1860 con Garibaldi la guida al processo per l'unit\u00e0 d'Italia."}
{"id": "4513", "revid": "42098", "url": "https://it.wikipedia.org/wiki?curid=4513", "title": "Vincent Van Gogh", "text": ""}
{"id": "4518", "revid": "111911521", "url": "https://it.wikipedia.org/wiki?curid=4518", "title": "Distribuzione di Wilcoxon", "text": "In teoria della probabilit\u00e0 la distribuzione campionaria di Wilcoxon (\"W\"x) \u00e8 una distribuzione di probabilit\u00e0 discreta che viene usata tra l'altro nel test di Wilcoxon-Mann-Whitney e nel test di Siegel-Tukey.\n\"W\" tende alla gaussiana.\n\u00c8 stato dimostrato che per \"m\" e \"n\" sufficientemente grandi la variabile campionaria Wilcoxon x \u00e8 distribuita come una variabile casuale normale con "}
{"id": "4519", "revid": "406204", "url": "https://it.wikipedia.org/wiki?curid=4519", "title": "Cefeide", "text": "La cefeide \u00e8 un tipo di stella gigante che pulsa, aumentando e diminuendo il suo diametro con un periodo che pu\u00f2 variare da poche ore a centinaia di giorni.\nIl nome \"cefeidi\" deriva dalla stella prototipo: delta Cephei, la seconda stella di questo tipo a essere scoperta. La prima cefeide osservata fu, in effetti, eta Aquilae. Successive osservazioni hanno individuato cefeidi prima nelle due nubi di Magellano, e poi in altre galassie. Le cefeidi costituiscono una classe di stelle abbastanza eterogenea per colore, temperatura effettiva, dimensioni e composizione stellare.\nIl meccanismo di opacit\u00e0 delle cefeidi alla base della loro pulsazione, consiste sostanzialmente nella ionizzazione del gas contenuto negli strati superficiali: solitamente si tratta di elio.\nLe cefeidi sono tra gli indicatori pi\u00f9 precisi di distanza nel cosmo (chiamati in gergo: \"candele standard\").\nLa distanza delle cefeidi infatti \u00e8 calcolabile precisamente confrontando le due misure di periodo e magnitudine apparente: si \u00e8 scoperto infatti che per queste stelle il valore della luminosit\u00e0 corrisponde esattamente al valore del periodo.\nLe cefeidi sono divise in due tipi a seconda della massa: pesanti (tipo I, pi\u00f9 diffuse) e leggere (tipo II).\nDescrizione.\nUna cefeide \u00e8 in genere una stella gigante gialla giovane di popolazione I e massa intermedia che pulsa regolarmente espandendosi e contraendosi, mutando cos\u00ec la sua luminosit\u00e0 in un ciclo estremamente regolare. La luminosit\u00e0 delle cefeidi \u00e8 in genere compresa tra 1000 e 10000 volte quella del Sole e il periodo di oscillazione va dall'ordine del giorno alle centinaia di giorni.\nIl profilo di luminosit\u00e0 di una cefeide durante un ciclo pulsazionale \u00e8 tipicamente non simmetrico, con il braccio ascendente pi\u00f9 corto e ripido di quello discendente, e oltre al picco principale la sua curva di luminosit\u00e0 presenta spesso un secondo picco, o \"bump\", la cui posizione rispetto a quello principale varia a seconda del periodo di oscillazione del pulsatore stesso.\nIl fenomeno di oscillazione (espansione, contrazione) \u00e8 limitato alla sola superficie stellare e non \u00e8 dovuto ad alcun mutamento nella quantit\u00e0 di energia prodotta dalle fusioni nucleari che avvengono nelle regioni pi\u00f9 interne delle strutture. Dunque l'oscillazione in luminosit\u00e0 \u00e8 causata unicamente dalla maggiore o minore dimensione della superficie esterna irraggiante e dalla variazione di temperatura superficiale durante il ciclo di pulsazione.\nQuando una cefeide attraversa nel diagramma H-R la cosiddetta striscia di instabilit\u00e0 gli strati esterni diventano instabili, cio\u00e8 una perturbazione dallo stato di equilibrio tende a propagarsi piuttosto che a smorzarsi, e questa instabilit\u00e0 \u00e8 la causa dell'innesco del meccanismo di pulsazione.\nQuesta condizione di instabilit\u00e0 non \u00e8 per\u00f2 in grado da sola di spiegare il ciclo (di pulsazioni) della cefeide e la sua ripetizione nel tempo, in quanto sarebbe lecito attendersi che l'energia persa per dissipazione nel ciclo possa mettere fine alla pulsazione stessa.\nBisogna allora tener conto dell'abbondanza di He+ nella loro atmosfera e dei fenomeni di ionizzazione e ricombinazione che avvengono a causa dell'aumento (diminuzione) di temperatura e pressione. La potente radiazione generata dalla cefeide ionizza una piccola frazione dell'He+ a He+2, che \u00e8 molto pi\u00f9 opaco alla radiazione. L'atmosfera inizia a bloccare una parte della radiazione uscente, diventa pi\u00f9 calda e inizia ad espandersi. Un'atmosfera pi\u00f9 calda ed estesa causa un aumento della luminosit\u00e0 della cefeide.\nL'atmosfera espansa presto inizia a raffreddarsi, e l'He+2 si ricombina in He+. Adesso l'atmosfera \u00e8 di nuovo relativamente trasparente, perde calore e si restringe. L'intero processo riparte ora dall'inizio.\nIndicatori di distanza.\nLa luminosit\u00e0 di un oggetto varia con l'inverso del quadrato della distanza dall'osservatore; ad esempio, la luce di un lampione osservata a 100 metri di distanza apparir\u00e0 4 volte pi\u00f9 brillante di uno a 200 metri e 9 volte pi\u00f9 brillante di uno a 300 metri.\nPertanto, dalla conoscenza dell'intensit\u00e0 luminosa assoluta del lampione, in candele [cd], misurando con un fotometro l'intensit\u00e0 luminosa del lampione osservato, si pu\u00f2 calcolare la sua distanza dall'osservatore.\nLa luminosit\u00e0 assoluta delle stelle non \u00e8 nota a priori perch\u00e9 dipende da fattori quali le dimensioni, la temperatura e la posizione nel diagramma di Hertzsprung-Russell, parametri non misurabili per stelle che si trovano a grandi distanze.\nLa luminosit\u00e0 assoluta di una stella Cefeide \u00e8 invece nota a priori perch\u00e9 \u00e8 legata in modo stretto al proprio periodo di pulsazione. Una Cefeide con un periodo di tre giorni ha una luminosit\u00e0 pari ad 800 volte quella del Sole. Una Cefeide con un periodo di trenta giorni \u00e8 10000 volte pi\u00f9 luminosa del Sole. Questa scala \u00e8 stata calibrata usando stelle Cefeidi molto vicine, per le quali la distanza era gi\u00e0 conosciuta e misurabile con il metodo della parallasse stellare, tecnica che risulta sufficientemente precisa, per oggetti che si trovano a distanze non superiori ai 100 anni luce.\nLa loro elevata luminosit\u00e0 e la loro presenza osservata in molte galassie rendono le stelle Cefeidi la candela standard ideale per misurare la distanza di ammassi globulari e le galassie esterne. La misura della distanza con questo metodo \u00e8 affetta da errori nella determinazione della luminosit\u00e0 assoluta della Cefeide a causa della riduzione di luminosit\u00e0 per l'invecchiamento della stella stessa, della presenza di polveri interstellari e dalla mancata conoscenza della posizione precisa della variabile Cefeide all'interno dell'ammasso o galassia; questi errori sono in genere piccoli in questo tipo di misure.\nAnche le supernove di tipo 1A sono utilizzate come candele standard poich\u00e9 esplodono con un'emissione nota di luminosit\u00e0, e nel 2012, la supernova 2012fr deflagrata nella galassia dello Scultore, contenente variabili cefeidi gi\u00e0 note, ha permesso di calibrare con precisione tutte le misurazioni precedenti, rendendo molto preciso questo strumento di misura.\nLe stelle Cefeidi sono visibili a grandi distanze. Edwin Hubble identific\u00f2 per primo alcune Cefeidi nella Galassia di Andromeda, provando la sua natura extragalattica. Pi\u00f9 recentemente, il telescopio spaziale Hubble \u00e8 riuscito ad identificare alcune Cefeidi nell'ammasso della Vergine, ad una distanza di 60 milioni di anni luce.\nCefeidi pesanti.\nLe cefeidi sono divise in due tipi, tipo I (pesanti) e tipo II (leggere).\nLe cefeidi di tipo I sono chiamate anche cefeidi classiche e sono stelle di popolazione I, solitamente supergiganti gialle piuttosto giovani, di tipo spettrale che varia tra F6 e K2 e masse che vanno da 4 a 20 volte quella del Sole che si sono evolute da stelle di classe O e B\nCefeidi leggere.\nLe cefeidi di tipo II \u00e8 composto invece da stelle di popolazione II, pi\u00f9 leggere; sono in genere chiamate variabili W Virginis, ed hanno un comportamento simile alle Cefeidi classiche, anche se tipicamente sono un paio di magnitudini pi\u00f9 deboli di queste ultime (ma sempre pi\u00f9 luminose delle RR Lyrae classiche). A loro volta questo tipo di cefeidi \u00e8 suddiviso in ulteriori sottotipi a seconda del periodo di variabilit\u00e0.\nEsempi.\nDi seguito alcune tra le cefeidi pi\u00f9 luminose."}
{"id": "4521", "revid": "254059", "url": "https://it.wikipedia.org/wiki?curid=4521", "title": "Vinovo", "text": "Vinovo (\"Vineuv\" in piemontese) \u00e8 un comune italiano di abitanti della citt\u00e0 metropolitana di Torino, in Piemonte, situato nella seconda cintura della citt\u00e0 capoluogo.\nGeografia fisica.\nTerritorio.\nNel territorio di Vinovo, ai margini del nucleo abitativo originario e principale, scorre il torrente Chisola che va a sfociare in Po nei pressi di Moncalieri.\nStoria.\nLa citt\u00e0 ha una storia che affonda le sue radici in tempi molto antichi: sono stati infatti ritrovati in questa zona reperti risalenti al V secolo d.C. I documenti storici coevi, che citano quella che sar\u00e0 l'odierna Vinovo, risalgono al 1040: in quell'anno un atto notarile certifica che i Marchesi Romagnano donano all'Abbazia di San Silano di Romagnano alcuni terreni siti nel territorio di Vinovo. In questo documento il territorio \u00e8 indicato come \"Vicus Novus\" (in latino: Villaggio nuovo), nome che permase per tutto il Medioevo.\nNel 1268 un atto di vendita vede l'affacciarsi, nella storia locale, della famiglia Della Rovere, che diventer\u00e0 feudataria di Vinovo nel 1400. La nascita del Comune \u00e8 datata 1458, quando il duca Ludovico di Savoia concede alla Comunit\u00e0 Vinovese gli Statuti, a difesa dei cittadini. Con la morte dell'ultimo discendente dei Della Rovere, nel 1692, il feudo viene ceduto ai Conti delle Lanze che ne godranno il possesso sino al 1732. In quell'anno il cardinale Carlo Vittorio Amedeo Ignazio delle Lanze cede la citt\u00e0 al re Carlo Emanuele III, che ne fa dono, insieme a Stupinigi, alla Commenda dell'Ordine dei Santi Maurizio e Lazzaro. L'Ordine viene soppresso nel 1800, e molte terre vengono vendute a privati; solo dopo il 1815, anno del ritorno dei Savoia nei loro possedimenti piemontesi, ne viene ricostruito il patrimonio con Stupinigi, e parte di Vinovo: il castello, alcuni terreni, le cascine e i boschi. Nel 1865 la frazione di Stupinigi viene definitivamente separata da Vinovo ed annessa a Nichelino.\nNel 1775 parte del castello viene adibita a fabbrica per la lavorazione di maioliche e porcellane, che, negli anni a seguire, assurge a livelli di grande rinomanza, sotto la direzione di Vittorio Amedeo Gioanetti. Alla fine dell'800, all'industria ceramica si affiancano le fornaci e le filande, con un proporzionale aumento della popolazione, e conseguente espansione dell'abitato; si rende necessario edificare il Municipio, le scuole, l'asilo e una Casa del Cottolengo. Segno di progresso e di acquisita importanza \u00e8, nel 1882, l'inaugurazione di una linea tranviaria che dalla stazione torinese di Porta Nuova porta a Vinovo; questa viene poi soppressa nel 1934, e sostituita con autocorriere di linea. \nLa notte dell'11 settembre 1941 il paese subisce un bombardamento da parte degli aerei della RAF, che provoca tre feriti e la distruzione di molte case.\nSimboli.\nLo stemma del comune di Vinovo rappresenta un unicorno e i colori sono quelli della casata Della Rovere, ovvero il giallo e il blu.\nMonumenti e luoghi d'interesse.\nArchitetture religiose.\nEretta nel 1451 come ampliamento della cappella privata dei Della Rovere, e dedicata a San Bartolomeo, subentr\u00f2 allora come chiesa parrocchiale a quella di San Desiderio. Nel 1615 venne ampliata e rimaneggiata, dandole le forme che grosso modo si possono osservare oggi. Durante la guerra del Monferrato, il 4 agosto 1630 alcuni squadroni di cavalleria la incendiarono; cessata la battaglia la chiesa fu ricostruita.\nChiesa cimiteriale eretta nella prima met\u00e0 del XVIII secolo sulle rovine dell'antecedente Cappella del Santuario di San Desiderio di Vienne (iniziale patrono del paese) costruita per conservare l'immagine della Madonna Addolorata presente ancor prima della Cappella (l'autore dell'opera \u00e8 ancor'oggi sconosciuto). La cappella di San Desiderio era molto pi\u00f9 piccola dell'attuale chiesa ed era isolata in aperta campagna, pur costituendo chiesa parrocchiale. L'8 marzo 1451, con atto notarile, la sede della parrocchia fu trasferita alla cappella di S. Bartolomeo, posta nel centro e facente parte del primo Castello Della Rovere. Da quel momento, la cappella di S. Bartolomeo fu destinata alla comunit\u00e0 vinovese e ottenne il titolo di chiesa parrocchiale. Alla chiesa di San Desiderio rimase la funzione della custodia dell'immagine della Madonna Addolorata (e la sede per la sua venerazione). Nel 1702 il marchese Carlo Francesco Delle Lanze, conte di Sales, successore dei Della Rovere nel possedimento di Vinovo, ne fece oggetto di ristrutturazione. Un'altra radicale sistemazione edilizia fu eseguita nel 1735: la chiesa fu praticamente ricostruita con una pianta a croce greca e con gli interni dominati dall'ordine corinzio, mentre del precedente edificio rimase probabilmente il solo muro dell'abside, sul quale \u00e8 dipinto l'antico affresco. La facciata fu progettata dall'ingegnere Crescentino Caselli ed eseguita tra il 1888/89. Intorno alla chiesa, a partire dal 1820/21, prese corpo e via via fu ampliato il cimitero comunale.\nFu innalzata nella seconda met\u00e0 del XV secolo ed adibita a sede di culto per la Compagnia dei Flagellanti (in piemontese, \"Bat\u00f9\"). Con la fondazione nel 1577 della Confraternita di Santa Croce per opera di Bartolomeo Feccia, la chiesa nel corso dei secoli sub\u00ec molti cambiamenti e miglioramenti. I confratelli di Santa Croce durante le processioni, erano rivestiti di un camice bianco e con il capo ricoperto da un cappuccio bianco, ed erano appunto detti i \"Bat\u00f9\". Grazie alle offerte che provenivano da fonti diverse (quote che venivano versate per ogni sepoltura ed elemosine anonime) nel 1601 furono comprati due candelieri di ottone ed i relativi ceri e nell'aprile del 1603 furono completati i lavori dell'altare.Nel 1612 i maestri Giovanni Maria Sarasino e Antonio Franchetto piazzarono la porta della chiesa. Nel 1751 iniziarono i lavori per l'edificazione di un nuovo campanile \u00ab...per poter regere detta Campana, ed a ci\u00f2 si senta pi\u00f9 lontano il sono della medesima\u00bb. La nuova costruzione sarebbe sorta lateralmente all'asse della navata ed avrebbe misurato circa sei metri dall'altezza del tetto della chiesa. Nei primi anni dell'Ottocento i confratelli comprarono un nuovo organo per 150 lire. Durante la seconda guerra mondiale sul campanile fu montato, da parte dei militari, un posto di avvistamento antiaereo e nel 1945 i militanti della resistenza vinovesi e partigiani trovarono rifugio sul campanile, per sfuggire alle pattuglie nazifasciste. All'interno \u00e8 presente un bel coro ligneo, intagliato dai mastri Bartolomeo Borello e Francesco Antonio Rochie nel 1715 e restaurato nel 2010. Dal 2000 viene utilizzato in periodo natalizio per la \"Mostra dei Presepi Memorial Angela Penati\" organizzata dalla \"Famija Vinoveisa\". Dal 2011 iniziarono i lavori di restauro della chiesa, che sono stati completati nel maggio del 2015. Nel giugno del 2017 un violento nubifragio ha distrutto la croce posta al vertice della facciata.\nArchitetture civili.\nIl Castello Della Rovere \u00e8 un palazzo di stile rinascimentale eretto fra il 1480 ed il 1517 su disegno dell'architetto Baccio Pontelli e prospetta sull'attuale piazza Rey. Fu eretto per volere del cardinale Domenico Della Rovere, originario di Vinovo.\nFino alla fine del XVIII secolo circa, il Municipio di Vinovo ebbe sede nella cascina della Famiglia Far\u00f2 (che un tempo era propriet\u00e0 del conte Castelli di Sessant, \u00e8 stata demolita nel 2012 a causa della riqualificazione del centro storico) dietro l'abside della chiesa parrocchiale; successivamente venne trasferito nella casa Marchiaro di via San Bartolomeo. Poco dopo la proclamazione del Regno d'Italia il Comune venne provvisoriamente trasferito in piazza delle Grida, attuale casa d'angolo di via Cottolengo con via don Mazzolari. Qualche anno dopo, nel 1878, il Comune di Vinovo, dovendo trasferire il Municipio in una nuova e pi\u00f9 ampia sede, acquist\u00f2 per 26.000 lire la vecchia villa della Contessa Bosco di Ruffino, pervenuta in eredit\u00e0 dal conte Prospero Castelli di Sessant, nell'attuale piazza Marconi.L'edificio sub\u00ec nel corso degli anni radicali trasformazioni, la pi\u00f9 grave in conseguenza del bombardamento dell'11 settembre 1941. In quella notte un gruppo di aerei da bombardamento della RAF scaric\u00f2 un grappolo di bombe incendiarie sul centro di Vinovo colpendo anche il Palazzo Municipale. Le facciate furono aggiunte negli anni 1972-1973 in una delle successive ristrutturazioni, nel 1978-79 fu integrata una manica verso via Marconi e furono radicalmente ristrutturati i locali interni. Nel 2013 sono stati completati i lavori di rifacimento di piazza Marconi, che dopo 130 anni ritorna ad ospitare un'area verde aperta a tutti. Nel 2016 sono avvenuti i lavori di rifacimento della facciata. ll colore grigio che oggi si vede e che risulta compatibile e coerente con l'impostazione di eleganza e raffinatezza delle cromie barocche sei-settecentesche, epoca a cui si pu\u00f2 far risalire l'impianto della vecchia villa, ora divenuta sede del palazzo comunale, \u00e8 stato rinvenuto grazie a un'antica finestra sul lato di Via Marconi che era stata tamponata e che conservava intatto sulle spallette l'intonaco con la sua colorazione originaria.Il colore corrisponde anche a ci\u00f2 che alcune testimonianze storiche di anziani di Vinovo hanno riferito ma che non era mai stato possibile documentare; le stesse fotografie di fine ottocento - inizio novecento, messe gentilmente a disposizione dallo storico Gervasio Cambiano, bench\u00e9 in bianco e nero, evidenziano il tenue rapporto cromatico tra fondi e parti in rilievo e non compaiono mai le cornici chiare ed in rilievo intorno alle finestre.I serramenti delle finestre sono stati rinnovati ed il disegno a quattro vetri \u00e8 stato desunto dalle stesse fotografie cos\u00ec come il loro colore che, seguendo la coerenza dell'impostazione barocca, si abbina a quello degli intonaci e, analogamente, sono state rimosse le persiane che vengono sostituite dagli scuri interni. Nel 2020 il palazzo comunale \u00e8 diventato tra i primi municipi d'Italia a zero emissioni: attraverso l\u2019inserimento di una turbina lungo il canale della Bealera, collegata al palazzo comunale, si ha il ricavo di energia che alimenta il riscaldamento e le luci dell'edificio.\nInteressante esempio di architettura di fine Ottocento, fu sede della prima scuola elementare di Vinovo, omaggio dell'industriale Luigi Rey. Realizzata dall'architetto Caselli, prospetta sull'omonima piazza Rey, avendo alla sua sinistra il lato frontale del Castello Della Rovere. Negli anni 1934-35 venne elevato di un piano, in seguito all'aumento della popolazione scolastica, e venne utilizzato sino al 1968, anno in cui venne edificato il nuovo complesso della scuola media \"Gioanetti\" e in seguito la scuola elementare \"Don Milani\". Con il trasferimento di tutte le classi nel nuovo edificio di Via De Amicis, nel 1980 venne definitivamente chiusa la scuola \"Luigi Rey\". Attualmente \u00e8 sede di numerose associazioni locali.\nLa Piccola Casa della Provvidenza (conosciuta come \"Cottolengo\") di Vinovo fu inaugurata il 30 dicembre 1889 con i primi 10 letti per ammalati. Don Luigi Altina fu l\u2019artefice ed il primo Rettore fino alla morte, avvenuta fu nel 1941. Questa bella iniziativa fu intrapresa grazie a vari lasciti di cittadini vinovesi. Poi tra il 1891 e il 1895 fu edificato l\u2019attuale grande edificio centrale, secondo il progetto dell\u2019ingegnere Crescentino Caselli da Fubine per dare accoglienza a persone senza o con scarsi mezzi di sussistenza, molto spesso non autosufficienti o non assistibili a domicilio per carenza o insufficienza di supporto familiare o di ambiente adatto alle loro esigenze. L'edificio principale ospitava l'area abitativa e i servizi di vita collettiva, mentre le strutture del borgo erano in parte destinate al ricovero del bestiame e in parte costituivano supporto all'attivit\u00e0 agroalimentare e artigianale esercitate dagli stessi ospiti del centro di accoglienza. Negli anni \u201820 vi erano oltre 60 suore e circa 100 ricoverati d\u2019ambo i sessi. Durante gli anni 1918-1919, fu sede di un Lazzaretto per i soldati galiziani dell\u2019esercito austriaco, presi prigionieri dalle truppe italiane nella zona del Piave. Nel 1941-1945 la Superiora Suor Valeriana, apr\u00ec le porte del Cottolengo agli abitanti di San Martino in cerca di riparo dalle incursioni aeree Alleate. In seguito diede ricovero ai prigionieri americani in fuga dopo l'8 settembre 1943, a partigiani feriti ed ammalati ed anche a tedeschi feriti. Oggi l'edificio del Cottolengo \u00e8 disabitato e non offre pi\u00f9 servizi di ospitalit\u00e0 e di assistenza. Nel 2018 il Comune di Vinovo \u00e8 rientrato in possesso dell'edificio e del parco antistante.\nPregevole ed originale edificio fatto erigere nella zona esterna meridionale del territorio comunale alla fine dell'Ottocento, su progetto dell'ingegnere Crescentino Caselli, da parte di un notaio torinese come sua \"casa di campagna\". Fu sede di un Circolo Socialista dal 1919 al 1922, anno in cui fu dato alle fiamme da una squadra fascista. Oggi appartiene a privati che vi abitano.\nL'ala comunale don Donadio (detta anche \"ala del mercato\") \u00e8 posta all'incrocio delle due vie principali, vicino al Palazzo Comunale. L'attuale architettura \u00e8 anch'essa opera dell'architetto Caselli, la cui impronta \u00e8 ben riconoscibile nella fuga degli archi rampanti e nei mattoni rossi prodotti nelle fornaci locali, oltre che nei tiranti in ferro utili a mantenere l'equilibrio della struttura. L'edificio venne costruito negli anni 1580-1585 a cura della Compagnia di Santa Croce. Oggi l'ala ospita eventi e manifestazioni temporanee.\nIl 20 novembre 2010 \u00e8 stata inaugurata la nuova scuola dell'infanzia realizzata secondo rigorosi criteri di risparmio energetico e di sostenibilit\u00e0 ambientale. Situata in via Garibaldi, vicina al centro storico, \u00e8 direttamente affacciata sul grande parco del Castello. Costruita interamente con elementi di legno prefabbricati assemblati tra loro sul posto, la scuola non \u00e8 collegata alla rete del gas metano, non utilizza energia da combustibili fossili e quindi non sostiene spese per il riscaldamento degli ambienti, dell'acqua e dell'energia elettrica. Il 21 marzo 2014 la scuola \u00e8 stata intitolata a Emanuele Luzzati, all'ingresso \u00e8 presente l'Araba Fenice, liberamente ispirata alle sue opere, interamente disegnata e realizzata in ceramica dalla professoressa Paola Armone: simboleggia la vita che sboccia come i bambini alla scuola dell'infanzia.\nCultura.\nMusica.\nLa Filarmonica.\nLa Filarmonica Vinovese \"Giuseppe Verdi\" nacque ufficialmente nel marzo 1847, in occasione della visita pastorale dell'arcivescovo di Torino, Luigi Fransoni. Nel corso degli anni divenne celebre in tutto il Piemonte, tanto che a causa dei numerosi impegni, la banda dovette dividersi in due. La Banda musicale di Vinovo continu\u00f2 nel servizio gratuito e volontario a tutta la cittadinanza e negli anni cinquanta riusc\u00ec finalmente a ottenere una sede stabile. Nel 1999, la filarmonica partecip\u00f2 come unica rappresentante per l'Italia al 20\u00ba Osterreichisches Blasmusikfest di Vienna.\nBiblioteca.\nA Vinovo \u00e8 presente la biblioteca civica \"Castello della Rovere\", cos\u00ec chiamata in quanto ha sede in quel complesso.\nGeografia antropica.\nUrbanistica.\nLa ricostruzione del dopoguerra ha portato all'insediamento di nuove industrie di legnami e metalmeccaniche. Tra il 1955 ed il 1970 sono arrivati in paese molti immigrati provenienti dalla Romagna, dal Veneto e dalle regioni del sud, tant'\u00e8 che in quest'ultimo terzo di secolo la popolazione \u00e8 passata dai circa 2.500 abitanti del 1940 agli attuali 15.000. Il paese non ha pi\u00f9 le caratteristiche del paese agricolo di un tempo e, negli ultimi vent'anni, la chiusura della maggior parte delle industrie locali che un tempo offrivano lavoro anche a molti vinovesi, ha inflitto un duro colpo al settore secondario di Vinovo.\nNel corso degli ultimi anni il centro storico ha subito notevoli trasformazioni: sono stati resi pedonali un tratto di via Marconi, di via San Bartolomeo (davanti alla Cascina Don Gerardo) e di una parte di Piazza Rey (tra il castello e l'ex scuola L. Rey) la quale \u00e8 stata rinnovata con l'installazione di una fontana; la ex zona industriale centrale \u00e8 stata demolita per fare spazio a una nuova piazza, piazza Due Giugno. Nel 2009 l'Oratorio si \u00e8 spostato nella parzialmente ristrutturata Cascina Don Gerardo e il vecchio cortile \u00e8 stato trasformato in una piazzetta di libero accesso che collega Via Roma a Via San Bartolomeo.\nNel 2011 la Cascina Far\u00f2, nel cuore del centro, \u00e8 stata demolita per far spazio ad un parcheggio mentre nel 2012 \u00e8 stata inaugurata, in via Padre Aliberti, la prima casa di riposo nel territorio vinovese. \nNel corso degli ultimi anni Vinovo ha conosciuto un'espansione edilizia, per cui alcune ex aree industriali sono state riqualificate, come il Villaggio \"I Cavalieri\", mentre sono sorte nuove abitazioni tra via La Loggia e via Carignano con la creazione di nuove vie come \"via Valetti\".\nFrazioni.\nIl territorio comunale piuttosto esteso, conta un centro storico, frazioni, alcune delle quali distanti pi\u00f9 chilometri dal centro, e alcuni villaggi residenziali, la pi\u00f9 numerosa per popolazione delle frazioni \u00e8 Garino, che si trova al confine con Nichelino.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nImpianti sportivi.\nAll'inizio degli anni sessanta furono eretti a Vinovo due ippodromi: uno per le corse al trotto ed uno per quelle al galoppo. Nell'area dell'ex ippodromo dedicato alle gare di galoppo, abbattuto nel 2005, \u00e8 stato costruito il centro sportivo Juventus Training Center, inaugurato nel 2006.\nCiclismo.\nVinovo ha dato i natali al ciclista Giovanni Valetti, vincitore nel 1938 e nel 1939 del Giro d'Italia."}
{"id": "4522", "revid": "2108263", "url": "https://it.wikipedia.org/wiki?curid=4522", "title": "Vittorio Amedeo II di Savoia", "text": "Col suo lungo governo trasform\u00f2 radicalmente la politica sabauda, fino ad allora influenzata dalle potenze straniere quali Francia o Spagna, rivendicando orgogliosamente l'indipendenza del piccolo stato dalle vicine nazioni (si pensi, ad esempio, all'episodio dell'assedio di Torino). Vittorio Amedeo II seppe portare avanti questa strategia sino a cingere l'ambita corona reale.\nBiografia.\nInfanzia e giovinezza.\nFiglio di Carlo Emanuele II di Savoia e di Maria Giovanna Battista di Savoia-Nemours, fu battezzato con i nomi di Vittorio Amedeo Francesco e fu subito nominato principe di Piemonte, titolo che nello Stato sabaudo spettava tradizionalmente all'erede al trono.\nDa quando il padre Carlo Emanuele II di Savoia era asceso al trono nel 1638, ad appena quattro anni, principe ereditario era stato prima il cardinal Maurizio (sino al 1657), e poi il nipote di questi Emanuele Filiberto di Savoia-Carignano. Quando Carlo Emanuele II di Savoia mor\u00ec improvvisamente, Vittorio Amedeo II si trov\u00f2 ad esser duca ad appena nove anni e il principe di Carignano ridivenne erede al trono.\nLa reggenza venne affidata alla madre, donna ambiziosa e intrigante, ma non energica, la quale aveva tutto l'interesse a mantenere lo Stato sabaudo nell'orbita francese, in cui gi\u00e0 si trovava, e possibilmente a conservare il potere. Per questo motivo \"Madama Reale\" (titolo che le spettava in quanto il suo defunto marito si era insignito del titolo di re di Cipro e di Gerusalemme, come erede dei Lusignano), sorella di Maria Francesca di Savoia-Nemours, regina del Portogallo, cerc\u00f2 di indurre il figlio a un matrimonio con la cugina Isabella Luisa di Braganza, figlia di Pietro II del Portogallo. All'epoca Vittorio Amedeo aveva soltanto tredici anni, per cui fu facile giungere all'accordo matrimoniale, che l'avrebbe visto divenire re del Portogallo e che l'avrebbe obbligato al soggiorno a Lisbona dal momento della celebrazione del matrimonio. L'atto venne rogato il 15 maggio 1679.\nMa il giovane principe non aveva intenzione di partire: quando il delegato lusitano, il duca di Cadaval Nuno \u00c1lvares Pereira de Melo, arriv\u00f2 a Torino, Vittorio Amedeo si dichiar\u00f2 colto da un attacco di febbre finch\u00e9 non riusc\u00ec ad evitare le nozze. Per i suoi sudditi piemontesi, che avevano visto con terrore la possibilit\u00e0 che il loro duca diventasse re del Portogallo, temendo che il Piemonte si trovasse nella stessa condizione della Lombardia nei confronti della Spagna, fu momento di gran festa.\n\u00c8 in questo momento (verso il 1680) che avvennero moti insurrezionali in molte parti del Piemonte, specialmente a Mondov\u00ec (le cosiddette guerre del sale).\nGuerre del sale.\nLe agitazioni erano dovute alle impopolari gabelle sul sale e alle imposte tributarie che tutte le citt\u00e0 sabaude dovevano versare alla Corona dai tempi di Emanuele Filiberto. Il clero ne era ovviamente esentato. Dai tempi del duca \"Testa di Ferro\" non era cambiato l'ammontare della cifra che ogni comune doveva versare annualmente e si erano generati grandi squilibri, aumentando il malcontento popolare. Un malcontento che esplose con violenza a Mondov\u00ec, dove i popolani si rifiutarono di pagare le imposte all'emissario sabaudo, Andrea Cantatore di Breo. Questi era un ex frate cappuccino che aveva abbandonato la tonaca e che ora odiava la religione ed i suoi ministri. I primi monregalesi che egli visit\u00f2 furono ovviamente i religiosi, a cui sottrasse anche dei tesori.\nQuesti cercarono di reagire e si organizzarono in compagnie per stanare il Cantatore, ma non riuscirono a rintracciarlo, anche perch\u00e9 si trovarono di fronte le masnade degli scagnozzi dell'esattore, armati di tutto punto, contro i quali i semplici frati non potevano sperare di avere la meglio. Intanto l'intera Mondov\u00ec era insorta. Da Torino venne richiamato il Cantatore e venne inviato don Gabriele di Savoia, con l'esercito, per piegare definitivamente i rivoltosi. All'inizio sembr\u00f2 semplice sottomettere i poveri contadini, armati per lo pi\u00f9 solo con i loro attrezzi da lavoro, ma i successi di don Gabriele erano apparenti: quando un paese veniva sottomesso, un altro insorgeva. A Montaldo, uno dei paesi pi\u00f9 tenaci nella ribellione, i soldati regi persero pi\u00f9 di duecento uomini contro la decina di contadini montaldesi che avevano attaccato l'esercito sabaudo per vari giorni con azioni di guerriglia. Gli stessi montaldini occuparono poi la fortezza regia di Vico.\nI moti raggiunsero cos\u00ec rapidamente dimensioni pericolose: c'era la possibilit\u00e0 che tutto il Piemonte insorgesse. Perci\u00f2, la Madama Reale dovette cedere alle richieste dei monregalesi e si rappacific\u00f2 con loro. I rappresentanti della citt\u00e0 di Mondov\u00ec si recarono a Torino per stipulare i trattati e furono accolti cordialmente anche dal giovane duca Vittorio Amedeo, ancora costretto a letto da quella febbre che aveva impedito il matrimonio con la cugina portoghese.\nPrimo matrimonio e presa del potere.\nNonostante avesse raggiunto la maggiore et\u00e0 nel 1681 (per i sovrani essa era segnata dal raggiungimento del quindicesimo anno d'et\u00e0), Vittorio Amedeo II non aveva ancora preso realmente il potere nelle sue mani. Per farlo, egli aveva bisogno di spezzare l'alleanza che la madre aveva stretto con Luigi XIV di Francia e di cui il progettato matrimonio portoghese era solo una delle conseguenze. Egli allora scelse di condurre direttamente le trattative per il proprio matrimonio e, spiazzando la madre, si rivolse proprio a Luigi XIV. Tradizionalmente, i principi sabaudi sposavano figli di imperatori o di re (e soprattutto non sposavano mai principesse italiane, le cui famiglie consideravano di rango inferiore). A causa del legame con la Francia determinatosi dopo la sconfitta di Carlo Emanuele I nel 1630, era necessario che tale principessa fosse francese. Tuttavia Luigi XIV non aveva avuto figlie femmine. Gi\u00e0 Carlo Emanuele II aveva sposato in prime nozze Francesca Maddalena d'Orl\u00e9ans, figlia di Gastone di Francia, Duca d'Orl\u00e9ans, fratello di Luigi XIII, che era all'epoca la principessa pi\u00f9 vicina al re di Francia. Vittorio Amedeo II fece lo stesso. Poich\u00e9 Luigi XIV aveva avuto solo figli maschi, la scelta della sposa cadde su Anna Maria di Orl\u00e9ans, figlia di Filippo di Francia, Duca d'Orl\u00e9ans, fratello del re. Si noti che solo pochi anni prima, nel 1679, la sorella maggiore della sposa, Maria Luisa (1662-1689), aveva sposato il re di Spagna Carlo II.\nCon la stipula del contratto di nozze, Vittorio Amedeo II s'era garantito l'appoggio di Luigi XIV. Pot\u00e9, quindi, sferrare con tranquillit\u00e0 l'attacco alla madre, dichiarando l'assunzione diretta del potere. A Maria Giovanna Battista non rest\u00f2 che fare buon viso a cattivo gioco, accettando la situazione e scrivendo al figlio un'affettuosa lettera, in cui ella stessa dichiarava di volergli consegnare spontaneamente il potere che lei tanto gelosamente aveva mantenuto fino ad allora nelle sue mani. Da allora, comunque, i suoi rapporti col figlio divennero ancora pi\u00f9 freddi e durante la guerra della Lega di Augusta non esit\u00f2 ad inviare a Luigi XIV copia dei bilanci militari sabaudi per informarlo di quali fossero le vere forze di Vittorio Amedeo.\nPersecuzioni dei valdesi.\nAncora una volta si assistette alle persecuzioni dei valdesi. Era un'espressa volont\u00e0 di Luigi XIV, infatti, che la minoranza valdese fosse annientata. La Corona di Torino, in parte per quanto accaduto al tempo delle guerre dei Principisti e dei Madamisti e molto per colpa della politica di Madama Reale, era ormai completamente asservita ai \"consigli\" che arrivavano, a guisa di ordini, da Versailles e Vittorio Amedeo dovette accettare la presenza in Piemonte di un grosso contingente francese per cacciare i Valdesi.\nGli orgogliosi seguaci della dottrina di Pietro Valdo, infatti, vivevano nelle loro valli intorno a Torre Pellice e, minacciati, fecero della Val d'Angrogna la loro roccaforte. La persecuzione inizi\u00f2 nel 1686 e ci furono episodi di ferocia, a cui sopravvissero pochissimi eretici. Gli altri, o condannati sommariamente o incarcerati a Torino e Cherasco, furono tenuti in condizioni durissime e privati di ogni conforto spirituale (se si esclude l'intervento che ebbe il Valfr\u00e9) e vennero liberati solo dopo una lunga prigionia per intercessione dei Cantoni della Svizzera, che accettarono di accoglierli come profughi.\nPochissimo tempo dopo, mutato il clima politico con l'avvicinamento della Grande Alleanza a Vittorio Amedeo per staccarlo dall'alleanza francese e indebolire Luigi XIV, i superstiti, guidati da Giosu\u00e8 Janavel e dal pastore Arnaud, rientrarono nel Ducato, con il cosiddetto \"Glorioso rimpatrio\", battendosi contro i francesi, ma evitando accuratamente le truppe ducali che, da parte loro, li cercavano solo dove sapevano di non trovarli.\nVittorio Amedeo II si ribella alla Francia.\nVittorio Amedeo sapeva che, se voleva garantirsi la sopravvivenza politica dello Stato, doveva liberarsi dalla sempre pi\u00f9 opprimente influenza della Francia. Per questo, quando si form\u00f2 la Lega di Augusta, fondata nel 1686 tra le principali potenze europee per contrastare la politica espansionistica di Luigi XIV, pur prendendo contatti col sovrano transalpino, decise di aderirvi e si rec\u00f2 a Venezia in incognito per poter discutere con i rappresentanti della Lega.\nLuigi XIV, entrato in guerra all'improvviso contro la Lega nel 1688, chiese a Vittorio Amedeo tre reggimenti da 1.000 fanti ciascuno; egli rispose di poterne dare solo 1.200, perch\u00e9 i suoi reggimenti ne contavano 400 l'uno. Luigi XIV si accontent\u00f2, ma poi gli viet\u00f2 di ricorrere a nuovi arruolamenti, imponendogli pure di limitare gli effettivi dell'esercito ducale a non pi\u00f9 di 2.000 uomini, ragion per cui, verso la fine del 1689, Vittorio Amedeo, dicendosi indifeso, volle richiamare i suoi reggimenti che militavano nelle file francesi in Fiandra, ma Luigi gli diede scacco: non gli restitu\u00ec i piemontesi e gli offr\u00ec invece 5 o 6.000 dragoni francesi.\nApparentemente gli impediva di dirsi indifeso \u2013 nei confronti degli spagnoli dello Stato di Milano, 6.000 francesi costituivano una dissuasione maggiore che 1.200 piemontesi - ma in realt\u00e0 lo manteneva debole e gli imponeva un esercito d'occupazione. Per di pi\u00f9 a Versailles si sapeva che le forze sabaude ammontavano a 9-10.000 uomini, poich\u00e9 Madama Reale aveva mandato al ministro Louvois una copia del bilancio di quell'anno, da cui risultavano un'entrata di 8 milioni di lire e la forza dell'esercito.\nIntanto, non ancora pronto alla guerra, Vittorio Amedeo decise d'aggirare il divieto di Luigi XIV di tenere in armi pi\u00f9 di 2.000 soldati e richiam\u00f2 a rotazione tutta la milizia. Chiamando e congedando i contingenti uno dopo l'altro, riusc\u00ec a non superare la quota impostagli da Versailles e a tenere in addestramento tutto l'esercito. La Lega intanto aveva accettato le condizioni territoriali e finanziarie avanzate da Vittorio Amedeo per aderire, ma alcune indiscrezioni sulle trattative arrivarono a Versailles, seguite dalla notizia che l'8 febbraio 1690 Vittorio Amedeo aveva pagato un milione di lire all'imperatore per l'acquisto dei feudi delle Langhe. Luigi XIV gli scrisse allora che considerava un atto antifrancese qualsiasi versamento di denaro all'imperatore; Vittorio Amedeo rispose dicendo che i banchieri avevano provveduto, di loro iniziativa, al saldo all'imperatore Leopoldo I e Luigi allora gli fece arrivare un \"ultimatum\" tramite Nicolas Catinat.\nA Luigi XIV - gli disse il generale Catinat - l'accaduto era spiaciuto e voleva una prova di buona volont\u00e0 da parte piemontese, consistente nella messa a disposizione della Francia di due reggimenti di fanteria e due di dragoni entro 48 ore, altrimenti sarebbe stata guerra. Vittorio Amedeo protest\u00f2 di nuovo la propria buona fede e venne fuori che, forse, Luigi XIV avrebbe potuto accettare di considerare una prova d'amicizia la cessione della cittadella di Torino e della rocca di Verrua, ormai le ultime rimaste ai Savoia. Allora il duca di Savoia finse di accondiscendere, dichiar\u00f2 che avrebbe mandato all'ambasciatore a Versailles istruzioni di stipulare un trattato in tal senso e riusc\u00ec ad evitare all'ultimo momento che le truppe francesi gli devastassero il Ducato, quando gi\u00e0 si stavano mettendo in movimento; poi, firmati gli accordi con la Spagna e l'Impero, convoc\u00f2 l'ambasciatore francese e gli annunci\u00f2 formalmente la propria nuova posizione e la guerra.\nL'esercito francese, guidato da Catinat, incominci\u00f2 a devastare il Piemonte, contrastato dai contadini e dalla milizia, finch\u00e9 il 17 agosto 1690 lasci\u00f2 Cavour e nel pomeriggio prese ad attraversare il Po nei pressi di Staffarda, dove fu attaccato dall'armata alleata, composta da reparti sabaudi e spagnoli, ingaggiando quella che \u00e8 nota come battaglia di Staffarda; Vittorio Amedeo sub\u00ec tuttavia una cocente disfatta e la situazione parve pi\u00f9 critica di quello che era. Grazie al sistema della milizia e al profondo attaccamento che il popolo aveva per il suo duca, la compattezza contro i francesi fu notevole, cos\u00ec come il patriottismo dimostrato. Nel 1691 venne diffuso in tutto lo Stato l'opuscolo di Sebastiano Valfr\u00e8 intitolato \"Il modo di santificare la guerra\", con il quale il beato religioso intendeva incitare ancor pi\u00f9 i popolani a cacciare lo straniero ed a difendere il loro sovrano. Nel 1691 i francesi tentarono un assedio a Cuneo, ma una colonna di soccorso, guidata dal principe Eugenio di Savoia-Soissons, li mise in rotta. Nel 1692 Eugenio e Vittorio Amedeo condussero una fortunata incursione in Francia, devastando il Delfinato, e infine, nel 1693, mentre l'esercito sabaudo-ispano-imperiale assediava Pinerolo, in mano ai francesi da oltre mezzo secolo, un corpo di soccorso francese si avvicin\u00f2 e fu affrontato dagli alleati il 4 ottobre nella battaglia della Marsaglia. All'ultimo momento, a un passo dalla vittoria, a causa del cedimento delle truppe spagnole, i piemontesi vennero ancora battuti.\nNonostante questo, Vittorio Amedeo pot\u00e9 continuare la guerra e, sfruttando la stanchezza dei francesi, impegnati su pi\u00f9 fronti, dopo aver posto l'assedio a Casale Monferrato nel 1693, riusc\u00ec ad indurre Luigi XIV alla pace, ottenendo i maggiori vantaggi possibili, prima che i suoi alleati facessero lo stesso ai suoi danni. Col trattato di Pinerolo, poi confermato dal trattato di Torino, Vittorio Amedeo ottenne la restituzione di Pinerolo e del corridoio che l'univa alla Francia, formato dai comuni sulla sponda destra della Val Chisone fino a Perosa, la cui occupazione risaliva al 1630, la restituzione di tutti i territori sabaudi conquistati dai francesi durante la guerra e, infine, la neutralit\u00e0 del Piemonte, per mantenere la quale l'esercito francese e quello piemontese avrebbero agito uniti contro gli Alleati se non l'avessero accettata. Inoltre la corte di Versailles avrebbe concesso a Vittorio Amedeo il trattamento regio - di cui gi\u00e0 godeva da parte di quelle di Madrid, Vienna e Londra - e il matrimonio del Duca di Borgogna, nipote di Luigi XIV e presunto futuro re di Francia, con sua figlia Maria Adelaide di Savoia. Dopo sei anni di guerra il Duca aveva raggiunto i suoi scopi in pieno e poteva ritenersi politicamente soddisfatto.\nGuerra di successione spagnola.\nLa fine della guerra della Lega di Augusta o della Grande Alleanza non aveva contribuito a disegnare un nuovo equilibrio nel continente. Pretesto per i pi\u00f9 ambiziosi progetti mai sognati da Luigi XIV fu la morte senza eredi di Carlo II di Spagna, nel 1700, che sanc\u00ec l'inizio di quel conflitto che avrebbe preso il nome di guerra di successione spagnola. Anche il duca di Savoia avanzava diritti al trono di Madrid, per via della dote mai versata di Caterina Michela d'Asburgo, moglie di Carlo Emanuele I, ma Carlo II aveva fatto testamento in favore di Filippo di Borbone, quello che sarebbe divenuto Filippo V di Spagna, che era il secondogenito del Delfino di Francia.\nQuesta scelta fece s\u00ec che Vittorio Amedeo II si trovasse accerchiato su tutti i fronti dall'alleanza franco-spagnola, poich\u00e9 anche il Milanese era passato in mano a Filippo V.\nObbligato a sottoscrivere un'alleanza triennale con Francia e Spagna, Vittorio instaur\u00f2 dei contatti segretissimi con l'imperatore, preparandosi a cambiare campo allo scadere del trattato. L'alleanza con la Francia lo impegnava a dare la propria figlia Maria Gabriella in moglie a Filippo V ed a portare personalmente 8.000 fanti e 2.500 cavalieri entro il mese d'agosto al campo dell'esercito franco-spagnolo, del quale avrebbe assunto nominalmente il comando supremo. In cambio avrebbe ricevuto un sussidio annuo di 650.000 scudi per le spese di guerra.\nVittorio Amedeo non aveva per\u00f2 la minima intenzione di farsi rinserrare tra i Borboni e l'11 aprile 1701, cinque giorni dopo la firma del trattato, scrisse al suo ambasciatore a Vienna, incaricandolo d'assicurare all'imperatore, nella pi\u00f9 grande segretezza, che non cercava di meglio che poterglisi alleare. Nell'agosto del 1703 il conte Auersperg, ambasciatore imperiale, giunse a Torino in gran segreto e perfezion\u00f2 gli accordi. Luigi XIV fu informato delle trattative dal suo servizio segreto e ordin\u00f2 di neutralizzare lo Stato sabaudo: le truppe francesi in Lombardia fecero prigioniero a San Benedetto Po il contingente piemontese, mettendone parte in carcere nelle fortezze spagnole della Lombardia e inglobando il resto nell'esercito destinato in Germania; quando la notizia giunse a Torino, l'ambasciatore di Francia venne arrestato e condotto nella cittadella.\nI francesi passarono all'offensiva in Piemonte e nell'arco di tre anni riuscirono a prendere Vercelli, Susa, Ivrea e Aosta. Torino stessa fu minacciata da vicino, ma nessuno tra i comandanti nemici giudicava fattibile un assedio alla capitale se prima non fossero state prese le fortezze che la circondavano come un anello.\nI tentativi dell'esercito imperiale, condotto da Eugenio di Savoia - appena reduce dalla vittoria di Blindheim (\u201cBlenheim\u201d per gli inglesi) assieme a John Churchill, Duca di Marlborough - impegnarono a fondo l'esercito franco-spagnolo in Lombardia, ma non riuscirono a sbloccare la situazione. Un ulteriore tentativo offensivo fatto dal principe Eugenio nel 1705 a Cassano d'Adda si risolse con una vittoria difensiva del comandante francese, suo cugino duca di Vend\u00f4me. Dopo un primo abbozzo di blocco nel 1705, nella primavera del 1706 i francesi si decisero ad assediare Torino.\nAssedio di Torino.\nIl dispiegamento di forze francesi per l'assedio era imponente. Dovevano superare le difese della cittadella, una fortezza considerata tra le pi\u00f9 inaccessibili d'Europa, voluta dal duca Emanuele Filiberto e fiore all'occhiello della difesa sabauda; ma l'assedio si limit\u00f2 ad essa e non alla cinta muraria della citt\u00e0, che fu solo accerchiata e bloccata. Il bombardamento contro la cittadella era incessante, ma poich\u00e9 le sue mura erano molto basse, le palle e le bombe cadevano in tutta la citt\u00e0. Mentre le scorte alimentari erano sufficienti a resistere a un lungo assedio, quelle di munizioni bastavano per circa cinque mesi. Vittorio Amedeo fece uscire la famiglia, mandandola a Genova, ospite della Repubblica, poi si mise alla testa della cavalleria e usc\u00ec anche lui da Torino per molestare gli assedianti. Lasci\u00f2 il comando della citt\u00e0 al generale imperiale Wirich von Daun, mandatogli dal principe Eugenio.\nFin dalla costruzione della cittadella nel XVI secolo erano state scavate dai piemontesi delle gallerie di mina, cio\u00e8 dei lunghi cunicoli che si diramavano nella campagna come i rami degli alberi, al termine dei quali erano piazzate delle cariche esplosive, che venivano fatte saltare sotto i piedi del nemico. I francesi ne conoscevano l'esistenza, ma non i percorsi, per cui cercarono d'intercettarle, ma con poco successo. Fu proprio in una di queste gallerie che, nella notte del 29 agosto, penetr\u00f2 un gruppo di granatieri francesi che fu fermato dall'eroico sacrificio di Pietro Micca.\nIl 29 agosto, dopo aver evitato i nemici passando sulla riva destra del Po all'altezza della confluenza della Dora Riparia ed aver compiuto una lunga e rapida marcia verso ovest, il principe Eugenio si incontr\u00f2 con Vittorio Amedeo presso Carmagnola. Da l\u00ec proseguirono in direzione della citt\u00e0 assediata: il 2 settembre salirono sul colle di Superga. Secondo una leggenda, Vittorio Amedeo fece voto alla Madonna di erigerle una grande chiesa, in posizione dominante, sulla collina, ove in quel momento sorgeva solo un piccolo pilone, se avesse concesso la liberazione di Torino. La mattina del 7 settembre la battaglia inizi\u00f2 ad infuriare sotto le mura della cittadella. I francesi furono annientati completamente. Come ringraziamento per la stupefacente vittoria, Vittorio Amedeo, divenuto re di Sicilia, fece costruire la basilica di Superga, opera dell'architetto Filippo Juvarra.\nRe di Sicilia.\nDopo la cocente disfatta francese presso Torino, Vittorio Amedeo II, spinto dall'Inghilterra, che pagava grossi sussidi a lui e all'Impero, accett\u00f2 di marciare verso Tolone. L'avanzata delle truppe imperiali e piemontesi, appoggiate da una squadra anglo-olandese, verso la base della flotta francese del Mediterraneo ebbe successo. Tolone fu assediata in luglio, mentre gli alleati inglesi, occupate le isole di Lerino, la bloccavano dal mare. La flotta del Re Sole fu sommersa dai francesi per evitarne la distruzione e proteggerla in qualche modo dai tiri, ma quando gli assedianti si ritirarono, nella notte tra il 22 e il 23 agosto 1707, e la flotta fu riportata a galla, si vide che le cannonate nemiche ne avevano forato ponti e carene e che era completamente distrutta. Al ritorno in Italia, Vittorio Amedeo ed Eugenio devastarono la Francia sud-orientale e riconquistarono le fortezze di Exilles e Fenestrelle e la citt\u00e0 di Susa, cadute in mano francese anni prima.\nLa morte di Giuseppe I mise sul trono imperiale il fratello Carlo VI, che era il pretendente al trono di Spagna, per cui, per evitare la concentrazione nelle mani di un solo sovrano dei territori spagnoli e imperiali, la Gran Bretagna apr\u00ec delle trattative e concluse un armistizio, seguita dalla Repubblica delle Sette Province e poi da Savoia e Prussia.\nLa pace fu firmata a Utrecht e, proprio mediante i trattati omonimi, la Casa Savoia ottenne vantaggi maggiori del previsto. A Vittorio Amedeo II andarono Alessandria, la Lomellina, il Monferrato, Pragelato e l'alta Val di Susa, la Valsesia e i feudi delle Langhe. Inoltre, grazie alla pressione inglese, egli otteneva il titolo di re di Sicilia e quindi la potest\u00e0 feudale su Malta. Il 10 giugno 1713 la Spagna firm\u00f2 il documento di cessione dell'isola ai Savoia, ma con delle condizioni pericolose:\nIn realt\u00e0, proprio l'ultimo punto non fu rispettato da Vittorio Amedeo II e fu preso a pretesto per la guerra che ne segu\u00ec. All'ultimo momento, Filippo V fece aggiungere un'ulteriore condizione, secondo cui:\nVittorio Amedeo accett\u00f2 quest'ultima condizione per evitare che una sua protesta potesse rinviare la stesura dei trattati: l'obiettivo del duca era cingere la corona regia. Il documento con cui si cedeva la Sicilia ai Savoia venne siglato il 13 luglio successivo. Gli araldi lo stesso giorno percorsero Torino annunciando l'acquisizione del titolo regio da parte di Vittorio Amedeo. Una folla esultante si accalc\u00f2 davanti al palazzo ducale acclamando il nuovo re.\nIl 27 luglio 1713 Vittorio Amedeo II, in procinto di partire per la Sicilia, nomin\u00f2 il suo maschio primogenito, Vittorio Amedeo principe del Piemonte, luogotenente degli stati di terraferma; ma, poich\u00e9 aveva sedici anni, fu assistito da un consiglio di reggenza. Il 3 ottobre una flotta inglese salp\u00f2, con a bordo il futuro re, da Nizza alla volta di Palermo, ove sbarc\u00f2 circa venti giorni dopo. Il 24 dicembre, dopo una sontuosa cerimonia nella cattedrale di Palermo, Vittorio Amedeo II e la moglie Anna Maria di Orl\u00e9ans ricevettero la corona regia.\nAl Parlamento siciliano egli cos\u00ec si espresse in una delle prime sedute:\nI buoni intenti del re vennero messi in pratica nella lotta contro il brigantaggio, nello sviluppo della marina mercantile e nella creazione di quella militare, specie per la lotta alla pirateria nordafricana, nonch\u00e9 nella riorganizzazione delle finanze e dell'esercito. Per converso dovette aumentare la pressione fiscale sull'isola con tasse ordinarie e tributi straordinari e, per ottenere una riorganizzazione dell'apparato statale sul modello gi\u00e0 sperimentato con successo in Piemonte, inizi\u00f2 un accentramento che port\u00f2 in breve alla riduzione dei privilegi nobiliari e allo scontro con quella parte dell'aristocrazia che era di ascendenza spagnola e che quindi si dichiar\u00f2 lesa nei diritti ed immunit\u00e0 che egli aveva promesso di rispettare. La permanenza del re in Sicilia dur\u00f2 meno di un anno, fino al 7 settembre 1714, lasciando nell'isola fino al 1718 come vicer\u00e8 il conte Annibale Maffei.\nRe di Sardegna.\nLa pace di Utrecht, con tutto ci\u00f2 che comport\u00f2, fu uno spartiacque nella storia piemontese, perch\u00e9 diede ai Savoia la corona regale, ma non assicur\u00f2 loro il dominio sulla Sicilia. La Spagna, infatti, stava fortemente riarmandosi, intenzionata a riprendere tutto ci\u00f2 che aveva perso in Italia e che era andato in mano ai Savoia e, soprattutto, all'Austria. Una prima offensiva port\u00f2 la flotta spagnola a sbarcare un corpo di spedizione che conquist\u00f2 la Sardegna nel 1717. Non si sapeva se la mossa seguente sarebbe stata contro il dominio austriaco a Napoli o contro la Sicilia: fu contro la Sicilia, che occup\u00f2 nel 1718. Le poche truppe sabaude si chiusero nelle fortezze costiere e attesero soccorsi dall'imperatore. Preoccupate dall'azione spagnola, Francia, Paesi Bassi, Inghilterra e Austria si unirono in una Quadruplice Alleanza, ma la condizione posta dall'imperatore era che la Sicilia passasse a lui, lasciando la meno strategica Sardegna.\nVittorio Amedeo non aveva scelta e, quando gli arriv\u00f2 la proposta di aderire alla Quadruplice Alleanza in cambio del titolo di re di Sardegna, sentendosi senza via di scampo accett\u00f2. La distruzione dell'imponente flotta spagnola nella battaglia di Capo Passero e il conseguente passaggio dalla Calabria in Sicilia degli imperiali, che rilevarono i piemontesi e poi batterono gli spagnoli, furono basilari per la vittoria della Quadruplice Alleanza (1720). In seguito ad essa, il trattato dell'Aia (20 febbraio 1720) consegn\u00f2 a Casa Savoia la Sardegna, con il titolo di \u00abRe di Sardegna\u00bb, in cambio della Sicilia: l'isola era pi\u00f9 vicina, ma meno ricca e meno popolata e all'epoca non fu un cambio ritenuto molto vantaggioso.\nPolitica interna.\nVittorio Amedeo II riteneva che il sovrano dovesse essere il punto di riferimento essenziale per l'organizzazione istituzionale, conducendo cos\u00ec una politica antinobiliare, basandosi sulla frantumazione del feudo. Su proposta del ministro Andrea Platzaert, il sovrano ordin\u00f2 una ricompilazione delle vecchie leggi ed una loro riforma: le Leggi e costituzioni di Sua Maest\u00e0, redatte nel 1723 e riviste nel 1729.\nAttu\u00f2 una politica mercantilistica, abolendo i dazi interni e tassando fortemente l'esportazione di seta greggia per favorire la produzione interna; in campo amministrativo riordin\u00f2 la burocrazia con la creazione di un governo centrale e l'apparato fiscale con l'attuazione di un'imposta generale su tutti i redditi e abolendo molti privilegi fiscali regionali e delle classi privilegiate. Durante il suo regno inoltre fu organizzata un'accademia militare e l'universit\u00e0 di Torino fu laicizzata.\nSecondo matrimonio.\nIl 12 agosto 1730, dopo la morte di Anna d'Orl\u00e9ans, spos\u00f2 morganaticamente in seconde nozze Anna Canalis, contessa di Cumiana, poi creata marchesa di Spigno. Il matrimonio fu annunciato pubblicamente il 3 settembre 1730. Da questo matrimonio Vittorio Amedeo II non ebbe figli.\nUltimi anni e morte.\nLentamente, con il passare degli anni, i trionfi politici e militari avevano infastidito e stancato il re. Non presenziava quasi pi\u00f9 alle feste e ai ricevimenti, anzi tendeva ad evitare la vita di corte. Amante della semplicit\u00e0, l'unico lusso che si concedeva era l'elegantissima parrucca stile Luigi XIV. A peggiorare il suo carattere schivo ed introverso, fu la vera e propria crisi che lo colp\u00ec in seguito alla morte del figlio primogenito, il prediletto Vittorio Amedeo Filippo. A corte si temette che il re fosse sul punto di impazzire. Lentamente, il sovrano rientr\u00f2 in s\u00e9, ma i suoi nervi rimasero scossi per l'accaduto e anche la sua voglia di regnare inizi\u00f2 a venir meno. Con rassegnazione, accett\u00f2 di cedere le redini del governo al secondogenito, che egli non amava.\nVerso il 1728 la sua salute peggior\u00f2 e decise di abdicare in favore del figlio Carlo Emanuele III di Savoia, pur continuando a controllare gli affari di governo dando consigli perentori e non allontanandosi dalla vita di corte. Concluse per il figlio un matrimonio di rilievo con la principessa Anna Luigia Cristina, figlia dell'Elettore Palatino, e dopo la di lei morte concluse un secondo matrimonio con un'altra principessa tedesca, Polissena Cristina d'Assia-Rotenburg. La ferrea mano del padre pressava non poco Carlo Emanuele III: tra le proibizioni impostegli, il divieto di andare a caccia ogni giorno e di convivere negli stessi appartamenti della moglie. L'abdicazione divenne ufficiale solo nel 1730, quando l'ex re spos\u00f2 morganaticamente Anna Canalis di Cumiana e si ritir\u00f2 a vita privata in Savoia. Ma la parte di gentiluomo di provincia non si addiceva al carattere di Vittorio Amedeo II. Presto riprese a influenzare il governo del figlio, scrivendo ai ministri e dando ordini ai segretari di palazzo e, come il marchese d'Ormea ebbe a dire:\nEra una situazione insostenibile per Carlo Emanuele, ma egli si rassegnava alla volont\u00e0 paterna. Secondo la versione ufficiale dei fatti, fu sotto l'influenza della seconda moglie, la marchesa di Spigno, che Vittorio Amedeo II tent\u00f2 di riprendersi il trono. Il suo isolamento avrebbe inasprito il suo carattere - si disse - e vedeva il suo Stato nelle mani di un figlio debole e incapace. Cos\u00ec egli si espresse in riguardo alla sua abdicazione:\nDichiarato nullo il suo atto di abdicazione, dunque, minacci\u00f2 anche di far intervenire gli imperiali nelle contese con il figlio. Carlo Emanuele si vide dunque obbligato a usare la forza e, con l'approvazione unanime del Consiglio dei Ministri, Vittorio Amedeo II venne arrestato a Moncalieri e imprigionato dapprima nel castello di La Rotta. In seguito Vittorio Amedeo II venne trasferito e confinato nel castello di Rivoli, che da allora fu presidiato da un grande contingente di truppe, impedendogli di rimanere da solo in qualunque momento.\nVittorio Amedeo reag\u00ec sulle prime con veemenza e si temette persino che il furore lo portasse alla pazzia. Tutte le sue proteste furono inutili. Ottenne, solo dopo umilianti suppliche, che la marchesa di Spigno fosse accompagnata a Rivoli, presso la sua residenza.\nIl 5 febbraio 1731 Vittorio Amedeo II fu colpito da un ictus e la sua salute peggior\u00f2 drasticamente. Egli chiese di poter cambiare residenza e Carlo Emanuele III gli concesse di ritornare a Moncalieri, dove fu trasportato nell'aprile 1732 su una lettiga scortata da numerosi soldati. Ivi, nella desolazione, si spense la sera del 31 ottobre 1732. Lo storico Domenico Carutti riferisce gli ultimi momenti di vita del principe:\nIl Marchese del Borgo, allora gran ciambellano, firm\u00f2 l'atto di morte in data 1\u00ba novembre: era il tramonto di un uomo che per quasi mezzo secolo aveva dominato la scena politica italiana. La salma di Vittorio Amedeo II venne tumulata nella Basilica di Superga, dove tutt'oggi riposa.\nEredit\u00e0.\nVittorio Amedeo II seppe destreggiarsi con abilit\u00e0 nelle complesse vicende politiche dell'epoca. I suoi passaggi di bandiera cos\u00ec repentini, che fecero dire a Luigi XIV che\nfurono il capolavoro politico del re.\nTra i contributi dati dal re alla citt\u00e0 di Torino si ricordano la riforma dell'universit\u00e0, affidata al siciliano Francesco d'Aguirre, e la costruzione di nuovi monumenti e chiese, affidati agli architetti Juvarra e Bertola, i cui interventi lanciarono il barocco in citt\u00e0. In quegli anni il capoluogo sabaudo si ingrand\u00ec, diventando il maggiore centro del territorio alpino. Nonostante il massacrante assedio del 1706 e le guerre precedenti e successive avessero ridotto la gi\u00e0 esigua popolazione piemontese, sotto il governo del primo re di Casa Savoia il Piemonte seppe assurgere al rango di maggiore degli stati italiani.\nCi\u00f2, bisogna dire, anche grazie all'intervento e alle volont\u00e0 di stati stranieri come l'Inghilterra, che vedevano come evento assai favorevole la creazione di una potente e salda monarchia in Italia, meglio ancora se questa nazione fosse stata ai piedi delle Alpi, in modo da frenare qualsiasi altro tentativo espansionistico della Francia. I governanti inglesi videro in Vittorio Amedeo II il personaggio adatto a realizzare questo loro progetto. Iniziava quel lento processo di modernizzazione che avrebbe portato, un secolo e mezzo dopo, all'unit\u00e0 d'Italia.\nDiscendenza.\nVittorio Amedeo II si spos\u00f2 due volte:\nEbbe invece due figli illegittimi da Jeanne Baptiste d'Albert de Luynes, meglio conosciuta come \"Contessa di Verrua\":"}
{"id": "4526", "revid": "125266896", "url": "https://it.wikipedia.org/wiki?curid=4526", "title": "Vino", "text": "Il vino \u00e8 una bevanda alcolica, ottenuta dalla fermentazione (totale o parziale) del frutto della vite, l'uva (sia essa pigiata o meno), o del mosto.\nGeneralit\u00e0.\nIl vino si pu\u00f2 ottenere anche da uve appartenenti ad incroci della \"Vitis vinifera\" con altre specie del genere \"Vitis\" (ad esempio la \"Vitis labrusca\" o la \"Vitis rupestris\") e da uve di specie di \"Vitis\" diverse (quale la \"Vitis chunganensis\").\nIn Italia (ed in tutta l'Unione europea), per proteggere un prodotto di maggiore qualit\u00e0, prezzo e valore, non si pu\u00f2 commercialmente chiamare \"vino\" il prodotto di fermentazione di uve che non siano \"Vitis vinifera\". Quindi il termine, in caso di commercializzazione di fermentati diversi, deve essere omesso. Sistema comune per ovviare a tale divieto \u00e8, ad esempio, quello di citare semplicemente il nome della variet\u00e0 di uva usata, ovviamente senza citare il termine \"vino\".\nCon tale bevanda si pu\u00f2 dar vita anche ad un distillato che, se invecchiato per almeno 12 mesi in legno, prende il nome di brandy. La qualit\u00e0 e diversit\u00e0 tra vini dipendono strettamente dal vitigno, dal clima, dal terreno, dall'esposizione di questo rispetto alla radiazione solare e dalla coltivazione pi\u00f9 o meno accurata della vite stessa.\nEtimologia.\n\"Vino\" deriva direttamente dal latino \"v\u012bnum\", da un tema mediterraneo da cui deriva anche il greco antico \u03dd\u03bf\u1fd6\u03bd\u03bf\u03c2 \"wo\u00eenos\", classico \u03bf\u1f36\u03bd\u03bf\u03c2 \"o\u00eenos\", l'ebraico \u05d9\u05d9\u05df \"yayin\" e l'armeno \u0563\u056b\u0576\u056b \"gini\". La parola latina \u00e8 stata prestata all'umbro, all'osco, al falisco \"vinu\", all'etrusco \"vin(um)\", al leponzio \"vinom\"; in epoca pi\u00f9 recente, \"v\u012bnum\" \u00e8 stato prestato alle lingue celtiche, alle lingue germaniche e da queste al finlandese \"viini\". Anche i termini slavi per \"vino\" \u00e8 probabile che siano prestiti latini.\nL'ipotesi che \"v\u012bnum\" abbia un'origine indoeuropea, comune all'ittita \"wiyan\", ha oggi poco credito.\nStoria del vino.\nNel Valdarno Superiore sono stati ritrovati in depositi di lignite, reperti fossili di tralci di vite (\"Vitis vinifera\") risalenti a 2 milioni di anni fa. Diversi ritrovamenti archeologici dimostrano che la \"Vitis vinifera\" cresceva spontanea gi\u00e0 300.000 anni fa. Studi recenti tendono ad associare i primi degustatori di tale bevanda gi\u00e0 al neolitico; si pensa che la scoperta fu casuale e dovuta a fermentazione naturale avvenuta in contenitori dove gli uomini riponevano l'uva. Le pi\u00f9 antiche tracce di coltivazione della vite sono state rinvenute sulle rive del Mar Caspio e nella Turchia orientale. Nel 2010 in Sicilia presso i complessi sotterranei del monte Kronio (Sciacca) e nello scavo Sant\u2019Ippolito di Caltagirone sono stati scoperti i residui legati del processo di vinificazione di vino in una giara dell'Et\u00e0 del Rame, collocate all\u2019inizio del IV millennio a.C. e rappresentano le testimonianze pi\u00f9 antiche d'Europa.\nNel corso del XX secolo gli archeologi si sono imbattuti casualmente nella pi\u00f9 antica giara di vino mai rinvenuta. Nel 1996, infatti, una missione archeologica statunitense, proveniente dall'Universit\u00e0 della Pennsylvania e diretta da Mary Voigt, ha scoperto nel villaggio neolitico di Hajji Firuz Tepe, nella parte settentrionale dell'Iran, una giara di terracotta, della capacit\u00e0 di 9 litri, contenente una sostanza secca proveniente da grappoli d'uva. La notizia, riferita da Corriere Scienza del 15 ottobre 2002, aggiunge che i reperti rinvenuti risalgono al 5100 a.C., quindi a 7000 anni fa, ma gli specialisti affermano che il vino \u00e8 stato prodotto per la prima volta, forse casualmente, tra 9 e 10000 anni fa nella zona del Caucaso. Sembra infatti che il primo vino sia stato prodotto del tutto per caso (come \u00e8 avvenuto per il pane lievitato) per la fermentazione accidentale di uva dimenticata in un recipiente.\n\u00c8 comunque accertato che la produzione su larga scala di vino \u00e8 iniziata tra il 4100 e il 4000 a.C. datazione inerente ai ritrovamenti della prima casa vinicola trovata nel complesso delle caverne del comune armeno di Areni.\nI primi documenti riguardanti la coltivazione della vite risalgono al 1700 a.C., ma \u00e8 solo con la civilt\u00e0 egizia che si ha lo sviluppo delle coltivazioni e di conseguenza la produzione del vino.\nLa Bibbia (Genesi 9,20-27) attribuisce la scoperta del processo di lavorazione del vino a No\u00e8: successivamente al Diluvio Universale, avrebbe piantato una vigna con il cui frutto fece del vino che bevve fino ad ubriacarsi. Il cristianesimo vede nel vino un simbolo del sangue di Ges\u00f9 Cristo, che nel corso dell'ultima Cena egli defin\u00ec \"per la nuova ed eterna alleanza, versato per molti in remissione dei peccati\". Il cattolicesimo, in particolare, considera il vino la specie sotto cui, nel sacramento dell'Eucaristia, sarebbe realmente presente il sangue di Ges\u00f9 Cristo.\nSotto l'Impero romano ci fu un ulteriore impulso alla produzione del vino, che pass\u00f2 dall'essere un prodotto elitario a divenire una bevanda di uso quotidiano. In questo periodo le colture della vite si diffusero su gran parte del territorio (in particolare in Italia, Gallia Narbonensis, Hispania, Acaia e Siria), e con l'aumentare della produzione crebbero anche i consumi. Nel 1867 fu rinvenuta in Germania la bottiglia di vino di Spira datata tra il 325 e il 350 d.C. che \u00e8 conosciuta come la pi\u00f9 antica bottiglia di vino ancora chiusa nel mondo.\nAd ogni modo il vino prodotto a quei tempi nell'area del Mediterraneo era molto differente dalla bevanda che conosciamo oggi: a causa delle tecniche di vinificazione e conservazione (soprattutto la bollitura), il vino risultava essere una sostanza sciropposa, molto dolce e molto alcolica. Era quindi necessario allungarlo con acqua e aggiungere miele e spezie per ottenere un sapore pi\u00f9 gradevole.\nDiversamente, i popoli celtici gi\u00e0 prima del contatto con la romanit\u00e0 producevano vini leggeri e dissetanti e li conservavano in botti di legno invece che nelle giare.\nCon il crollo dell'Impero Romano la viticoltura entra in una crisi dalla quale uscir\u00e0 solo nel medioevo, grazie soprattutto all'impulso dato primariamente dai monaci di San Colombano, e in seguito benedettini e cistercensi. Infatti nella conservazione della viticoltura in particolare si distingue l'opera meritoria dei monaci irlandesi di San Colombano che introdussero il nuovo tipo di vinificazione odierna in uso ai popoli celtici, opereranno in tal senso fin dal VI secolo in tutta la Francia merovingia iniziando dall'abbazia matrice di Luxeuil, presso i Longobardi nel centro-nord Italia dal VII secolo, e soprattutto in epoca carolingia, facendo della potente Abbazia matrice di Bobbio (attivissimo centro di evangelizzazione e di rinascita agricola sotto la protezione del Papa), fondata dal santo abate irlandese Colombano nel 614, un centro monastico di primaria importanza europea per tutto il medioevo grazie al suo ricco e vasto feudo reale e imperiale monastico. Nella stessa \"Regola\", Benedetto afferma:\nGian Battista Vico intravide nella concezione medioevale del vino come genere di prima necessit\u00e0 un carattere della barbarie di quest'epoca.\nProprio nel corso del medioevo nasceranno tutte quelle tecniche di coltivazione e produzione che arriveranno praticamente immutate fino al XVIII secolo, quando ormai la produzione ha carattere \"moderno\". Ci\u00f2 grazie alla stabilizzazione della qualit\u00e0 e del gusto dei vini, nonch\u00e9 all'introduzione delle bottiglie di vetro e dei tappi di sughero.\nNel XIX secolo l'oidio e la fillossera, malattie della vite provenienti dall'America, distruggono enormi quantit\u00e0 di vigneti. I coltivatori sono costretti a innestare i vitigni sopravvissuti sopra viti di origine americana (Vitis labrusca), resistenti a questi parassiti, e ad utilizzare regolarmente prodotti fitosanitari come lo zolfo.\nNel Novecento invece si ha, inizialmente da parte della Francia, l'introduzione di normative che vanno a regolamentare la produzione (origine controllata, definizione dei territori di produzione, ecc.) che porteranno a un incremento qualitativo nella produzione del vino a scapito della quantit\u00e0.\nEnologia.\nL'enologia \u00e8 lo studio del vino in generale. Essa si occupa della viticoltura, della vinificazione, dell'affinamento (compresa la conservazione in cantina) e della degustazione.\nIl nome deriva dal greco \"oinos\" (vino) e \"logos\" (studio).\nComposizione chimica del vino.\nDal punto di vista chimico, il vino \u00e8 una miscela liquida costituita principalmente da acqua e alcol etilico (anche detto \"etanolo\").\nOltre a tali componenti, il vino contiene tantissime altre sostanze, alcune delle quali sono desiderate, in quanto danno un sapore gradevole al vino oppure hanno un effetto positivo sulla salute (ad esempio i polifenoli e le antocianine), mentre altre sostanze sono indesiderate, in quanto danno un sapore sgradevole al vino oppure hanno un effetto negativo sulla salute (ad esempio l'anidride solforosa, la cui concentrazione massima \u00e8 fissata per legge, essendo altamente tossica).\nLa tabella seguente riporta i valori tipici di concentrazione dei principali componenti del vino:\nAltri componenti del vino sono:\nClassificazione dei vini.\nGeneralit\u00e0.\nI vini possono essere classificati in funzione di diversi aspetti. Di seguito i principali.\nAltri fattori (pi\u00f9 tecnici) possono essere: punteggio assegnato dalle guide, piatto/preparazione da abbinare, gradazione alcolica, caratteristiche sensoriali, ecc. Sempre pi\u00f9 importante ormai \u00e8 anche la classificazione del vino dal punto della metodologia produttiva (si veda sotto): convenzionale, biologico, biodinamico, naturale, vegano.\nClassificazione per tipologia.\nI vini si differenziano tra loro per il sistema di vinificazione (vini normali e speciali) e per le propriet\u00e0 organolettiche: colore, odore, sapore e aroma; altri parametri concorrono a definire le caratteristiche di un vino: alcolicit\u00e0, acidit\u00e0, sapidit\u00e0, astringenza (dovuta ai tannini) e altre propriet\u00e0 tattili. I vini possono essere differenziati in vini fermi o vini effervescenti a seconda del fatto che siano in grado o meno di sprigionare anidride carbonica all'apertura delle bottiglie. Costituisce ulteriore distinzione il contenuto in zuccheri non fermentati del vino (secco, semisecco, dolce o altri termini specifici nel caso degli spumanti). Inoltre ogni vino \u00e8 caratterizzato da una temperatura di servizio (temperatura ideale per la consumazione) e da abbinamenti ottimali con determinate pietanze.\nIn pratica, i criteri per suddividere le tipologie di vino sono tanti e diversi, ivi compresi i criteri legali, rilevanti nel caso del vino.\nNota bene: ciascuna delle tipologie descritte sotto sono relative ad una caratteristica principale. Esse, in massima parte, si sovrappongono, a parte le situazioni esplicite di mutua esclusione.\nVini ordinari.\nSi intendono per vini ordinari quei vini immessi al consumo dopo aver subito il solo processo di vinificazione (quindi senza interventi tecnici successivi o aggiunte di altri componenti). L'altra categoria \u00e8 quella dei vini speciali (vedi sotto).\nVini speciali.\nSi intendono per vini speciali quelli che dopo il processo di vinificazione e prima di essere immessi al consumo vengono sottoposti ad ulteriori interventi tecnici o all'aggiunta di altri componenti. Questa \u00e8 la differenza rilevante con i vini ordinari. Da notare che, per la legge e quindi per le trattazioni \"tecniche\", i vini passiti non sono speciali, come non lo sono i vini frizzanti.\nI vini speciali sono:\nClassificazione su metodologia produttiva.\nDal punto di vista delle modalit\u00e0 con le quali si eseguono le lavorazioni (in campagna e in cantina) ovvero in relazione al ricorso a tecniche e procedimenti per coltivare le viti, ottenere le uve e produrre il vino in termini di impatto sull'ambiente, rispetto della tradizione, aderenza a normative di settore, rispetto di disciplinari o ad attenzione a specifiche filosofie e teorie produttive, abbiamo, attualmente:\nVino convenzionale.\nIl \"vino convenzionale\", \u00e8, di fatto, il vino che noi tutti conosciamo. Viene cos\u00ec gergalmente chiamato per differenziarlo dalle altre categorie (es. vino biologico). Esso rappresenta il vino ottenuto impiegando i sistemi e i metodi attualmente consentiti dalla legge.\nIn Italia, la prima definizione di \"vino\" fu sancita con il Regio Decreto del 15 ottobre 1925 n. 2033.\nAttualmente l'ordinamento italiano ed europeo sono ricche di leggi e normative che specificano, con dovizia di particolari, tutte le prescrizioni, i divieti e le definizioni per la produzione e commercializzazione del vino.\nVino biologico.\nIl vino biologico \u00e8 la definizione giuridica per tutti quei vini certificati da un organismo di certificazione terzo seguendo le normative comunitarie:\nNei suddetti regolamenti e nei relativi allegati si trovano tutte le indicazioni di produzione e le limitazioni di intervento da parte del produttore. Essendo un prodotto certificato, esiste un sistema di controllo che garantisce che le disposizioni siano seguite in tutte le fasi di realizzazione del vino, dal vigneto alla bottiglia.\nIn sintesi le caratteristiche del vino biologico sono:\nVino biodinamico.\nUn tentativo di andare oltre l'approccio biologico al vino, attualmente piuttosto permissivo data la possibilit\u00e0 di impiegare in vinificazione diverse pratiche e presidi enologici (circa la met\u00e0 di quelli usati nel convenzionale) \u00e8 il vino ottenuto tramite l'approccio biodinamico. Non esiste, tuttora, dal punto di vista legislativo, la definizione di \"vino biodinamico\". A oggi qualsiasi riferimento a vini biodinamici \u00e8 un procedimento privato dato che non esiste un riconoscimento normato di tipo pubblico (mentre per il vino biologico invece ci sono leggi e certificazione accreditata obbligatoria).\nInizialmente, il cosiddetto vino biodinamico, o vino prodotto seguendo i dettami dell'agricoltura biodinamica, \u00e8 stato il vino prodotto secondo la visione \"cosmica\" di tipo antroposofica attraverso gli insegnamenti di Rudolf Steiner. L'agricoltura biodinamica \u00e8 un tentativo olistico di unire pratiche colturali biologiche a visioni filosofiche, sforzo che desta critiche e perplessit\u00e0 da parte di coloro che rilevano la non scientificit\u00e0 di alcune componenti esoteriche del sistema.\nLa principale organizzazione mondiale di produttori biodinamici (con sede anche in Italia) \u00e8 la Demeter (che si richiama esplicitamente al pensiero di Steiner), che verifica e approva il prodotto apponendo il proprio marchio commerciale registrato (vino Demeter/Biodynamic\u00ae). Viene utilizzato un disciplinare di emanazione Demeter che alcune espressioni nazionali dell'associazione (ad esempio Italia e Francia) personalizzano, per renderlo pi\u00f9 restrittivo rispetto a quello internazionale. I limiti di solforosa ammessi sono inferiori a quello del vino biologico e pure minore \u00e8 il numero di pratiche enologiche ammesse dagli standard biologici (esplicitamente richiamati nel testo del disciplinare come requisito base).\nOltre a Demeter si sono successivamente diffuse altre associazioni di produttori di vino che utilizzano l'agricoltura biodinamica, senza necessariamente ricorrere alla metodologia antroposofica di Steiner.\nNon esistono prove verificabili scientificamente di una qualsiasi differenza chimico fisica tra vino ottenuto per vie tradizionali e con metodi biodinamici. Scientificamente \u00e8 da considerarsi quindi una superstizione.\nVino naturale.\nCome per il biodinamico, ad oggi non esiste dal punto di vista normativo e legislativo, la definizione di \"vino naturale\".\nIl vino cosiddetto \"naturale\" \u00e8 quello prodotto generalmente da quei piccoli vignaioli che pur aderendo a tutti i principi \"naturalistici\" dell'agricoltura biologica e di quella biodinamica, non vogliono aderire a regolamenti, certificazioni, ecc. In pratica, non utilizzano prodotti di sintesi o pratiche invasive, ma si sentono un po' vincolati da requisiti tecnici o filosofici di sorta.\nA differenza delle altre categorie (in particolare quella del biologico), la filosofia del vino naturale \u00e8 concepita perch\u00e9 il prodotto sia ottenuto non utilizzando nessuna delle sostanze ammesse in vinificazione dalle altre metodologie (a parte bassissimi quantitativi di anidride solforosa). Similmente, non sono utilizzati i comuni procedimenti chimico-fisici di cantina per il trattamento dei mosti e dei vini (ammessi per il vino biologico, e alcuni, per il biodinamico). La componente esoterica dell'approccio di Steirner \u00e8 trascurata.\nChi afferma di produrre vini naturali fa spesso appello al concetto di vino del terroir come chiave per fare vino nel rispetto dei cicli della natura e, soprattutto, per favorire l'espressione e la tipicit\u00e0 della zona (vitigno autoctono, terreno, clima, tradizione).\nTuttavia, non esistendo una definizione giuridica di \"vino naturale\", n\u00e9, tanto meno, una certificazione di prodotto o di processo, questa tipologia di vino rimane controversa in quanto non \u00e8 dimostrabile, al consumatore, che molte delle filosofie dichiarate siano effettivamente applicate dal produttore stesso nella fase agronomica ed enologica (Es. l'utilizzo di lieviti indigeni o il non utilizzo di prodotti di sintesi). Al contrario, nel vino biologico, esistendo delle norme comunitarie di riferimento, viene applicato un protocollo di controlli effettuati da un organismo di certificazione terzo, accreditato e riconosciuto da ACCREDIA, al quale ogni singolo produttore si sottopone, tutelando quindi, la veridicit\u00e0 e l'aderenza al disciplinare di fronte al consumatore.\nInoltre, ad oggi, non esistono disciplinari legalmente riconosciuti e internazionalmente condivisi da seguire per produrre \"vino naturale\". Esistono, invece, delle associazioni di produttori (quelle francesi sono le pi\u00f9 antiche e conosciute), anche nazionali, che riuniscono produttori di vini naturali e che si propongono di rispettare delle regole interne all'associazione.\nConcludendo, \"vino naturale\" \u00e8 una definizione che pu\u00f2 essere fuorviante e che non basta ad indicare, da sola, la maggiore \"naturalit\u00e0\" del prodotto rispetto alle altre categorie di vino (Es. vino convenzionale). La definizione generica \"vino naturale\", infatti, non trova alcun riscontro nelle dichiarazioni ambientali di prodotto o nella normativa comunitaria Reg. CE N\u00b01169/11 riguardante la fornitura di informazioni sugli alimenti ai consumatori.\nVino vegano.\nIn questa definizione rientrano tutti quei vini che si sono sottoposti ad un processo di verifica, effettuata da un ente terzo, atta ad indicare che tutti i processi di produzione, agronomici ed enologici, siano stati effettuati non utilizzando qualsiasi prodotto e/o attrezzatura di origine animale.\nQuesti vini, solitamente, hanno un mercato specifico, ovvero di tutti quei consumatori vegani che desiderano, quindi, un prodotto in assenza totale di sfruttamento animale.\nDi solito, le certificazioni per questo genere di prodotto hanno come requisiti minimi:\nSebbene non esista una classificazione normativa vera e propria di vino vegano, le certificazioni appoggiano la loro validit\u00e0 sul seguente elenco (non esaustivo) di norme:\nLa conservazione del vino.\nContenitori per la conservazione del vino.\nAltri contenitori.\nQuesti sono i principali tipi di contenitori in cui pu\u00f2 essere contenuto il vino:\nProduzione del vino.\nMaggiori paesi produttori e consumatori.\nLe zone di produzione nel mondo sono:\nRegolamentazione.\nUnione europea.\nNell'Unione europea la produzione e la classificazione dei vini sono disciplinate da appositi regolamenti comunitari e dalle relative norme nazionali applicative.\nNel corso degli ultimi anni la legislazione si \u00e8 aggiornata con l'emanazione della nuova OCM \"Vino\"; il riferimento principale \u00e8 il Regolamento Ce n. 479/2008 del Consiglio per quanto riguarda le denominazioni di origine protette e le indicazioni geografiche protette, le menzioni tradizionali, l'etichettatura e la presentazione di determinati prodotti vitivinicoli.\nLa nuova regolamentazione \u00e8 in vigore dal 1\u00ba agosto 2009.\nLa vecchia normativa prevedeva la distinzione dei vini in due grandi categorie: Vini da tavola e Vini di Qualit\u00e0 Prodotti in Regioni Determinate (VQPRD). Ora, la macro distinzione concettuale \u00e8 tra Vino a Origine Geografica e Vino senza Origine Geografica: i primi (DOP e IGP) sono quelli che possiedono un legame territoriale e un disciplinare, i secondi non hanno n\u00e9 legame territoriale n\u00e9 disciplinare di produzione (in sostanza, sono quelli precedentemente definiti \"vini da tavola\").\nUn'altra rilevante novit\u00e0 \u00e8 che i controlli, come per tutti gli altri prodotti DOP e IGP, non sono pi\u00f9 affidati ai Consorzi di Tutela ma agli Enti Controllo, in pratica Organismi di Certificazione accreditati. Pertanto, l'ottenimento e mantenimento delle DOCG, DOC e IGT sono a tutti gli effetti certificazione di prodotto obbligatoria (ovviamente per chi vi aderisce, potendo comunque produrre vino generico e quindi svincolarsi dai disciplinari e dalle leggi sui vini a denominazione/indicazione).\nChiaramente, anche le regolamentazione per la designazione e l'etichettatura \u00e8 stata aggiornata (Reg. Ce 607/2009).\nLa suddivisione ufficiale ora distingue (in ordine crescente di specificit\u00e0):\nSi deve fare molta attenzione quando si parla del concetto (abusato) della cosiddetta \"piramide qualitativa\" del vino; infatti, le categorie previste dalle leggi sulle denominazioni trattano unicamente la qualit\u00e0 del processo produttivo non la qualit\u00e0 del prodotto in s\u00e9. Anche i vari disciplinari per i vini a denominazione forniscono requisiti \"minimi\" e sono, per quanto attiene alle caratteristiche organolettiche, molto generici. Una legislazione nazionale sulle denominazioni che, invece, storicamente si avvicina molto ad un modello di gerarchia qualitativa sul vino \u00e8 quella francese.\nLegislazione italiana.\nSino alla pubblicazione del D.LGS. 8 aprile 2010, n. 61 (ovvero dall'11 maggio 2010) la legislazione italiana in materia di vino era retta dalla storica Legge n\u00ba164 del 10/2/1992, \"Nuova disciplina delle denominazioni di origine\". Era questa la norma che istitu\u00ec i vini da tavola, i VQPRD, etc.\nIl D.LGS. 61 (Tutela delle denominazioni di origine e delle indicazioni geografiche dei vini, in attuazione dell'articolo 15 della legge 7 luglio 2009, n. 88) ha abolito la vecchia L. 164 e ha recepito la nuova OCM \"Vino\" della UE (Regolamento Ce n. 479/2008, Il vino entra nell'era delle DOP).\nPertanto, le vecchie tipologie \"vino da tavola\", VQPRD, VSQPRD, VFQPRD, VLQPRD, VSAQPRD, sono state eliminate (naturalmente, si potranno ancora trovare etichette, precedenti alla revisione normativa, con questi termini). Anche le nuove normative europee sulla designazione ed etichettatura dei vini sono state recepite.\nAnche se pu\u00f2 sembrare riduttivo o \"semplicistico\" bisogna ora abituarsi a chiamare la categoria base della \"piramide\" unicamente \"vino\" senza aggiungere altre qualifiche (da tavola, etc.) in quanto la legge le ha abolite. Alla base di questa scelta c'\u00e8 l'obiettivo della UE (e quindi, automaticamente, degli Stati Membri) di dividere il vino (e le altre bevande alcoliche: birra, distillati e liquori) esattamente come tutti gli altri prodotti alimentari (ortaggi, frutta, salumi, olio, formaggi, carni, etc.): quelli a denominazione/indicazione e quelli non a denominazione/indicazione. Per fare un esempio: non si dice prosciutto crudo \"generico\" e prosciutto di Parma DOP ma si dice \"prosciutto crudo\" e \"Prosciutto di Parma\". Quindi per designare un vino al livello base, bisogna solo dire \"vino\" seguito dalla tipologia, marchio/produttore, eventuale nome di fantasia, ecc. Invece, quando si parla di un vino DOP o IGP \u00e8 indispensabile, prima di tutto, designarlo con la denominazione o l'indicazione, solo dopo aggiungere le altre identificazioni. In sostanza, la \"designazione di vendita\" di un vino deve essere solo quella \"legale\".\nLa scelta UE di far comprendere il vino (che, storicamente, ha sempre avuto una normazione specifica) nella grande famiglia dei prodotti agroalimentari \u00e8 stata sancita con l'emanazione del regolamento \"quadro\", il Reg. Ce n. 1234/2007 sull\"Organizzazione Comune dei Mercati agricoli e disposizioni specifiche per taluni prodotti agricoli\" (regolamento unico OCM). Tale regolamento \u00e8 stato abrogato con l'entrata in vigore, dal 1\u00ba gennaio 2014, del Reg. CE n. 1308/2013 \"Organizzazione Comune dei Mercati dei prodotti agricoli\" (nuova OCM unica).\nPertanto, la classificazione italiana ricalca quella europea con alcune peculiarit\u00e0:\nIdonei disciplinari di produzione (vini DOP e IGP) stabiliscono le condizioni da rispettare per rientrare in quelle precise caratteristiche produttrice a garanzia del livello qualitativo:\nCon la nuova legislazione sono solo gli enti di controllo ovvero organismi di certificazione (che devono essere sia accreditati nel settore da Accredia sia autorizzati dal Mipaaf) a rilasciare la conformit\u00e0 dei vini DOP e IGP ai disciplinari e quindi a concedere l'uso dei marchi nella commercializzazione. Tale valutazione si basa su campionamenti del lotto da commercializzare e riguarda sia le caratteristiche chimiche che quelle organolettiche. Per i vini DOCG il prelievo e la valutazione deve essere per ogni partita di imbottigliamento. In questo ambito normativo ogni disciplinare di ciascuna denominazione/indicazione specifica l'ente di controllo che rilascia i certificati di idoneit\u00e0 prima della messa in commercio.\nIl riconoscimento delle DO/IG \u00e8, con la nuova legislazione, eseguito in sede europea (mentre, in precedenza, era a livello di ciascun stato membro). Ad ogni modo il DL 61 istituisce il Comitato Nazionale vini DOP e IGP, un organo del Ministero delle Politiche Agricole Alimentari Forestali la cui missione \u00e8 quella di tutelare e promuovere i vini DOP e IGP italiani.\nNelle DOC e DOCG, inoltre, pu\u00f2 esservi una \"sottozona\" che delimita, specialmente nella DOCG, la zona ristretta di produzione del vino. Medesima considerazione vale per il concetto di \"sottodenominazione\" che \u00e8 un ulteriore suddivisione nominalistica (all'interno di una denominazione) e che ovviamente corrisponde ad una peculiare tipologia di prodotto. Il tipico esempio di sottodenominazioni \u00e8 quello in cui una denominazione prevede varie versioni di vino-monovitigno (ad esempio Garda DOC-chardonnay, Garda DOC-pinot bianco, ecc.) oppure una macro-tipologia di vino (Garda DOC-spumante). Un altro esempio di sottodenominazione \u00e8 il Sat\u00e8n all'interno della denominazione Franciacorta. E ancora: nella DOCG Asti ci sono le sottodenominazioni Asti spumante e quella Moscato d'Asti. Inoltre quelle denominazioni che contengono le tipologie \"spumante\", \"passito\", \"frizzante\", \"vendemmia tardiva\", \"liquoroso\", \"passito liquoroso\", \"rosso\", \"bianco\", \"rosato\", \"tranquillo\", ecc. sono esempi di denominazioni il cui disciplinare prevede tali menzioni che corrispondono a \"versioni\" (non sottodenominazioni vere e proprie).\nPi\u00f9 rilevante, invece, \u00e8 il concetto, previsto da alcuni disciplinari, di sottozona. In pratica, un vino DOP pu\u00f2 essere etichettato, insieme al nome della denominazione, anche con il nome di un territorio ben delimitato e pi\u00f9 ristretto all'interno dei confini della denominazione. Questo per\u00f2 a patto che tutte le uve provengano solo da tale territorio. Addirittura, in alcuni casi, persino le fasi produttive devono essere realizzate all'interno della sottozona e non nella zona. La sottozona esprime bene il concetto di terroir essendo un'area piuttosto ristretta (si pensi che esistono, infatti, delle DOC il cui territorio \u00e8 l'intera regione). Esempi di sottozona: la DOC Prosecco prevede la sottozona \"Treviso\"; la DOCG Valtellina superiore ha le sottozone \"Maroggia\", \"Sassella\", \"Grumello\", \"Inferno\", \"Valgella\"; la DOCG Asti contiene le sottozone \"Canelli\", \"Santa Vittoria d'Alba\", \"Strevi\"; la DOCG Prosecco di Conegliano-Valdobbiadene include la famosa sottozona \"Cartizze\".\nAncor pi\u00f9 peculiare della sottozona (e concettualmente e legalmente diverso) \u00e8 quello di menzione geografica aggiuntiva. Questa, invece, \u00e8 la concretizzazione del concetto francese di cru. In pratica, \u00e8 la possibilit\u00e0 (con regole molto restrittive) di etichettare il vino DOP aggiungendo il toponimo del vigneto da cui provengono le uve. Si comprende bene che questa tipologia \u00e8 la vera punta della piramide qualitativa del vino. Esempi illustri della menzione geografica aggiuntiva: le menzioni in seno alle denominazioni Barolo e Barbaresco, i primi reali casi italiani di analogia con i concetti di cr\u00f9 class\u00e9 francesi.\nNumero vini italiani DOP-IGP\nAttualmente (settembre 2017) il numero dei vini italiani DOP o IGP \u00e8 cos\u00ec articolato:\nVino (generico).\nIl primo livello della categorizzazione legale del vino, in ordine alla logica delle denominazioni, si chiama semplicemente \"vino\" (senza altri termini). Questa categoria identifica gli ex \"vini da tavola\" con uve autorizzate, senza dover rispettare particolari disciplinari di produzione; generalmente, si tratta di vini ordinari, di qualit\u00e0 pi\u00f9 modesta, che riportano sull'etichetta la ragione sociale dell'imbottigliatore; facoltativamente possono riportare l'indicazione del colore (bianco, rosato, rosso). Tuttavia la dicitura \"vino\", senza altre qualifiche, non \u00e8 sempre sinonimo di \"scarsa\" qualit\u00e0 ma semplicemente di non appartenenza ad alcun disciplinare di produzione ovvero (almeno negli stati membri UE) \"anonimo\" rispetto alla logica delle denominazioni di origine.\nNelle procedure amministrative si indica la categoria \"vino\" come vino generico o \"vino comune\" per poterla distinguerla efficacemente dalle altre. La categoria vino generico non ha, per definizione, alcuna indicazione di origine, non deve indicare le variet\u00e0 di uva (vitigno utilizzato) n\u00e9 l'annata.\nVino varietale e Vino d'annata.\nLe categorie \"vino varietale\" e \"vino d'annata\" sono due novit\u00e0 introdotta dalla revisione normativa.\nQueste due tipologie possono anche coesistere (cio\u00e8 vino varietale d'annata).\nIl vino varietale \u00e8 un vino, privo di denominazione o origine, di cui almeno l'85% delle uve appartiene alla variet\u00e0 indicata in etichetta. La lista delle variet\u00e0 con cui si pu\u00f2 etichettare un vino come \"vino varietale\" per lo pi\u00f9 comprende i vitigni internazionali.\nIl vino d'annata \u00e8 un vino, privo di denominazione o origine, di cui almeno l'85% delle uve sono state prodotte in un millesimo specifico che pu\u00f2 essere riportato in etichetta.\nAmbo le categorie appartengono, in termini macro, ai vini generici.\nVino ad Indicazione Geografica Tipica (IGT).\nPer indicazione geografica tipica dei vini si intende il nome geografico di una zona utilizzato per designare il prodotto che ne deriva. Corrisponde alla classificazione europea IGP.\nQuesta categoria comprende i vini prodotti in determinate regioni o aree geografiche (autorizzate per legge), talvolta secondo un generico disciplinare di produzione; essi possono riportare sull'etichetta, oltre all'indicazione del colore, anche l'indicazione del o dei vitigni utilizzati e l'annata di raccolta delle uve. Da questo livello di vino, diventa obbligatorio un disciplinare di produzione, redatto e approvato secondo le norme della UE (essendo il primo livello della classificazione dei vini a indicazione di origine)\nLa menzione IGT pu\u00f2 essere sostituita dalla menzione \"Vin de pays\" per i vini prodotti in Valle d'Aosta, e dalla menzione \"Landwein\" per i vini prodotti nella provincia autonoma di Bolzano.\n\u00c8 opportuno precisare inoltre che nelle tre categorie sopra descritte si possono trovare anche vini di elevatissima qualit\u00e0; la loro collocazione tra i vini \"generici\" o tra gli IGT \u00e8 dovuta sia a scelte commerciali, sia all'impossibilit\u00e0, per la loro composizione (vitigni utilizzati), di rientrare nei disciplinari dei vini di qualit\u00e0 delle zone di produzione. Oppure, perch\u00e9 un produttore rifiuta per principio la logica dei disciplinari restrittivi o la politica delle denominazioni. In questo modo, etichettando il proprio prodotto come vino \"generico\" o vino igp pu\u00f2 sperimentare con maggior libert\u00e0.\nVino a Denominazione di Origine Controllata (DOC).\nPer denominazione di origine dei vini si intende il nome geografico di una zona viticola particolarmente vocata; esso viene utilizzato per designare un prodotto di qualit\u00e0 e rinomato, le cui caratteristiche sono connesse all'ambiente naturale e ai fattori umani.\nLa categoria dei vini DOC comprende i vini prodotti in determinate zone geografiche nel rispetto di uno specifico disciplinare di produzione. Questa categoria italiana appartiene a quella DOP europea.\nTali vini, prima di essere messi in commercio, devono essere sottoposti in fase di produzione ad una preliminare analisi chimico-fisica e ad un esame organolettico che certifichi il rispetto dei requisiti previsti dal disciplinare; il mancato rispetto dei requisiti ne impedisce la messa in commercio con la dicitura DOC.\nLa denominazione di origine controllata fu istituita con il decreto legge del 12 luglio 1963, n. 930.\nVino a Denominazione di Origine Controllata e Garantita (DOCG).\nLa categoria dei vini DOCG comprende i vini prodotti in determinate zone geografiche nel rispetto di uno specifico disciplinare di produzione. Questa categoria italiana appartiene a quella DOP.\nLe DOCG sono riservate ai vini gi\u00e0 riconosciuti DOC da almeno dieci anni che siano ritenuti di particolare pregio, in relazione alle caratteristiche qualitative intrinseche, rispetto alla media di quelle degli analoghi vini cos\u00ec classificati, per effetto dell'incidenza di tradizionali fattori naturali, umani e storici e che abbiano acquisito rinomanza e valorizzazione commerciale a livello nazionale e internazionale.\nTali vini, prima di essere messi in commercio, devono essere sottoposti in fase di produzione ad una preliminare analisi chimico-fisica e ad un esame organolettico che certifichi il rispetto dei requisiti previsti dal disciplinare; l'esame organolettico inoltre deve essere ripetuto, partita per partita, anche nella fase dell'imbottigliamento, per i vini DOCG \u00e8 infine prevista anche un'analisi sensoriale (assaggio) eseguita da un'apposita Commissione; il mancato rispetto dei requisiti ne impedisce la messa in commercio con la dicitura DOCG.\nLe DOCG e le DOC sono le menzioni specifiche tradizionali utilizzate dall'Italia per designare gli ex VQPRD (vini di qualit\u00e0 prodotti in regioni determinate) ora DOP.\nVino a Denominazione di Origine Protetta (DOP).\nNell'ambito dei vini DOP, alcune denominazioni prevedono anche le tipologie \"Classico\", \"Riserva\" o \"Superiore\".\nEtichetta.\nL'etichetta costituisce una sorta di \"Carta d'identit\u00e0\" del vino, in quanto contiene tutti gli elementi necessari per identificare il prodotto a cui si riferisce.\nLe informazioni che devono essere riportate sull'etichetta sono stabilite sia dalle norme in vigore che dai rispettivi disciplinari di produzione; devono essere riportate le informazioni relative alle analisi chimiche del prodotto, grado alcoolico con tolleranza 0,5% in volume, calcolato a 15\u00a0\u00b0C, in quanto il volume dell'alcool e dell'acqua variano in modo differenziale al variare della temperatura, indicazione dei solfiti contenuti, capacit\u00e0 del contenitore, comune di produzione, ragione sociale e sede dell'imbottigliatore, nome dell'azienda, lotto. Le indicazioni obbligatorie e facoltative da riportare in etichetta cambiano a seconda della categoria merceologica/legale di vino e sono numerose.\nQuando, obbligatoriamente o facoltativamente, si riporta l'annata, la legge impone che il tetto minimo di vino dell'annata indicata sia dell'85%.\nA partire dalla vendemmia 2005 \u00e8 diventato obbligatorio anche in Italia indicare la presenza di solfiti.\nIl vino \"generico\" deve obbligatoriamente presentare in etichetta la parola \"vino\" e, quando \u00e8 applicabile, anche la tipologia specifica (\"vino liquoroso\u201d, \"vino passito\", \"vino da vendemmia tardiva\", \u201cvino spumante\u201d, \"vino spumante aromatico\", \"vino spumante gassificato\", \u201cvino frizzante\u201d, \"vino frizzante gassificato\"). Da notare che il colore non \u00e8 una qualifica obbligatoria per legge (sebbene quasi sempre presente sulle etichette del vino imbottigliato destinato alla vendita al dettaglio).\nIl vino varietale deve riportare l'indicazione del vitigno principale (se almeno l'85% dell'uvaggio o del taglio \u00e8 composto da questa variet\u00e0) e di eventuali altri in ordine decrescente di %.\nUn vino IGP o DOP non deve riportare la parola \"vino\" visto che \u00e8 sufficiente l'indicazione geografica o la denominazione di origine (che \u00e8, a tutti gli effetti, un marchio di qualit\u00e0 europeo) a far capire che si tratta di un vino (non si trova scritto vino Barolo ma solo \"Barolo\"). Anzi, aggiungere la parola \"vino\" o \"spumante\" \u00e8 snaturare la peculiarit\u00e0 delle denominazioni.\nPer un vino spumante, sia \"generico\" che IGP/DOP, \u00e8 obbligatorio la qualifica del tenore zuccherino (pas dos\u00e9, extrabrut, brut, extradry, dry, demisec, dolce). Per quelli non spumanti, la terminologia \u00e8 secco, abboccato, semidolce (ex amabile), dolce.\nInoltre, la normativa specifica le dizioni per i diversi attori della filiera (imbottigliatore, produttore, venditore, importatore). L'indicazione dello Stato Membro da cui proviene il vino \u00e8 sempre obbligatoria. Per i vini IGP/DOP, la dizione \"integralmente prodotto\u201d significa che l'azienda vitivinicola ha prodotto e imbottigliato solo essa stessa (quindi non ha fatto vinificare/elaborare/affinare e/o imbottigliare presso terzi) il vino utilizzando solo uve di propriet\u00e0 (quindi non acquistate da terzi).\nProdotti vitivinicoli aromatizzati.\nI prodotti vitivinicoli aromatizzati sono bevande alcoliche a base di vino o di altri prodotti vitivinicoli (ad esempio il mosto). Attualmente, nei paesi UE sono disciplinati dal regolamento (UE) n. 251/2014. In sostanza sono:\nI vini aromatizzati non vanno confusi con i vini aromatici che sono quelli ottenuti dai vitigni aromatici, come ad esempio moscati e malvasie. Oltre ai vini aromatici esistono anche quelli semiaromatici, ottenuti da vitigni come la glera, il sauvignon e altri.\nEffetti del vino sulla salute.\nSebbene il consumo eccessivo di alcool abbia effetti anche molto negativi sulla salute (l'etanolo non solo \u00e8 un componente psicotropo ma \u00e8 pure una sostanza classificata dall'OMS \"cancerogena del gruppo 1\"), studi epidemiologici hanno ampiamente dimostrato che un consumo moderato \u00e8 associato ad una diminuzione dei problemi cardiovascolari come l'insufficienza cardiaca. Tale tesi \u00e8 suffragata da ulteriori studi sul paradosso francese. Questo paradosso illustra l'incidenza relativamente bassa della coronaropatia in Francia nonostante il consumo relativamente alto di grassi saturi nella dieta tradizionale francese. Alcuni epidemiologi ritengono che questa differenza sia dovuta all'alto consumo di vino da parte dei francesi, ma questa teoria non ha al momento solide basi scientifiche. Poich\u00e9 il bevitore moderato medio tende a fare spesso esercizio fisico, ad essere attento alla propria salute, e ad avere un retroterra culturale e socioeconomico solido, l'associazione tra consumo moderato di vino e salute migliore potrebbe essere legata a fattori collaterali o rappresentare una correlazione piuttosto che un rapporto di causa-effetto.\nStudi sulla popolazione hanno rilevato un'associazione tra consumo di vino e rischio di problemi cardiaci, rappresentata da una J-Curve: i bevitori pesanti presentano un rischio elevato, mentre i moderati (fino a 20 grammi di alcool al giorno, corrispondenti a circa 120 ml di vino a 13\u00b0) presentano un rischio minore di quello degli astemi. Altri studi hanno associato il consumo moderato di altri alcolici pu\u00f2 risultare cardioprotettivo, ma in misura minore rispetto al vino. In pi\u00f9, \u00e8 stato rilevato che il consumo di vino rosso presenta pi\u00f9 benefici rispetto al vino bianco, anche se altre ricerche non hanno trovato differenze. Il vino rosso contiene pi\u00f9 polifenoli del bianco, e tali composti sono ritenuti essere particolarmente protettivi contro i problemi cardiovascolari..\nIn alcune ricerche su animali, \u00e8 stato dimostrato che il resveratrolo, composto chimico presente nel vino rosso, ha propriet\u00e0 protettive per il sistema circolatorio e verso gli agenti esterni. Dosi basse di questa sostanza in topi di mezza et\u00e0 hanno avuto effetti sui fattori genetici legati all'invecchiamento, e possono conferire una protezione speciale al cuore. In particolare, il resveratrolo a basso dosaggio imita gli effetti di una dieta ipocalorica, col 20-30% di calorie in meno rispetto ad una dieta normale.\nIl resveratrolo si trova in natura nelle bucce degli acini d'uva come reazione alle infezioni fungine e all'esposizione ai lieviti durante il processo di fermentazione alcolica. Poich\u00e9 il vino bianco ha un contatto minimo con le bucce durante la fermentazione, generalmente esso presenta bassi livelli di resveratrolo.. Tra i composti chimici benefici presenti nel vino vi sono anche altri polifenoli, antiossidanti e flavonoidi. Per beneficiare appieno degli effetti del resveratrolo, si consiglia di sorseggiare lentamente il vino: a causa dell'inattivazione che subisce nelle viscere e nel fegato, la maggior parte del resveratrolo consumato non raggiunge il circolo sanguigno. Tuttavia, bevendo lentamente, le mucose della bocca consentono un assorbimento massiccio della sostanza.\nI vini rossi provenienti dal sud della Francia e dalla Sardegna presentano livelli alti di tannini condensati (proantocianidine), composti presenti nei semi ritenuti responsabili dei benefici del vino rosso sul cuore. Questi vini rossi contengono una quantit\u00e0 di tannini condensati da due a quattro volte superiore rispetto agli altri vini oggetto di studio. Le proantocianidine impediscono la sintesi di peptidi chiamati endoteline, che ostruiscono i vasi sanguigni.\nUno studio del 2007 dimostra che vini bianchi e rossi sono efficaci agenti antibatterici contro alcuni ceppi di Streptococcus. In pi\u00f9, un articolo nel numero di ottobre 2008 de \"Cancer Epidemiology, Biomarkers and Prevention\" sottolinea che il consumo moderato di vino rosso pu\u00f2 diminuire il rischio di cancro al polmone negli uomini. Tuttavia, se studi epidemiologici e di laboratorio evidenziano da un lato un effetto cardioprotettivo, dall'altro non esistono studi controllati sull'effetto delle bevande alcoliche sul rischio di sviluppare problemi cardiaci o ictus. Un eccessivo consumo di alcool pu\u00f2 causare cirrosi epatica e alcolismo; l'American Heart Association invita a consultare il proprio medico su rischi e benefici derivanti da un consumo moderato di alcool.\nAllo studio vi sono anche gli effetti del vino sul cervello: \u00e8 stato osservato che il vino prodotto dall'uva Cabernet-sauvignon riduce il rischio di contrarre la malattia di Alzheimer. Un altro studio ha rilevato che, tra gli alcolisti, il vino danneggia maggiormente l'ippocampo rispetto ad altre bevande alcoliche..\nI solfiti, in particolare in persone sofferenti di asma, possono causare reazioni avverse. Essi sono presenti in tutti i vini e si formano naturalmente nel processo di fermentazione. Molti produttori di vino aggiungono biossido di zolfo per aiutarne la conservazione. Questo composto viene anche aggiunto in cibi come le albicocche secche e il succo d'arancia. La quantit\u00e0 di solfiti aggiunti varia: alcuni vini sono stati commercializzati con basso contenuto di solfiti.\nUno studio condotto su donne nel Regno Unito, chiamato \"The Million Women Study\", ha rilevato che un consumo moderato di alcol pu\u00f2 aumentare il rischio di alcuni tipi di cancro, inclusi quelli alla mammella, alla faringe e al fegato.\nL'autrice principale dello studio, Valerie Beral, ha affermato che esiste una scarsa evidenza sul fatto che gli effetti positivi del vino possano prevalere sul rischio di cancro. Il professor Roger Corder, autore de \"The Red Wine Diet\", ribatte che due piccoli bicchieri di vino ricco di proantocianidine possono dare benefici, anche se i vini reperibili nella grande distribuzione sono altamente alcolici e hanno una bassa concentrazione di sostanze benefiche."}
{"id": "4531", "revid": "661526", "url": "https://it.wikipedia.org/wiki?curid=4531", "title": "Wikipedia", "text": "Wikipedia (pronuncia: vedi sotto) \u00e8 un'enciclopedia online a contenuto libero, collaborativa, multilingue e gratuita, nata nel 2001, sostenuta e ospitata dalla Wikimedia Foundation, un'organizzazione non a scopo di lucro statunitense.\nLanciata da Jimmy Wales e Larry Sanger il 15 gennaio 2001, inizialmente nell'edizione in lingua inglese, nei mesi successivi ha aggiunto edizioni in numerose altre lingue. Sanger ne sugger\u00ec il nome, una parola macedonia nata dall'unione della radice \"wiki\" al suffisso \"pedia\" (da \"enciclopedia\").\nEtimologicamente, Wikipedia significa \"cultura veloce\", dal termine hawaiano \"wiki\" (veloce), con l'aggiunta del suffisso \"-pedia\" (dal greco antico \"\u03c0\u03b1\u03b9\u03b4\u03b5\u03af\u03b1\", \"paideia\", formazione). Con pi\u00f9 di 55 milioni di voci in oltre 300 lingue, \u00e8 l'enciclopedia pi\u00f9 grande mai scritta, \u00e8 tra i dieci siti web pi\u00f9 visitati al mondo e costituisce la maggiore e pi\u00f9 consultata opera di riferimento generalista su Internet. Per Wikipedia \u00e8 anche stato scritto un libro: Wikipedia \u2013 The Missing Manual, che spiega come contribuire nel modo migliore al sito dando alcuni consigli.\nStoria.\nWikipedia prese il via come progetto complementare di Nupedia, un progetto per la creazione di un'enciclopedia libera \"online\" le cui voci erano scritte da esperti volontari attraverso un processo formale di revisione. Nupedia venne fondata il 9 marzo 2000 dalla societ\u00e0 Bomis, proprietaria dell'omonimo portale di ricerca. Le figure principali erano Jimmy Wales, allora CEO della Bomis, e Larry Sanger, redattore capo di Nupedia e successivamente di Wikipedia.\nPer il concetto di wiki, Wales e Sanger dichiararono di essersi ispirati ai siti \"WikiWikiWeb\" o \"Portland Pattern Repository\" di Ward Cunningham.\nWikipedia, che esisteva gi\u00e0 come servizio di Nupedia.com dal 10 gennaio 2001, fu formalmente lanciata il 15 gennaio successivo sul sito Wikipedia.com, in lingua inglese. Verso maggio giunsero i primi utenti registrati e, nel corso dell'anno, si svilupparono le edizioni in , , , , , , e, a fine anno, .\nAlla fine del suo primo anno di esistenza, l'enciclopedia arriv\u00f2 a contare quasi voci, su 18 edizioni in lingue differenti. Raggiunse 26 edizioni in lingua alla fine del 2002, 46 alla fine del 2003 e 161 alla fine del 2004. Nupedia e Wikipedia coesistettero finch\u00e9 i server della prima furono chiusi definitivamente nel 2003 e i suoi testi incorporati in Wikipedia (Nupedia aveva sofferto un tasso di crescita estremamente lento, a causa dei complicati processi di revisione, riuscendo a pubblicare solo 24 voci); Sanger usc\u00ec di scena e un gruppo di utenti attu\u00f2 una biforcazione della Wikipedia in spagnolo per costituire l\"Enciclopedia Libre\".\nDa Wikipedia e Nupedia, nacque nel 2003 la Wikimedia Foundation, l'organizzazione non profit che sostiene Wikipedia e i progetti fratelli (il primo dei quali fu \"In Memoriam: September 11 Wiki\") che nel tempo si sono aggiunti, ognuno dei quali \u00e8 specializzato in un determinato ambito del sapere. La Wikimedia Foundation ha infatti successivamente dato vita a progetti complementari tra i quali: Wikizionario, Wikibooks, Wikisource, Wikispecies, Wikiquote, Wikinotizie, Wikiversit\u00e0 e Wikivoyage. Wales cedette tutti i diritti alla fondazione da lui promossa, che tuttora gestisce i marchi e l'infrastruttura informatica, garantendo che la gestione dei contenuti rimanesse affidata alla comunit\u00e0 degli utenti.\nSe nei primi due anni cresceva alla velocit\u00e0 di poche centinaia o meno di nuove voci al giorno, l'edizione in inglese di Wikipedia raggiunse il traguardo delle voci nel gennaio 2003, mentre nel 2004 sub\u00ec un'esplosione, raddoppiando le dimensioni in un anno (con un aumento da a voci al giorno). Wikipedia ha raggiunto la sua milionesima voce, tra le 105 edizioni in lingua all'epoca presenti, il 20 settembre 2004.\nA partire dal 2004 \u00e8 iniziata a costituirsi una rete di associazioni nazionali collegate alla Wikimedia Foundation (chiamati \"capitoli ufficiali\"), tra le quali Wikimedia Italia, fondata nel 2005. Nel settembre dello stesso anno l'edizione in italiano ha superato le voci.\nDa quando Wikipedia ha raggiunto un considerevole numero di voci e di utilizzatori, \u00e8 diventata un tipico fenomeno del Web 2.0, grazie anche alla sua particolarit\u00e0 di essere rapidamente modificabile e aggiornabile da chiunque. Nel settembre 2007, l'edizione in inglese ha tagliato lo storico traguardo di 2 milioni di voci, divenendo la pi\u00f9 vasta enciclopedia mai scritta, superando l'enciclopedia Yongle (1407), che ha detenuto tale primato per 600 anni esatti; nel \"Guinness dei primati\" del 2008 Wikipedia \u00e8 riportata come la pi\u00f9 grande enciclopedia al mondo. Il 27 marzo 2008, con oltre 250 edizioni locali, ha raggiunto i 10 milioni di voci, che erano raddoppiate il 18 novembre 2011 e triplicate nel giro dei tre anni successivi, superando nel 2015 i 35 milioni di voci.\nA settembre 2015 le edizioni di Wikipedia con pi\u00f9 di voci erano divenute 53, scritte in altrettante lingue, di cui 12 superavano il milione.\nWikipedia viene citata anche in testi di brani musicali, tra i quali \"Vip in Trip\" di Fabri Fibra.\nDescrizione.\nL'obiettivo di Wikipedia \u00e8 creare un'enciclopedia libera, ovvero liberamente accessibile, a contenuto libero, aperto, e \"universale\" in termini di ampiezza di argomenti trattati. Wikipedia \u00e8 stata descritta da Jimmy Wales, uno dei suoi fondatori, come \nWikipedia, nelle intenzioni di Wales, doveva raggiungere nel lungo termine una qualit\u00e0 pari o migliore dell'Enciclopedia Britannica ed essere pubblicata anche su carta. Il progetto, ambizioso, ma realistico, si colloca dunque nell'ambito della condivisione della conoscenza e della cultura partecipativa sfruttando la cosiddetta intelligenza collettiva sulla base delle regole d'uso e di contribuzione espresse dall'enciclopedia stessa.\nIn quanto enciclopedia a carattere universale (o \"generalista\"), Wikipedia tratta voci di molti argomenti diversi. Le voci sono organizzate in categorie tematiche; i temi generali sono generalmente illustrati da \"portali\" e coordinati tramite \"progetti\". \nL'enciclopedia \u00e8 completamente gratuita e priva di pubblicit\u00e0, in linea con i suoi principi base: il suo sostentamento \u00e8 dovuto unicamente alle libere donazioni degli utenti, grazie a una raccolta fondi avviata ogni anno dalla Wikimedia Foundation. Il logo ufficiale di Wikipedia \u00e8 una sfera quasi completa costruita con pezzi di puzzle che riportano caratteri di vari alfabeti, a simboleggiare il mondo e una conoscenza globale in costruzione, a disposizione di tutti.\nSu Internet esistono o sono esistiti molti altri progetti enciclopedici. In generale dispongono di una linea editoriale stabilita e fanno uso delle tradizionali politiche sulla propriet\u00e0 intellettuale dei contenuti, come per esempio l'Enciclopedia Stanford di Filosofia, compilata da esperti. Siti web pi\u00f9 informali, come H2g2 o Everything2, servono come guide generali le cui voci sono scritte e controllate da persone comuni. Progetti come Wikipedia, Susning.nu e la \"Enciclopedia Libre\" sono invece \"wiki\" le cui voci sono sviluppate da numerosi autori e in cui non esiste alcun processo formale di revisione. Wikipedia \u00e8 il primo e pi\u00f9 grande di questi \"wiki\" enciclopedici per numero di voci. A differenza delle enciclopedie che l'hanno preceduta, il contenuto di Wikipedia \u00e8 distribuito con una licenza libera.\nWikipedia \u00e8 pubblicata in 309 lingue differenti (di cui circa 299 attive) e contiene voci sia sugli argomenti propri di una tradizionale enciclopedia sia su quelli di almanacchi, dizionari geografici e specialistici. Il suo scopo \u00e8 quello di raccogliere dati, informazioni e descrizioni, creando e distribuendo al pubblico un'enciclopedia libera, gratuita e sempre pi\u00f9 ricca di contenuti. Le varie edizioni in lingua sono sviluppate indipendentemente l'una dall'altra, ovvero non sono vincolate ai contenuti presenti nelle altre, ma sono tenute unicamente al rispetto delle linee guida generali del progetto come il \"punto di vista neutrale\".\nI testi delle voci e i contenuti multimediali tuttavia sono spesso condivisi tra le varie edizioni: i primi grazie alle traduzioni, i secondi attraverso il progetto condiviso chiamato Wikimedia Commons. Le voci tradotte rappresentano una percentuale relativamente piccola di quelle presenti in ciascuna edizione. Le edizioni in lingua tedesca, quella in lingua italiana e una selezione di voci tratte dalla versione in lingua inglese sono state distribuite anche su compact disc e DVD, mentre di molte edizioni sono stati creati dei \"mirror\" online o dei progetti derivati.\nAd agosto 2015 Wikipedia conteneva in totale pi\u00f9 di 35 milioni di voci - in totale oltre 135 milioni di pagine, modificate oltre 2 miliardi di volte - e contava oltre 55 milioni di utenti registrati. Wikipedia \u00e8 uno dei dieci siti pi\u00f9 visitati al mondo, oscillando nel 2015 tra il sesto e il settimo posto nella classifica mondiale: riceve infatti oltre 374 milioni di visitatori unici al mese (a settembre 2015). Le voci di Wikipedia sono spesso citate dai mass media tradizionali e da istituti accademici.\nCaratteristiche.\nLa caratteristica primaria di Wikipedia \u00e8 il fatto che d\u00e0 la possibilit\u00e0 a chiunque di collaborare, utilizzando un sistema di modifica e pubblicazione aperto che si appoggia su una piattaforma Wiki (MediaWiki). In altri termini essa \u00e8 curata da volontari ovvero le pagine possono essere modificate da chiunque e non c'\u00e8 un comitato di redazione n\u00e9 alcun controllo preventivo sul contenuto inviato. In particolare essa si basa sul diritto di citazione come testimonianza di attendibilit\u00e0 dei contenuti presenti che citino dunque la fonte di origine, classificandosi dunque come fonte terziaria. La registrazione non \u00e8 obbligatoria, ma consigliata. A causa della sua natura aperta, vandalismi e imprecisioni sono problemi riscontrabili in Wikipedia. Il miglioramento dell'enciclopedia \u00e8 dovuto unicamente al continuo apporto di contributi sia in termini di nuovi contenuti che di revisioni degli stessi, della forma e della formattazione secondo le linee guida da parte di tutti gli utenti volontari.\nCaratteristica delle voci di Wikipedia \u00e8 inoltre l'avere frequenti collegamenti ipertestuali ad altre voci dell'enciclopedia che permettono una facile navigazione nel Portale e un pi\u00f9 facile approfondimento di altre voci con uno stile dunque che ricorda il Web 1.0 (o web statico) mentre di fatto la piattaforma Mediawiki appartiene al Web 2.0 (o web dinamico). Tutte le voci sono comunemente rintracciabili tramite ricerca web con Google, che solitamente indicizza tra le prime posizioni, ma l'enciclopedia pu\u00f2 essere vista come un vero e proprio portale web il cui accesso \u00e8 dalla \"Pagina Principale\" che fornisce in primo piano una voce del giorno, una voce di qualit\u00e0, ricorrenze del giorno, un motore di ricerca interno ecc. Le foto delle varie voci provengono dal progetto Wikimedia Commons su cui vengono caricate e poi richiamate nelle voci di Wikipedia. \nPer garantire tale progresso, Wikipedia si fonda su , sulle seguenti , volte ad identificare quali tipi di informazioni siano adatte a esservi inserite e su un codice di comportamento detto . Ad esse si fa spesso riferimento nelle dispute per decidere se un particolare contenuto debba essere aggiunto, rivisto, trasferito ad un progetto affine oppure rimosso. Uno dei principi alla base di Wikipedia \u00e8 il \"punto di vista neutrale\", secondo il quale ad esempio le opinioni presentate da personaggi importanti o da opere letterarie vengono riassunte senza tentare di determinarne una verit\u00e0 oggettiva. Le edizioni di Wikipedia contengono spesso anche uno \"sportello informazioni\" in cui la comunit\u00e0 risponde alle domande tecniche degli utenti.\nContenuto libero e aperto.\nOriginariamente pubblicata sotto la licenza libera GFDL, dal 15 giugno 2009 \u00e8 migrata alla licenza Creative Commons BY-SA 3.0, pi\u00f9 compatibile con gli scopi e gli usi di Wikipedia e in generale dei progetti Wikimedia (le licenze Creative Commons non esistevano nel 2001 alla nascita del progetto). Il cambiamento di licenza \u00e8 stato sottoposto a votazione della comunit\u00e0.\nLa licenza sotto la quale le voci di Wikipedia sono rese disponibili \u00e8 una delle molte licenze di \"copyright\" di tipo permissivo (ma dal \"copyleft\" di tipo \"forte\"), in quanto permette la redistribuzione, la creazione di opere derivate e l'uso commerciale del contenuto a condizione che si mantenga l'attribuzione agli autori e che il contenuto rimanga disponibile sotto la stessa licenza. Quando un utente contribuisce al progetto con materiale originale, i diritti d'autore rimangono in suo possesso ma egli acconsente a concedere la propria opera sotto la licenza libera. Il materiale di Wikipedia pu\u00f2 quindi essere distribuito a, o incorporato da, fonti che a loro volta usino questa licenza. Del contenuto di Wikipedia sono stati creati numerosi \"mirror\" o progetti derivati a partire da copie dei \"database\".\nSebbene tutti i testi siano disponibili sotto la stessa licenza, una percentuale significativa di immagini e suoni in Wikipedia non sono liberi: elementi come loghi aziendali, saggi, testi di canzoni o foto giornalistiche protette da copyright sono usate con una rivendicazione di \"fair use\" (tuttavia, in alcuni Paesi il concetto di \"fair use\" non \u00e8 presente nel corpo legislativo, e quindi opere che contenessero questi elementi potrebbero essere inammissibili). Wikipedia ha ricevuto anche del materiale a condizione che non si possano produrre lavori derivati o che possa essere usato solo all'interno di Wikipedia. Alcune edizioni comunque accettano solo contenuti multimediali liberi da copyright.\nSoftware e hardware.\nWikipedia condivide le risorse software e hardware con gli altri progetti della Wikimedia Foundation, in particolare il motore che interpreta il markup delle pagine (MediaWiki) e i server su cui sono salvati i database che contengono le pagine dell'enciclopedia.\nEdizioni linguistiche.\nA ottobre 2021 sono presenti 325 diverse edizioni linguistiche di Wikipedia, di cui 314 attive. \nWikipedia in italiano e le lingue minori.\nLa versione in lingua italiana di Wikipedia \u00e8 soprannominata \"it.wiki\" ed \u00e8 nata a maggio del 2001, sotto il nome a dominio di terzo livello \"it.wikipedia.org\".\nNel 2003 nascono le Wikipedia in latino e in occitano. Ad aprile 2004 nasce la Wikipedia in sardo, poi a ottobre la Wikipedia in siciliano, a gennaio 2005 la Wikipedia in friulano e a seguire, nel corso del 2005, le versioni linguistiche in corso, napoletano, romancio, veneto e lombardo. Nel 2006 sono nate poi le edizioni in ligure, piemontese, francoprovenzale e tarantino. Nel 2007 \u00e8 nata quella in emiliano e romagnolo.\nLa creazione della Wikipedia in lingua ladina \u00e8 stata in fase di test fino al 2020, quando \u00e8 stata resa operativa.\nPronuncia di Wikipedia.\nIn italiano.\nIl nome Wikipedia \u00e8 composto dal prefisso \"wiki-\" (dall'hawaiano \"wiki\", veloce), e dal suffisso \"-pedia\" (dal greco antico \"paideia\", formazione). Il progetto non prevede una pronuncia ufficiale del suo nome proprio, ma lascia libert\u00e0 di pronunciarlo secondo le proprie preferenze.\nLa pronuncia \"vichiped\u00eca\" sarebbe preferibile in quanto linguisticamente pi\u00f9 integrata, considerando la pronuncia consolidata in lingua italiana del suffisso \"-ped\u00eca\" (\"-ped\u00eca\" , come in \"enciclopedia\") e la pronuncia consolidata della lettera \"w\" di \"wiki\" (\"v\u00ecchi\" , come in \"wafer\" o \"wc\"). Anche l'Accademia della Crusca si \u00e8 espressa analogamente in pi\u00f9 occasioni. \nLe pronunce anglicizzanti (o inglesi italianizzate), meno integrate nel sistema linguistico dell'italiano, sono tuttavia diffuse. Il \"Dizionario di pronuncia italiana\" di Luciano Canepari, uniformandosi alla pronuncia inglese, riporta (\"uichip\u00e8dia\") come forma primaria, (\"uichip\u00ecdia\") come accettabile e (\"uichiped\u00eca\") come pronuncia intenzionale \u00abper fare sfoggio\u00bb.\nIn inglese.\nIn inglese si dice comunemente o , ma non esiste una pronuncia ufficiale.\nRedazione.\nWikipedia non \u00e8 regolata da alcun comitato di redazione centrale: le sue voci sono scritte spontaneamente da centinaia di migliaia di volontari non remunerati n\u00e9 iscritti ad associazioni, che si organizzano autonomamente stabilendo da soli le regole interne e lo svolgimento degli argomenti nelle voci. Wikipedia, infatti, \u00e8 costruita sulla convinzione che la collaborazione tra gli utenti possa nel tempo migliorare le voci, pi\u00f9 o meno nello stesso spirito con cui viene sviluppato il software libero. Nel caso del software, se \u00e8 libero, chiunque pu\u00f2 prelevarne i sorgenti, modificarli e ridistribuirli, eppure solitamente i programmatori si limitano a proporre alcune modifiche agli autori, i quali le adottano oppure no a loro insindacabile giudizio.\nLe voci sono sempre aperte alle modifiche (tranne quando vengono protette a tempo determinato a causa di vandalismi o ) e non si dichiara mai conclusa la stesura di una voce. Accade che alcuni utenti provino a inserire informazioni malevole o goliardiche, ma enciclopedicamente irrilevanti, che vengono generalmente rimosse prontamente da altri utenti. Questo tipo di modifiche \u00e8 in gergo chiamato vandalismo.\nWikipedia mantiene un approccio ottimistico sulla bont\u00e0 delle modifiche proposte: tutti coloro che visitano il sito di Wikipedia hanno la possibilit\u00e0 di creare o modificare una voce e vedere \"pubblicate all'istante\" le loro modifiche. Gli autori delle voci, che non devono avere necessariamente alcuna competenza o qualifica formale sugli argomenti trattati ma devono basare le proprie pubblicazioni su fonti autorevoli, sono per\u00f2 avvertiti che i loro contributi possono essere cancellati, o a loro volta modificati e redistribuiti da chiunque, nei termini della licenza e delle linee guida interne a Wikipedia. Le voci sono controllate dalla comunit\u00e0, con il supporto di un gruppo di che svolgono alcune azioni tecniche. Le decisioni da prendere sul contenuto e sulle politiche editoriali di Wikipedia sono ottenute di norma per consenso e in alcuni casi per votazione, sebbene per alcuni anni Jimmy Wales si fosse riservato decisioni in alcuni casi nell'edizione in inglese.\nGrazie al software wiki, tutte le modifiche alle voci di Wikipedia sono archiviate in una delle versioni accessibile a chiunque. Wikipedia perci\u00f2 \u00e8 anche la prima tra le grandi enciclopedie che permette a tutti di osservare il processo di sviluppo nel tempo di una voce e di verificare se, come e dove il contenuto \u00e8 stato oggetto di controversie. Persino le cancellazioni e gli altri vandalismi che una pagina subisce sono di norma visibili a tutti. Tutti i punti di vista contestati, espressi in un dato momento e successivamente cancellati, rimangono consultabili e forniscono informazioni complementari sull'argomento di cui \u00e8 oggetto la voce e sul suo grado di controversia, aggiungendovi inoltre la dimensione temporale. \nOltre all'editor classico che utilizza un linguaggio di markup estremamente semplificato (ad es. molto pi\u00f9 semplice dell'HTML) il software MediaWiki mette a disposizione anche un editor visuale, chiamato VisualEditor.\nAutori.\nNel gergo di Wikipedia gli autori - cio\u00e8 quegli utenti che collaborano attivamente all'inserimento dei contenuti - sono chiamati \"wikipediani\" e formano un'ampia e variegata comunit\u00e0 di pratica. L'attivit\u00e0 di wikipediano \u00e8 riconosciuta come \"profilo professionale\" dall'IWA (\"International Webmasters Association\").\nSu Wikipedia non vi sono distinzioni formali tra chi collabora al progetto: le decisioni sono idealmente prese raggiungendo il consenso tra coloro che sono coinvolti. Nel mese di giugno 2015, gli utenti attivi (cio\u00e8 quelli che avevano contribuito a Wikipedia con almeno cinque interventi ciascuno) erano (oltre nell'ambito delle tre edizioni maggiori, ovvero quelle in lingua inglese, tedesca e giapponese). Il gruppo pi\u00f9 attivo, composto da quasi 10\u00a0000 utenti (di cui circa il 50% lavorava nelle tre edizioni maggiori), ha fornito 100 contributi o pi\u00f9 a testa nel corso del mese. Secondo Wikimedia un quarto del traffico di Wikipedia proviene da utenti non registrati, che difficilmente diventeranno collaboratori stabili.\nI lavori di manutenzione sono svolti da un gruppo di volontari che sono chiamati, a seconda del ruolo, sviluppatori, steward, \"check user\", oversight, burocrati e amministratori; nel complesso alcune migliaia di persone. Gli amministratori (\"sysop\") sono i pi\u00f9 numerosi (oltre quattromila al 2015) e sono loro attribuite alcune funzioni tecniche aggiuntive che servono ad impedire, in caso di necessit\u00e0, la modifica di singole voci, di cancellare e ripristinare le voci o di togliere (in modo temporaneo o permanente) ad alcuni utenti la facolt\u00e0 di modificare Wikipedia, seguendo quanto stabilito dalle linee guida della comunit\u00e0. Non essendo gli amministratori dei moderatori, il controllo e l'eliminazione dei vandalismi sono a carico di tutta la comunit\u00e0 degli utenti. Gli atti di vandalismo o le infrazioni pi\u00f9 lievi alle linee guida possono comportare un avvertimento o un blocco temporaneo, mentre i blocchi a lungo termine o permanenti in conseguenza di infrazioni prolungate e gravi sono in genere decisi dalla comunit\u00e0 o, in alcune edizioni, da un comitato arbitrale.\nL'ex redattore capo di Wikipedia Larry Sanger ha affermato che avere la licenza libera GFDL come \"garanzia di libert\u00e0, \u00e8 una forte motivazione a lavorare in un'enciclopedia libera\". In uno studio su Wikipedia come comunit\u00e0, il docente di economia Andrea Ciffolilli sostenne che il basso costo di transazione nella partecipazione ad un software wiki crea un catalizzatore per lo sviluppo collaborativo e che un approccio alla \"costruzione creativa\" incoraggia la partecipazione. Wikipedia \u00e8 stata vista come un esperimento sociale di democrazia. Il suo fondatore ha replicato che non \u00e8 stata pensata come tale, ma piuttosto ne \u00e8 una conseguenza. In una pagina a proposito del fare ricerche con Wikipedia, i suoi autori spiegano che Wikipedia \u00e8 importante come comunit\u00e0 sociale: agli autori di voci pu\u00f2 venir chiesto di difendere o spiegare il loro operato e le discussioni sono immediatamente visibili.\nComunit\u00e0.\nWikipedia possiede una comunit\u00e0 di utenti che sono in proporzione pochi, ma molto attivi. William G. Emigh e Susan C. Herring (2005) affermano che \u00abpochi utenti attivi, quando agiscono in concerto con norme stabilite all'interno di un sistema redazionale aperto, possono raggiungere il controllo totale sul contenuto prodotto nel sistema, cancellando letteralmente diversit\u00e0, controversie e inconsistenze, e omogeneizzando le voci dei collaboratori.\u00bb I redattori di \"Wikinfo\", un progetto derivato da Wikipedia, sostengono analogamente che i contributori nuovi o controversi di Wikipedia sono spesso ingiustamente etichettati \"troll\" o \"utenti problematici\" e viene loro impedito di apportare modifiche. La comunit\u00e0 di Wikipedia \u00e8 stata anche criticata per il fatto di rispondere alle lamentele riguardo alla qualit\u00e0 di una voce consigliando a chi si lamenta di correggere la voce.\nLinee di condotta.\nWikipedia richiede ai propri collaboratori di osservare un \"punto di vista neutrale\" quando scrivono e di non inserire alcuna \"\", dal momento che un'enciclopedia \u00e8 una fonte terziaria. Questa condotta, se rigorosamente applicata, mette al sicuro l'enciclopedia da eventuali minacce legali per reati di diffamazione e al contempo le conferisce obiettivit\u00e0 e affidabilit\u00e0.\nIl punto di vista neutrale, di per s\u00e9 una linea di condotta \"non negoziabile\", rende chiaro che l'obiettivo dell'enciclopedia \u00e8 quello di \"presentare le dispute e descriverle piuttosto che impegnarsi per esse\". Qualora fosse completamente raggiunto, Wikipedia non si troverebbe ad essere scritta sulla base di un singolo punto di vista \"oggettivo\", ma a presentare in modo imparziale tutti gli aspetti di una questione, attribuendoli in modo neutrale ai propri sostenitori. Questa politica impone che ciascun punto di vista debba ricevere una trattazione adeguata al suo seguito. Le opinioni e teorie inedite sono considerate \"ricerche originali\" e non sono pubblicabili in Wikipedia, dato che sono incompatibili con il concetto di enciclopedia (che \u00e8 un'opera compilativa) e non possono essere presentate secondo un punto di vista neutrale e con fonti indipendenti.\nI collaboratori di Wikipedia mantengono in pi\u00f9 una variet\u00e0 di politiche e linee guida minori. Al contrario di altri progetti basati su wiki, come il \"Portland Pattern Repository\" di Ward Cunningham (considerato l'inventore del \"wiki\"), i wikipediani usano le cosiddette \"pagine di discussione\" per discutere le modifiche alle voci, piuttosto che farlo all'interno delle voci stesse. I collaboratori di Wikipedia spesso modificano, spostano e cancellano le voci che sono considerate inadatte a un'enciclopedia, come le \"definizioni da dizionario\" (per cui esistono progetti appositi come il Wikizionario) o testi da fonti originali. Le varie edizioni di Wikipedia, facenti capo a comunit\u00e0 distinte su base linguistica, stabiliscono autonomamente le proprie convenzioni stilistiche.\nDistribuzione.\nIl contenuto di Wikipedia viene distribuito in diverse modalit\u00e0. A parte la distribuzione nella sua forma originale \"online\", attraverso i siti ufficiali o i molti \"mirror\" creati su altri \"server\" web, anche le versioni stampate o pronte alla stampa di Wikipedia hanno ottenuto popolarit\u00e0.\nI cosiddetti \"WikiReader\" (pubblicazioni su carta con selezioni di voci) sono stati lanciati dalla Wikipedia tedesca nel tardo febbraio 2004 con il primo WikiReader sulla Svezia di Thomas Karcher. Hanno fatto seguito altri WikiReader preparati nel formato PDF o con le versioni stampate in preparazione per la vendita. L'esempio tedesco \u00e8 stato ripreso altrove per cui sono nati altri progetti WikiReader ad opera degli utenti cinesi, inglesi, francesi e polacchi. Wikipress ha messo in vendita un libro in brossura dell'edizione 2005-2006 comprensivo di un DVD.\nIn seguito, nel 2009, \u00e8 stata aggiunta a Wikipedia un'estensione con la quale ogni utente pu\u00f2 raccogliere pi\u00f9 voci dell'enciclopedia in \"libri\" che possono essere consultati offline e distribuiti come e-book gratuiti o anche essere stampati in volume grazie ad un servizio online a pagamento.\nSono disponibili anche CD e DVD di Wikipedia. Il progetto tedesco di Wikipedia \u00e8 stato il primo a distribuire una versione su questi supporti nel 2004; attualmente \u00e8 giunto alla seconda edizione.\nA partire dal settembre 2007 anche l'edizione in italiano di Wikipedia \u00e8 stata pubblicata in una versione in DVD, diventando cos\u00ec la seconda ad essere distribuita su tale supporto.\nWikipedia mobile.\nI contenuti di Wikipedia sono consultabili anche tramite dispositivi mobili (cellulari, palmari, smartphone, ecc.). Esiste infatti una versione mobile del sito, che consente di accedere alle voci di Wikipedia presentandole in una veste grafica semplificata, adatta per questo tipo di dispositivi. Il servizio QRpedia consente di generare codici QR contenenti particolari link che permettono di accedere alla versione di Wikipedia mobile di una data voce, puntando \"automaticamente\" alla pagina nella stessa lingua del dispositivo in uso. Sono disponibili inoltre applicazioni dedicate per i vari dispositivi mobili, ad esempio Wikipedia Mobile per iPhone e Wikipedia Mobile per Android.\nReputazione.\nLa reputazione di Wikipedia quale mezzo di consultazione \u00e8 soggetta a discussioni di opposti orientamenti: da una parte elogiata per la sua libera distribuzione, libera compilazione e ampia gamma di argomenti trattati, dall'altra criticata per presunti pregiudizi sistemici (secondo cui vengono privilegiate le voci di interesse dei singoli contributori indipendentemente dalla loro oggettiva importanza), lacune su alcuni argomenti e mancanza di responsabilit\u00e0 e autorit\u00e0 in rapporto alle enciclopedie tradizionali.\nAnche il concetto di \"enciclopedia\" di Wikipedia \u00e8 oggetto di dibattito, a maggior ragione da quando essa ha incrementato la sua importanza. Le critiche pi\u00f9 frequenti riguardano una mancanza di affidabilit\u00e0, conoscenza e autorevolezza. La critica pi\u00f9 forte riguarda l'affidabilit\u00e0 in termini di contenuti; fermo restando la natura \"work in progress\" dell'opera ovvero la continua tendenza al miglioramento nel tempo in termini di completezza e affidabilit\u00e0 dei contenuti, al riguardo uno studio della rivista \"Nature\" del 2008, che ha messo a confronto la versione inglese di Wikipedia con la famosa enciclopedia Britannica, ha evidenziato una differenza minima in termini di errori tra le due (4 errori in media per ciascuna voce di Wikipedia e 3 per la Britannica). Addetti ai lavori del mondo cartaceo (bibliotecari, accademici, redattori ed editori di enciclopedie classiche) considerano invece Wikipedia di scarsa o nulla utilit\u00e0 quale mezzo di consultazione.\nPer contro altri ritengono Wikipedia di qualit\u00e0 sufficiente in almeno alcune aree, in questo sostenuti dal fatto che essa ha vinto un test comparativo proposto da \"c't\", rivista tedesca di informatica. Molti degli elogi le sono attribuiti per il fatto di essere sia a contenuto libero sia aperta alle modifiche di chiunque. I redattori stessi di Wikipedia sono stati piuttosto attivi nel valutare, sia positivamente sia negativamente, l'enciclopedia.\nUna forte critica, nel 2007 viene da Robert Cailliau \u2014 uno degli ideatori del web \u2014 che ha affermato che Wikipedia \u00ab\u2026rappresenta proprio ci\u00f2 che non volevamo che diventasse il web\u00bb; questo perch\u00e9 Wikipedia concentra in un solo \"luogo\" un gran numero di informazioni, invece nelle menti degli ideatori vi era una struttura a rete, in cui la parte tecnica, ma anche le informazioni fossero distribuite equamente sui suoi nodi, in modo che se venisse a mancare uno di questi nodi non si formasse una voragine d'informazione. Di fatto Wikipedia funziona molto efficacemente come un aggregatore di informazioni e notizie provenienti da numerose fonti primarie (cartacee e web) di fronte all'enorme numero di informazioni disperse nel web, cresciute con il web stesso, stimolando allo stesso tempo la condivisione del sapere in rete e il senso di responsabilit\u00e0. Allo stesso tempo i difensori e fruitori ne esaltano la \"portabilit\u00e0\" rispetto alle enciclopedie cartacee ovvero la disponibilit\u00e0 a portata di un \"click\", sebbene molte delle principali enciclopedie classiche abbiano reso disponibili edizioni virtuali.\nPer questo \"Wikipedia\" \u00e8 stata usata dai media, da membri della comunit\u00e0 accademica e da altri come fonte informativa principale o secondaria. Alcuni organi d'informazione hanno citato le voci di Wikipedia come fonte o le hanno segnalate tra le informazioni aggiuntive disponibili sul Web, in alcuni casi in modo reiterato. Secondo gli elenchi tenuti dai contributori di \"Wikipedia\", le sue voci sono state citate con maggiore frequenza nei media di contenuto informativo, e pi\u00f9 raramente anche in studi accademici, libri, conferenze e aule giudiziarie. Ad esempio, il sito del Parlamento del Canada cita la voce inglese di Wikipedia sui matrimoni gay tra le \"letture consigliate\" riguardo al proprio progetto di legge \"C-38\". Alcuni utenti mantengono liste (incomplete) dei casi in cui Wikipedia \u00e8 stata citata come fonte.\nOsservazioni, critiche e apprezzamenti.\nI critici sostengono che l'accesso in scrittura a chiunque renda Wikipedia un prodotto inaffidabile.\nWikipedia non contiene alcun processo formale e sistematico di revisione e, dunque, di controllo dei fatti: gli stessi contributori potrebbero non essere esperti negli argomenti di cui scrivono.\nIl bibliotecario e consulente per Internet Philip Bradley dichiar\u00f2 nel 2004 al britannico \"Guardian\" di non avere intenzione di utilizzare Wikipedia e di non essere \u00aba conoscenza di un solo bibliotecario che lo farebbe. Il problema principale \u00e8 la mancanza di autorevolezza. Per le pubblicazioni stampate, gli editori devono garantire che i loro dati siano attendibili in quanto il loro sostentamento dipende da ci\u00f2. Ma con qualcosa come questo, tutto ci\u00f2 perde di significato\u00bb.\nAnalogamente il direttore responsabile dell\"Enciclopedia Britannica\" Ted Pappas disse al \"Guardian\": \u00abIl presupposto di Wikipedia \u00e8 che il continuo miglioramento porter\u00e0 alla perfezione. Tale presupposto non \u00e8 assolutamente dimostrato\u00bb.\nNel discutere su Wikipedia come fonte accademica Danah Boyd, ricercatrice presso la School of Information Management and Systems (SIMS) dell'Universit\u00e0 della California a Berkeley, scrisse nel 2005 che \u00ab[Wikipedia] non sar\u00e0 mai un'enciclopedia, ma conterr\u00e0 una vasta conoscenza piuttosto valida per diversi scopi\u00bb.\nAlcuni articoli accademici sottoposti a revisione paritaria, come quelli pubblicati sulla rivista scientifica \"Science\", hanno riportato dei riferimenti a voci di Wikipedia.\nL'atteggiamento del mondo scientifico verso Wikimedia come strumento di consultazione non \u00e8 stato solo negativo. Le voci di Wikipedia sono state citate nelle \"enhanced perspectives\" (\"abstract\" delle pi\u00f9 recenti ed entusiasmanti ricerche scientifiche) disponibili \"on line\" sul sito di \"Science\".\nIl primo di tali \"abstract\" ad avere un link a Wikipedia fu \"A White Collar Protein Senses Blue Light\" (Linden, 2002), e da allora altre ne seguirono.\nTali collegamenti, tuttavia, sono proposti al lettore solo come letture supplementari e non come fonti usate dall'autore dell'articolo, e le \"enhanced perspectives\" non sono pensate per servire, esse stesse, da materiale di riferimento.\nIn un articolo del 2004, \"The Faith-Based Encyclopedia\" (\"L'enciclopedia basata sulla fiducia\") l'ex direttore della \"Britannica\" Robert McHenry, critic\u00f2 l'approccio \"wiki\", sostenendo che \u00ab\u2026per quanto vicina \u2014 in qualche momento della sua vita \u2014 al raggiungimento della credibilit\u00e0, una voce di Wikipedia \u00e8 sempre aperta a qualche ficcanaso poco informato o semi acculturato\u2026 L'utente che visita Wikipedia per apprendere qualche argomento, per confermare qualche dato di fatto, \u00e8 piuttosto nella posizione dell'avventore di un bagno pubblico. Potrebbe essere palesemente sporco, cos\u00ec che egli sa di dover fare molta attenzione, o potrebbe sembrare discretamente pulito, cos\u00ec che egli potrebbe farsi cullare dal falso senso di sicurezza. Ci\u00f2 che certamente non pu\u00f2 sapere \u00e8 chi ha usato i servizi prima di lui\u00bb.\nPer rispondere a tale critica sono stati proposti metodi per indicare l'origine del materiale nelle voci di Wikipedia.\nL'idea \u00e8 di fornire una \"provenienza della fonte\" su ciascun intervallo del testo di una voce, e una \"provenienza temporale\" per indicarne l'annata. In questo modo il lettore pu\u00f2 conoscere \u00abchi ha usato i servizi prima di lui\u00bb e quanto tempo la comunit\u00e0 ha impiegato per elaborare e giudicare le informazioni contenute in una voce allo scopo di fornire una calibratura sul \"senso di sicurezza\". Comunque, queste proposte riguardanti la provenienza sono abbastanza controverse.\nUno degli ideatori del progetto, Larry Sanger, critic\u00f2 Wikipedia nel 2004, per la sua supposta filosofia \"anti-elitaria\" di attivo disprezzo per la competenza. Il processo di redazione di Wikipedia presuppone che l'esposizione di una voce a molti utenti conduca, con il tempo di per s\u00e9, all'accuratezza. Facendo riferimento alla Legge di Linus sullo sviluppo open source, Sanger aveva in passato sostenuto che \u00abdati sufficienti occhi, tutti gli errori sono superficiali\u00bb. J\u014dichi It\u014d, personaggio di spicco del mondo tecnologico, ha poi scritto, a proposito dell'autorit\u00e0 in Wikipedia, che \u00absebbene dipenda un po' dall'argomento, l'interrogativo \u00e8 se qualcosa sia con tutta probabilit\u00e0 vera quando provenga da una fonte il cui \"curriculum\" suoni autorevole oppure da una fonte che sia stata esaminata da centinaia di migliaia di persone (con la capacit\u00e0 di commentare) e sia sopravvissuta\u00bb. Al contrario, in un test informale sulla capacit\u00e0 di Wikipedia di individuare informazioni errate, l'autore sottoline\u00f2 che il processo usato in Wikipedia \u00abnon \u00e8 realmente un meccanismo in grado di verificare i fatti tanto quanto lo sarebbe un meccanismo di voto\u00bb e che un materiale che non apparisse \"apertamente falso\" verrebbe accettato come vero.\nWikipedia \u00e8 stata accusata di insufficienza nella conoscenza a causa della sua natura volontaria e di riflettere i pregiudizi sistemici dei suoi collaboratori. Il redattore capo della \"Britannica\", Dale Hoiberg, ha commentato che \u00able persone scrivono di cose alle quali sono interessate, perci\u00f2 molti argomenti non vengono coperti e le notizie di attualit\u00e0 sono trattate con molto dettaglio. Nell'edizione inglese di Wikipedia la voce sull'uragano Frances \u00e8 lunga cinque volte quella sull'arte cinese, e la voce sulla soap opera \"Coronation Street\" \u00e8 lunga il doppio di quella sul primo ministro inglese Tony Blair.\u00bb L'ex redattore capo di Nupedia, Larry Sanger, afferm\u00f2 nel 2004 che \u00abquando si tratta di argomenti relativamente specializzati (al di fuori degli interessi di molti dei collaboratori), la credibilit\u00e0 del progetto \u00e8 molto irregolare\u00bb.\nWikipedia \u00e8 stata elogiata poich\u00e9, come \"wiki\", permette alle voci di essere aggiornate o create in risposta ad avvenimenti di attualit\u00e0. Per esempio, la voce sul maremoto dell'Oceano Indiano nella sua edizione inglese venne citata spesso dalla stampa poco dopo l'episodio. I suoi redattori hanno anche affermato che Wikipedia, come sito web \u00e8 capace di includere voci su un pi\u00f9 ampio numero di argomenti di quanto potrebbe fare un'enciclopedia stampata.\nLa rivista di informatica tedesca \"c't\" nell'ottobre 2004 ha fatto un confronto tra le enciclopedie \"Brockhaus Premium\", \"Microsoft Encarta\" e Wikipedia. Degli esperti hanno valutato 66 voci in varie discipline. Nel punteggio complessivo, Wikipedia ha ottenuto 3,6 punti su 5, la \"Brockhaus Premium\" 3,3 e \"Microsoft Encarta\" 3,1.\nIn un'analisi sulle enciclopedie online, i professori della Indiana University Emigh e Herring, hanno poi sostenuto che \u00abWikipedia apporta miglioramenti alle tradizionali fonti di informazione, specialmente per le aree in cui \u00e8 forte, come tecnologia e avvenimenti d'attualit\u00e0\u00bb.\nAlla fine del 2005 \u00e8 sorta una controversia dopo che il giornalista John Seigenthaler Sr. aveva notato come la sua biografia fosse stata vandalizzata inserendo informazioni false. Ci\u00f2 ha portato alla decisione di restringere \u2013 nell'edizione di Wikipedia in inglese\u00a0\u2013 la possibilit\u00e0 di creare nuove voci ai soli utenti registrati.\nLa rivista scientifica \"Nature\" nel 2005 riportava (anche in risposta al caso Seigenthaler) i risultati di uno studio comparato secondo cui le voci scientifiche in Wikipedia erano comparabili in accuratezza a quelle presenti nell'Enciclopedia Britannica (sull'edizione inglese di Wikipedia furono riscontrati una media di 4 errori per voce contro i 3 della Britannica). La ricerca di \"Nature\" fece notevole scalpore nei media, dai quali \u00e8 stata spesso citata come dimostrazione dell'efficacia dei progetti basati sul crowdsourcing. Secondo un nuovo studio condotto nel 2012 dalla societ\u00e0 Epic e da alcuni ricercatori dell'universit\u00e0 di Oxford, Wikipedia \u00e8 divenuta pi\u00f9 precisa, documentata e aggiornata rispetto alla Britannica.\nTra il 28 dicembre 2005 e il 10 gennaio 2006 l'edizione in lingua italiana di Wikipedia \u00e8 stata sottoposta a un esperimento da parte del settimanale \"L'Espresso\", che ha inserito volutamente quattro errori in altrettante voci dell'enciclopedia (\u00c1lvaro Recoba, Ugo Foscolo, Giovanni Spadolini, Georg Hegel) e una voce del tutto inventata su un inesistente poeta di nome . La voce \u00c1lvaro Recoba \u00e8 stata corretta in poco pi\u00f9 di un'ora. La voce Georg Hegel \u00e8 stata corretta dopo dieci giorni. Le altre due voci contenenti gli inserimenti errati e la voce inventata sono state corrette solo dopo l'uscita del settimanale nelle edicole. Come ulteriore esempio una voce intitolata \"Elia Spallanzani\", del tutto inventata, inserita l'8 gennaio 2005 non \u00e8 stata corretta fino al 19 maggio 2006: nel corso della procedura di cancellazione la voce \u00e8 stata modificata in modo da chiarire che si trattava di una biografia immaginaria.\nNel suo pamphlet sulla specializzazione, frammentazione e disgregazione del sapere, Lucio Russo conclude:\nPremi e riconoscimenti.\nWikipedia ha vinto due premi importanti nel maggio 2004: il primo \u00e8 stato un \"Golden Nica\" per le Comunit\u00e0 Digitali all'interno del \"Prix Ars Electronica\" di Linz in Austria, in cui annualmente sono consegnati premi nel campo dell'arte elettronica ed interattiva, dell'animazione al computer, della cultura digitale e della musica. Questo premio fu accompagnato da un finanziamento di 10.000 euro e da un invito a presenziare al \"PAE Cyberarts Festival\" di quell'anno. .\nA dicembre 2005 la Wikipedia in italiano ha ricevuto due premi nell'ambito del Premio WWW 2005, organizzato da Il Sole 24 Ore:\nNell'edizione 2007 dello stesso premio si aggiudica la categoria \"Portali, siti di informazione &amp; community\".\nNel 2008 a Wikipedia \u00e8 stato conferito il Premio Quadriga.\nNel 2009 il lancio di Wikipedia (avvenuto nel 2001) \u00e8 stato inserito da Webby Awards nei 10 momenti pi\u00f9 importanti per Internet nell'ultimo decennio (2000-2009).\nWikipedia \u00e8 riconosciuta dal Guinness World Records (Guinness dei primati) come la pi\u00f9 grande enciclopedia online e come la pi\u00f9 grande enciclopedia in assoluto."}
{"id": "4533", "revid": "0", "url": "https://it.wikipedia.org/wiki?curid=4533", "title": "W3C", "text": ""}
{"id": "4534", "revid": "1718925", "url": "https://it.wikipedia.org/wiki?curid=4534", "title": "World Wide Web Consortium", "text": "Il World Wide Web Consortium, anche conosciuto come W3C, \u00e8 un'organizzazione non governativa internazionale che ha come scopo quello di favorire lo sviluppo di tutte le potenzialit\u00e0 del World Wide Web e diffondere la cultura dell'accessibilit\u00e0 della Rete. Al fine di riuscire nel proprio intento, la principale attivit\u00e0 svolta dal W3C consiste nello stabilire standard tecnici per il World Wide Web inerenti sia i linguaggi di markup che i protocolli di comunicazione.\nStoria.\nIl World Wide Web Consortium \u00e8 stato fondato nell'ottobre del 1994 presso il MIT (Massachusetts Institute of Technology) dal \"padre\" del Web, Tim Berners-Lee, in collaborazione con il CERN (il laboratorio dal quale Berners-Lee proveniva).\nNell'aprile del 1995 l'INRIA (Istituto Nazionale di Ricerca Informatica ed Automatica) ospit\u00f2 il primo ufficio europeo del W3C: fin da quella data fece parte del consorzio anche lo CSELT, il maggiore centro di ricerca di telecomunicazioni italiano.\nNel 1996 il W3C approd\u00f2 in Asia, grazie alla Keio University di Tokyo.\nNel 2003 l'ERCIM (Consorzio Europeo di Ricerca in Informatica e Matematica) prese il ruolo di host europeo del W3C dall'INRIA (che \u00e8 l'istituzione francese dell'ERCIM).\nDescrizione.\nOrganizzazione interna.\nSi occupa di:\nEssa ha il compito di risolvere controversie legali che potrebbero presentarsi. \u00c8 formata da 9 membri in carica per 2 anni. Le elezioni sono state organizzate in modo da far decadere 4 o 5 membri l'anno.\nIl presidente di questo organismo \u00e8 chiamato Chairman. Egli pu\u00f2 invitare membri del Team a partecipare ad una riunione.\nL'elezione dei membri avviene quando il Chairman manda un avviso all'Advisory Committee.\nTale avviso deve contenere il numero di persone da eleggere, il tempo massimo per farlo e l'indirizzo a cui spedire i risultati.\nTali risultati devono contenere un'informativa sul candidato e non possono essere mandati senza il consenso dello stesso.\nCome lavora.\nPer comodit\u00e0, le attivit\u00e0 del W3C sono state divise in 4 aree di lavoro (in gergo chiamate domini):\nIn pi\u00f9 esiste la Quality Assurrance che formalizza i progressi fatti dai domini in documenti (chiamati Recomendations) che sono la principale fonte d'informazione per chiunque voglia creare nel web, e la Patent Policy che si assicura che questi progressi non violino alcun diritto d'autore o brevetto.\nMembri.\nIl W3C comprende circa 451 membri (al 2021), tra i quali:\nL'importanza dei suoi membri fa del W3C un organismo di grande autorevolezza e molti sono portati a chiamarlo \"il Consorzio\", per antonomasia.\nRaccomandazioni.\nLa definizione di uno standard nell'ambito del W3C passa attraverso gli stadi di:\nIl processo si conclude con la pubblicazione di una Raccomandazione. Una Raccomandazione pu\u00f2 venire migliorata da documenti di \"Errata\" pubblicati separatamente, fino a che il complesso delle modifiche non richiede di produrre una nuova versione della Raccomandazione. Ad es. l'XML \u00e8 ora alla sua terza versione. Talvolta una Raccomandazione viene ritirata per essere riorganizzata attraverso un nuovo procedimento: ci\u00f2 \u00e8 accaduto alla Raccomandazione per l'RDF. Il W3C inoltre pubblica Note informative che non pretendono di essere trattate come standard.\nIl Consorzio non \u00e8 un organismo di standardizzazione, come invece lo sono l'ISO, ITU-T o la Commissione Elettrotecnica Internazionale (IEC): il suo compito \u00e8 invitare i produttori a seguire le proprie raccomandazioni. A differenza degli organismi di standardizzazione, il W3C non ha un programma di certificazione e molti dei suoi standard di fatto non definiscono formalmente i livelli di conformit\u00e0. Di conseguenza molte Raccomandazioni sono implementate solo parzialmente.\nStandard definiti dal W3C.\nNell'ambito del W3C sono stati proposti, discussi, definiti e ufficializzati oltre 50 standard industriali di vasta portata:\nNell'ambito del W3C vengono sviluppati prodotti software open source e pubblicazioni liberamente scaricabili finalizzati alla promozione e al sostegno del WWW. In particolare si segnalano il browser/web-editor Amaya, la piattaforma Java per HTTP 1.1 Jigsaw, la Web API Libwww.\nSono poi resi disponibili vari programmi validatori: per fogli di stile CSS, per HTML (W3C Validator) e i linguaggi collegati, per i sistemi di link, per RDF, per XMLSchema, ...\nIl Consorzio organizza e promuove nell'ambito internazionale convegni e seminari volti a stimolare e discutere criticamente le prospettive del Web e a stimolare l'adozione delle sue Raccomandazioni e Linee guida.\nConsiderando nel loro complesso le specifiche, gli strumenti e le attivit\u00e0 promozionali sviluppati nell'ambito del W3C si deve sottolineare che essi compongono un disegno complessivo di grande portata e lungimiranza, basato su una lucida consapevolezza dell'importanza che il Web riveste per il mondo attuale.\nMolte delle iniziative del Consorzio hanno avuto pieno successo. Di fatto ha determinato vari standard ampiamente adottati, la cui autorevolezza ha dato ordine e organicit\u00e0 alla crescita del Web dagli ultimi anni '90 ad oggi. Occorre dire che alcune Raccomandazioni sono state definite dopo dibattiti molto accesi che hanno visto lo scontro di grandi interessi industriali contrapposti. In questo senso il Consorzio si pu\u00f2 considerare un ambiente che favorisce il raggiungimento di compromessi molto utili per la crescita aperta del Web.\nAltre iniziative invece non hanno ottenuto le adesioni sperate e molti standard avanzati non si sono imposti (ancora?). In particolare, mentre XML viene adottato da numerose nuove iniziative di interscambio di documenti e di interoperabilit\u00e0, la transizione per i documenti pi\u00f9 basilari da HTML ad XHTML, anche se va nella direzione della piena adozione di XML, sembra poco rilevante.\nL'Ufficio Italiano.\nL'Ufficio W3C Italiano (W3C-IT) \u00e8 il punto di contatto nazionale per le attivit\u00e0 W3C in Italia. Esso \u00e8 ospitato dal Consiglio Nazionale delle Ricerche (C.N.R.) e gestito congiuntamente dall'Istituto di Scienza e Tecnologie dell'Informazione \"A. Faedo\" (ISTI) e dall'Istituto di Informatica e Telematica (IIT), entrambi situati a Pisa.\nOreste Signore \u00e8 il Manager dell'Ufficio Italiano, mentre Gioacchino La Vecchia ne \u00e8 l'Administrator.\nCollegamenti esterni.\nStrumenti per webmaster.\nIl W3C mette a disposizione dei webmaster alcuni strumenti di verifica per assicurare l'interoperabilit\u00e0 delle pagine web:"}
{"id": "4535", "revid": "2068842", "url": "https://it.wikipedia.org/wiki?curid=4535", "title": "WYSIWYG", "text": "WYSIWYG \u00e8 l'acronimo che sta per l'inglese What You See Is What You Get (\"quello che vedi \u00e8 quello che \u00e8\" o \"ottieni quanto vedi\"). Il termine \u00e8 proprio del campo dell'informatica ed ha sostanzialmente tre significati.\nDescrizione.\nIl primo significato si riferisce al problema di ottenere sulla carta del testo e/o immagini che abbiano una disposizione grafica equivalente a quella visualizzata sullo schermo del pc. I primi software e le prime stampanti nell'ambito dell'utenza domestica non davano in stampa risultati pienamente soddisfacenti, e questo problema fu superato con l'introduzione di nuovi dispositivi e software. Pionieri furono il sistema di codifica dei caratteri TrueType sviluppato dalla Apple Computer e il programma Adobe Type Manager. Il sistema operativo Microsoft Windows ha supportato sin dalle sue prime versioni questo tipo di stampa\nCon il tempo il significato dell'acronimo si \u00e8 esteso per analogia anche ad alcune problematiche nella creazione di pagine web. Per intenzione dei suoi creatori, il codice HTML descrive le pagine in maniera logica e non d\u00e0 nessuna informazione sulla disposizione grafica degli elementi al dispositivo o al browser che dovr\u00e0 interpretare il codice. Per superare il problema sono stati sviluppati nuovi standard. Uno di questi \u00e8 il foglio di stile (CSS: Cascading Style Sheets, Fogli di stile a cascata), che \u00e8 un codice che tra le sue potenzialit\u00e0 possiede anche quella di poter descrivere, entro ragionevoli limiti, l'aspetto grafico di una pagina web (questo purch\u00e9 il dispositivo o il browser che interpretano il codice della pagina siano compatibili con i fogli di stile).\nL'ultimo significato, infine, si riferisce:\nL'acronimo che si riferisce al concetto opposto \u00e8 What You See Is What You Mean, e si riferisce all'effetto che producono determinati linguaggi, software o standard di non poter controllare l'aspetto finale del documento prodotto. Fuori dal campo dell'informatica, \u00e8 utilizzato in giochi da tavolo con modellini (ad esempio Warhammer) per indicare che le abilit\u00e0 e gli equipaggiamenti dei quali il personaggio o l'unit\u00e0 pu\u00f2 disporre durante il gioco sono quelli effettivamente rappresentati sul modello.\nSvantaggi degli editor WYSIWYG.\n&lt;!-- Codice prodotto da un editor WYSIWYG con elementi inutilmente vuoti--&gt; \n&lt;h2 class=\"heading\"&gt;\n &lt;span class=\"heading-text\"&gt;Wikipedia&lt;/span&gt;\n &lt;span class=\"heading-line\"&gt;&lt;/span&gt;\n&lt;/h2&gt;\n&lt;!-- Codice equivalente pi\u00f9 corretto e pulito--&gt; \n&lt;h2 class=\"heading\"&gt;Wikipedia&lt;/h2&gt;"}
{"id": "4536", "revid": "2153148", "url": "https://it.wikipedia.org/wiki?curid=4536", "title": "WYSIWYM", "text": "WYSIWYM \u00e8 l'acronimo di What You See Is What You Mean (letteralmente: \"quel che vedi \u00e8 ci\u00f2 che intendi\"; sinteticamente, \"vedi quanto intendi\").\nPare che l'acronimo sia stato coniato specificamente per LyX in opposizione all'acronimo WYSIWYG, in quanto l'elaboratore di testi LyX non mostra a schermo l'impaginazione finale, ma rende bene l'idea di come \u00e8 strutturato il documento.\nLa pagina di modifica con wikitesto di Wikipedia \u00e8 un editor WYSIWYM. Una diversa declinazione della filosofia WYSIWYM \u00e8 data dal software di composizione di documenti GNU Texmacs, che la coniuga con quella WYSIWYG.\nVarianti.\nYAFIYGI.\nYAFIYGI \u00e8 l'acronimo di \"You asked for it, you got it\", ovvero \"Hai chiesto questo, lo hai ottenuto\", traducibile pi\u00f9 liberamente come \"avrai solo quello che chiedi\". La frase, in questo contesto, fu utilizzata la prima volta nel 1983 nel saggio Real Programmers Don't Use Pascal (\"i veri programmatori non utilizzano il Pascal\"), per descrivere l'editor testuale TECO.\nNell'ambito dell'informatica si tratta di una filosofia contrapposta alla filosofia WYSIWYG."}
{"id": "4563", "revid": "61051", "url": "https://it.wikipedia.org/wiki?curid=4563", "title": "William Playfair", "text": "\u00c8 considerato colui che introdusse la rappresentazione grafica in statistica. Nella sua opera del 1786 presenta 44 grafici, di cui 43 rappresentano serie storiche e il 44-esimo pare essere il primo diagramma a barre affiancate. Nel 1801 introduce il cosiddetto diagramma a torta e altri modi di rappresentare graficamente i dati.\nBiografia.\nPlayfair \u00e8 nato in Scozia nel 1759, nel periodo dell'illuminismo. Egli \u00e8 stato il quarto figlio del reverendo James Playfair. Tra gli altri suoi fratelli, James Playfair fu un noto architetto e John Playfair fu un famoso matematico. Il padre \u00e8 morto nel 1772, quando William aveva 13 anni.\nDopo l'apprendistato con Andrew Meikle, inventore della trebbiatrice, William Playfair divenne disegnatore e assistente personale di James Watt, nella fabbrica \"Boulton and Watt\" in Soho, Birmingham.\nPlayfair \u00e8 stato ingegnere, disegnatore, inventore, mercante, economista, statistico, traduttore e giornalista. Nel 1782, quando lasci\u00f2 l'azienda di James Watt, egli apr\u00ec un negozio di argenteria a Londra che fall\u00ec nell'arco di pochi anni. Nel 1787 si trasfer\u00ec cos\u00ec a Parigi, dove, due anni dopo, partecip\u00f2 alla presa della Bastiglia. Nel 1793 ritorn\u00f2 a Londra dove fond\u00f2 una banca. Nel 1775 lavor\u00f2 come scrittore."}
{"id": "4565", "revid": "1932553", "url": "https://it.wikipedia.org/wiki?curid=4565", "title": "W\u0142adys\u0142aw Szpilman", "text": "Biografia.\nNasce in una famiglia ebrea di musicisti con il padre violinista e la madre pianista. Studia all'Accademia Chopin di Varsavia con due allievi di Franz Liszt: Jozef Smidowicz e Aleksander Michalowski. Ottiene una borsa di studio dal 1931 al 1933 presso l'Accademia delle Arti di Berlino, dove studia pianoforte con Leonid Kreutzer e Artur Schnabel e composizione con Franz Schreker.\nTornato a Varsavia suona dal 1935 il piano per la Radio polacca e comincia a suonare insieme al violinista Bronis\u0142aw Gimpel con il quale costituisce il \"Quintetto di Varsavia\". Compone le sue prime opere sinfoniche, un concerto per violino, un concerto per pianoforte e orchestra, la suite per pianoforte \"Zycie Maszyn\" (La vita delle macchine), nonch\u00e9 colonne sonore per film, \"lieder\" e \"chansons\".\nL'attivit\u00e0 di pianista cessa bruscamente il 23 settembre 1939 durante un bombardamento di Varsavia da parte dell'aviazione tedesca. In quanto ebreo subisce le umiliazioni e le privazioni dovute alla politica antisemita dell'occupante, che lo portano al ghetto di Varsavia. Riesce fortunatamente a sopravvivere fino alla liberazione della citt\u00e0 nel 1945 (vedasi il libro ed il film).\nSuona dopo il 1945 con i violinisti Bronis\u0142aw Gimpel, Henryk Szeryng, Ida Haendel, Tadeusz Wronski e Roman Totenberg. Negli anni 1950 compone una cinquantina di canzoni per bambini e riceve per queste nel 1955 il Premio dell'Unione dei Compositori della Polonia.\nHa scritto complessivamente diverse sinfonie, mezzo migliaio di canzoni (di cui 150 di grande successo), musica per film e di trasmissioni radiofoniche. Nel 1961 organizza il Festival internazionale della canzone di Sopot. \u00c8 inoltre ideatore dell'Unione degli Autori di Musica popolare della Polonia.\nAssieme al \"Quintetto di Varsavia\" - formato da Gimpel (primo violino), Wronski (secondo violino), Stefan Kamasa (alto) e Aleksander Ciechanski (violoncello) - tiene circa 2500 concerti in tutto il mondo, prima di ritirarsi nel 1986 per dedicarsi alla composizione.\n\"Il pianista\": il libro e il film.\nSzpilman ha scritto un libro autobiografico (\"Una citt\u00e0 muore\" ovvero \"Il pianista\"), che venne pubblicato la prima volta in Polonia nel 1946. Nel 1998 suo figlio scopre una copia del libro e la fa ristampare in tedesco con il titolo \"Das wunderbare \u00dcberleben\" aggiungendo parti del diario dell'ufficiale tedesco Wilm Hosenfeld e una postfazione di Wolf Biermann. Ne viene tratto il film omonimo diretto da Roman Pola\u0144ski, uscito nel 2002, vincitore della Palma d'oro al 55\u00ba Festival di Cannes, nel quale Szpilman \u00e8 stato interpretato dall'attore Adrien Brody, che per tale ruolo ha ottenuto l'Oscar al miglior attore."}
{"id": "4566", "revid": "124038520", "url": "https://it.wikipedia.org/wiki?curid=4566", "title": "William Herschel", "text": "Fu lo scopritore del pianeta Urano.\nBiografia.\nNacque a Hannover nel 1738 da Isaac Herschel e Anna Ilse Moritzen. Il padre, musicista della fanteria hannoveriana, riusc\u00ec a trasmettere la passione per la musica a tutti i figli (di cui sei su dieci vissero fino all'et\u00e0 adulta) tranne la primogenita. A quattordici anni, ultimati gli studi presso la scuola della guarnigione, William entr\u00f2 a far parte della banda del padre e, poco dopo lo scoppio della guerra dei sette anni, lasci\u00f2 il servizio militare per emigrare con il fratello Jacob in Inghilterra. Qui, in pochi anni, riusc\u00ec a conquistarsi una solida reputazione come solista (oboe e violino) e insegnante di musica. Da autodidatta, inizi\u00f2 lo studio dell'astronomia e, nel 1776, cominci\u00f2 a costruire i primi telescopi, dapprima di tipo gregoriano e poi di tipo newtoniano.\nIl 13 marzo del 1781, durante una rassegna dei cieli finalizzata alla scoperta di stelle doppie da usare per la misura delle parallassi stellari, scopr\u00ec per caso quello che si sarebbe rivelato essere il pianeta Urano. Convinto di avere scoperto una semplice cometa, Herschel comunic\u00f2 la notizia alla \"Bath Philosophical Society\" e alla \"Royal Society\" inglese in un breve saggio dal titolo \"Account of a Comet\". Nel 1782 venne nominato \"Astronomo del Re\" (una carica ideata apposta per lui, diversa da quella di \"Astronomo Reale\", all'epoca attribuita a Nevil Maskelyne) e si trasfer\u00ec da Bath a Windsor, alloggiando prima a Datchet e poi a Slough.\nRe Giorgio III, oltre a un vitalizio di 200 sterline l'anno, gli elarg\u00ec una somma di 2\u00a0000 sterline per costruire un grande telescopio riflettore, con uno specchio primario del diametro di oltre un metro e una lunghezza focale di 12 m (40 piedi). Con i telescopi a specchio, che egli stesso realizz\u00f2 e che risultarono essere tra i pi\u00f9 potenti dell'epoca, comp\u00ec alcune notevoli scoperte:\nFu un pioniere anche nella galattografia. Nel 1784, infatti, decise di contare il numero complessivo delle stelle tramite un computo a campione. Conoscendo il numero preciso, sarebbe stato possibile comprendere la forma della galassia. Divise il cielo in 683 zone a campione e calcol\u00f2 il numero di stelle in ognuna di esse. Scopr\u00ec che il numero di stelle era massimo sul piano della Via Lattea e minimo perpendicolarmente a esso. Le stelle erano pari a trecento milioni e la galassia aveva la forma di una macina, lunga 7\u00a0000 anni luce e larga 1\u00a0300, con il Sole in una posizione non troppo privilegiata. Per quanto i suoi dati siano ben inferiori al reale, \u00e8 innegabile lo spirito pionieristico dello studio e la difficolt\u00e0 di operare senza poter effettuare fotografie. Dovette passare un secolo prima che altri cercassero di ottenere misure migliori.\nIn \"On the Construction of the Heavens\" (1785) riusc\u00ec a descrivere la struttura tridimensionale della Via Lattea. Frutto delle sue osservazioni della sfera celeste questi tre cataloghi contenevano la descrizione di circa 2\u00a0500 nebulose, che vennero presentate come i \"luoghi di nascita\" delle galassie. A Herschel spetta infine la scoperta dei raggi infrarossi, compiuta con un ingegnoso esperimento eseguito nel 1800. Pose un termometro al mercurio nello spettro prodotto da un prisma di vetro, per misurare il calore delle differenti bande di luce colorate. Scopr\u00ec che il termometro continuava a salire anche dopo essersi mosso oltre il bordo rosso dello spettro, dove non c'era pi\u00f9 luce visibile. Fu il primo esperimento che mostr\u00f2 come il calore poteva trasmettersi grazie a una forma invisibile di energia.\nTeorizz\u00f2 la sussistenza di forme di vita sul Sole.\nMor\u00ec nel 1822 e oggi la sua tomba si trova presso il cimitero accanto alla Chiesa di San Lorenzo a Upton, sobborgo di Slough, nel Berkshire.\nOnori e riconoscimenti.\nNel 1781 gli fu assegnata la medaglia Copley. Nel 1816 fu insignito del titolo nobiliare di baronetto per i notevoli risultati conseguiti nelle scienze. Gli sono stati intitolati il William Herschel Telescope (WHT), un telescopio inglese situato nelle Isole Canarie e il telescopio spaziale dell'Agenzia Spaziale Europea, l'Herschel Space Observatory (HSO) lanciato il 14 maggio 2009 e un riconoscimento della Royal Astronomical Society. Sono stati chiamati col suo nome l'asteroide 2000 Herschel e tre crateri: uno sulla Luna, uno su Marte, di quasi 300\u00a0km di diametro, e uno su Mimas, il pi\u00f9 grande cratere di quel satellite di Saturno. In un videogioco, Mass Effect, c'\u00e8 un sistema solare che prende proprio il nome di Herschel. Infine \u00e8 importante ricordare che il simbolo astrologico e astronomico del pianeta Urano () si compone di un cerchio sormontato da una H in onore del grande astronomo britannico, il quale ne comunic\u00f2 la scoperta il 13 marzo 1781."}
{"id": "4567", "revid": "4", "url": "https://it.wikipedia.org/wiki?curid=4567", "title": "Web", "text": ""}
{"id": "4568", "revid": "125065028", "url": "https://it.wikipedia.org/wiki?curid=4568", "title": "Windows 3.x", "text": "Windows 3.x, in informatica, indica gli ambienti operativi Microsoft Windows prodotti da Microsoft tra il 1989 ed il 1995 (\"Windows 3.0\", \"Windows 3.1\", \"Windows for Workgroups 3.1\", \"Windows 3.2\" e \"Windows for Workgroups 3.11\"). I Windows 3 non erano dei sistemi operativi veri e propri, ma erano \"ambienti operativi\" grafici da installare su MS-DOS.\nL'interfaccia di Windows 3.x veniva utilizzata anche per l'installazione dei sistemi operativi Windows 9x.\nWindows 3.0.\n\"Windows 3.0\" fu la prima versione di Windows a conoscere un buon successo commerciale, permettendo a Microsoft di competere con i computer Apple Macintosh e Commodore Amiga sul fronte dell'interfaccia grafica.\nQuesta versione includeva un'interfaccia utente riorganizzata, assieme a miglioramenti tecnici per permettere l'uso delle funzionalit\u00e0 dei processori Intel 80286 e 80386. I programmi che non facevano uso dell'interfaccia grafica potevano essere eseguiti in una finestra, rendendo il sistema utilizzabile come una grezza piattaforma multitasking per le applicazioni DOS.\nLa shell MS-DOS Executive venne sostituita da Program Manager e File Manager, e venne introdotto il Pannello di controllo, che includeva una limitata gestione dello schema di colore dell'interfaccia. Era inclusa una limitata quantit\u00e0 di applicazioni, come un semplice editor di testo (Notepad), un word processor (Write), un gestore di macro, un programma di disegno (Paintbrush), un'agenda di appuntamenti (Agenda), uno schedario ed una calcolatrice.\nWindows 3.1x.\nVersione base.\nWindows 3.1 (nome in codice \"Janus\") venne distribuito il 18 marzo 1992 ed aggiunse un supporto di base per la multimedialit\u00e0 per l'input/output audio e una applet per il lettore CD, assieme ai font TrueType per il desktop publishing. Una funzionalit\u00e0 simile era gi\u00e0 disponibile per Windows 3.0 attraverso il programma Adobe Type Manager (ATM) il sistema di font creato da Adobe.\nWindows 3.1x contiene uno schema di colori di nome Hotdog Stand, composto da una combinazione di rosso, giallo e nero. Lo schema \u00e8 stato progettato per aiutare le persone con il daltonismo a vedere pi\u00f9 facilmente il testo o la grafica sullo schermo. \nWindows 3.11.\nLa Microsoft distribu\u00ec in seguito un aggiornamento per Windows 3.1 denominato Windows 3.11. Dopo l'installazione di questo aggiornamento, a parte l'aggiunta di nuovi file, cambiava la versione del Sistema Operativo nelle informazioni di sistema da 3.1 a 3.11. Windows 3.11 non era per\u00f2 una nuova versione di Windows, ma piuttosto un aggiornamento software per Windows 3.1, molto simile al moderno service pack. Per chi acquistava un nuovo computer da quel momento venne reso disponibile il set di dischi di Windows 3.11, cosicch\u00e9 non fosse necessario prima installare Windows 3.1 per poi aggiornarlo alla versione 3.11.\nWindows 3.2.\nWindows 3.2 \u00e8 una versione di Windows distribuita solo in Cinese Semplificato da Microsoft per il mercato cinese. Windows 3.2 \u00e8 stato venduto come un set di dieci dischi con il sistema operativo e MS-DOS con alcune utility tradotte in cinese semplificato.\nModular Windows.\nModular Windows \u00e8 una versione speciale di Windows 3.1, destinata per girare su Tandy Video Information System (VIS). Modular Windows era destinato ad essere un sistema operativo embedded per vari dispositivi, in particolare quelli costituiti per essere collegati a televisori. Tuttavia, il VIS \u00e8 rimasto l'unico prodotto noto ad utilizzare questa versione di Windows.\nWindows for Workgroups.\nWindows for Workgroup 3.1x era un'estensione a Windows progettata per rendere pi\u00f9 semplice la configurazione di rete e la condivisione di file e stampanti tra computer di una LAN.\nWindows for Workgroups 3.1.\nWindows for Workgroup 3.1 (nome in codice \"Winball (Kato)\" o Windows Jastro (Windows Sparta), distribuito nell'ottobre 1992, era una versione estesa di Windows 3.1 che includeva il supporto alla condivisione di file e stampanti nelle reti locali di tipo NetBEUI e/o IPX, incluso Hearts (il gioco di carte), e ha introdotto VSHARE.386, la versione virtuale di SHARE.EXE.\nWindows for Workgroups 3.11.\nWindows for Workgroups 3.11 (nome in codice \"Snowball\") ha introdotto il supporto a 32 bit per l'accesso ai dischi, migliorando di molto le prestazioni di Input/Output che non erano pi\u00f9 legate al supporto del BIOS. Il 1\u00ba novembre 2008 la Microsoft ha cessato il supporto per questa versione di Windows.\nCaratteristiche generali.\nIl protocollo di rete TCP/IP non era supportato nativamente in nessuna versione di Windows 3.x, ed era necessario utilizzare un'implementazione di terze parti, come Trumpet Winsock.\nDopo l'uscita del sistema operativo a 32 bit Windows NT 3.1, venne distribuito il pacchetto Win32s, che forniva ai Windows 3 una limitata compatibilit\u00e0 con le API Win32 usate da Windows NT.\nGli eredi dei Windows 3 sono stati Windows 95 e le versioni successive, che hanno integrato le componenti MS-DOS e Windows in un unico prodotto. L'ultimo prodotto di questa serie \u00e8 stato Windows Me.\nRequisiti minimi.\nCome requisiti minimi i Windows 3 richiedevano processore 8086 o 8088, 640 kB di RAM, 6-7 MB di spazio libero su disco e una scheda grafica che supportasse VGA o CGA o altri standard dell'epoca, mentre venivano consigliati 1 MB di memoria estesa e un mouse dichiaratamente compatibile con Windows."}
{"id": "4571", "revid": "120473275", "url": "https://it.wikipedia.org/wiki?curid=4571", "title": "Windows 95", "text": "Microsoft Windows 95 (nome in codice \"Chicago\"), comunemente conosciuto come Windows 95, \u00e8 un sistema operativo proprietario della Microsoft Corporation appartenente alla famiglia Microsoft Windows e dedicato ai PC IBM e compatibili con processore Intel 80386 o superiore. \nDistribuito il 24 agosto 1995 e commercializzato fino al 2001, Windows 95 \u00e8 il primo sistema operativo ibrido 16/32 bit a interfaccia grafica della famiglia Windows 9.x. Si diffuse rapidamente tra gli utilizzatori di personal computer, permettendo alla Microsoft di affermarsi definitivamente sul mercato dei sistemi operativi e di assumere una posizione dominante anche negli anni a venire. Ci\u00f2 che permise a questo sistema di diffondersi tra utenti domestici fu l'innovativa grafica, che semplificava notevolmente l'utilizzo del computer rispetto alle precedenti versioni e agli altri sistemi operativi concorrenti, ma soprattutto il prezzo molto pi\u00f9 abbordabile rispetto a OS pi\u00f9 costosi come quelli della Apple.\nI successori di Windows 95 sono Windows 98, Windows 98 SE e Windows Millennium Edition (Windows Me).\nDopo Windows Me la famiglia di Windows 9x si \u00e8 interrotta, sostituita a fine 2001 da Windows XP, facente parte della famiglia basata sul kernel di Windows NT.\nStoria.\nNel 1986 veniva commercializzato l'Intel 80386, il primo microprocessore a 32 bit di Intel, seguito poi dalla sua evoluzione, l'Intel 80486. Quindi nel 1995 quasi tutti i personal computer potevano eseguire codice a 32 bit, tuttavia alcuni erano ancora fermi ai 16 bit del DOS e di Windows 3.1. Microsoft aveva gi\u00e0 distribuito in precedenza un sistema operativo a 32 bit, Windows NT, riservato ad un'utenza professionale ed ai server in quanto richiedeva un sistema molto potente e costoso per funzionare. Anche IBM aveva il suo sistema operativo a 32 bit, OS/2, che stava conoscendo proprio in quel periodo il suo momento migliore; anch'esso, tuttavia, richiedeva risorse molto elevate, soprattutto in termini di memoria RAM, a quei tempi molto costosa (la maggior parte dei PC \"potenti\" era equipaggiata con 4 MB di RAM, OS/2 ne richiedeva minimo 8 e il costo era di circa 100.000 Lire ogni MB).\nIl lancio sul mercato di Windows 95 fu accompagnato da un'importante campagna pubblicitaria che in televisione aveva come accompagnamento musicale la canzone dei Rolling Stones \"Start Me Up\", canzone che alludeva alla nuovissima funzionalit\u00e0 del software: il menu \"Start\". La versione di Windows 95 del 1995 fu seguita da una versione aggiornata del 1996, chiamata Windows 95 OSR2 (o 95B), venduta solo preinstallata in abbinamento ad un PC nuovo, che introdusse FAT32, un file system capace di gestire partizioni superiori a 2 GByte. Il nominativo OSR2 (OS Release 2) era dovuto al fatto che nel 1996 Microsoft aveva proposto in forma di normale update cumulativo un pacchetto siglato OSR1, che aggiornava poi Windows 95 alla versione 95A.\nUn'altra versione 95B OSR2.1 usc\u00ec pochi mesi dopo con il supporto USB nativo (anche disponibile per l'originale OSR2 attraverso l'USB Supplement, che aggiorna la versione dell'OS alla build 4.03.1212), sempre distribuita su canale OEM. Qualche mese prima del lancio di Windows 98 a fine giugno del 1998, vi fu un'altra versione di 95, siglata 95C o OSR2.5 (con e senza supporto USB nativo), che integrava l'interfaccia di Internet Explorer 4.0. Fu comunque distribuita su pochi computer, prodotti tra il novembre del 1997 e i primi due-tre mesi del 1998, e per questo fu anche una versione molto rara.\nLe innovazioni.\nWindows 95, a differenza dei suoi predecessori non era un \"ambiente operativo\", vale a dire che non necessitava del prompt DOS per poter lavorare. \u00c8 stato il primo sistema operativo a vasta diffusione ad introdurre lo \"start menu\" (o \"menu di avvio\"), e la shell grafica \"Explorer\" (o \"Gestione risorse\").\nLa versione 95 di Windows introduce al grande pubblico anche la \"barra delle applicazioni\" (o \"taskbar\"). Questa assai nota utility grafica, nasce come concetto nel 1987 con l'Acorn Archimedes, dove si \u00e8 evoluta al punto da comprendere sia la barra dei processi attivi, sia la traybar, integrate in un'unica fascia, come poi \u00e8 avvenuto, appunto, anche in casa Microsoft.\nTutti i successivi sistemi operativi Microsoft hanno implementato ulteriori versioni dello stesso design di interfaccia grafica, che raccoglieva, integrandole insieme, Menu Start, barra delle applicazioni e GUI.\nIl design di Windows 95 \u00e8 stato il frutto di uno studio specifico di un team di esperti, che raccoglieva insieme noti designer grafici, esperti di informatica e di psicologia della percezione, ma soprattutto degli utenti finali, registrati nelle liste dei beta-tester di Windows, il cui parere era tenuto nella massima considerazione. L'aspetto della versione 95 viene infatti tuttora considerato quasi l\"'optimum\" tra le interfacce grafiche, dagli esperti di scienze della comunicazione.\nIspirandosi con successo alle interfacce grafiche preesistenti, valutandone i pro e i contro, gli esperti adattarono ed adottarono gli attributi pi\u00f9 salienti e utili che una GUI dovrebbe possedere, li fusero insieme e li inserirono in Windows; hanno poi cercato nuove soluzioni che rendessero semplice l'approccio ad un sistema operativo concepito per essere dall'inizio integrato con la sua interfaccia grafica.\nIl risultato raggiunto \u00e8 stato considerato positivo, tanto da ispirare in seguito anche l'aspetto grafico di interfacce di sistemi operativi concorrenti (fra cui la versione successiva di OS/2 e alcuni degli stili dei Window manager GNOME e KDE).\nSino a Windows Vista l'interfaccia grafica dei sistemi Microsoft \u00e8 quasi identica a quella presentata con Windows 95.\n Un'altra innovazione rispetto ai precedenti sistemi operativi di Microsoft fu l'introduzione del \"Plug and play\", una tecnologia che permette al sistema operativo di assegnare automaticamente all'hardware compatibile risorse hardware quali IRQ, porte di I/O e canali DMA. In modo tale che anche utenti molto inesperti potessero installare nuove schede di espansione.\nIspirata da una tecnologia preesistente, l'AutoConfig del mondo Amiga, l'introduzione del \"Plug and play\" in Windows fu colta per\u00f2 dal mercato con un'iniziale diffidenza, a causa del fatto che in Windows 95 la sua implementazione non era ancora perfetta, e per la necessit\u00e0 di dover supportare ancora per diverso tempo (e in qualche modo renderli stabili) anche hardware, periferiche e BIOS antecedenti a tale tecnologia e che non potevano essere certificati come \"Plug and play\". Col tempo per\u00f2, l'utilit\u00e0 di avere una tecnologia \"Plug and play\" \u00e8 stata apprezzata dagli utenti e dai produttori di hardware, ed \u00e8 entrata a pieno titolo fra le caratteristiche \"standard\" delle successive versioni di Windows.\nWindows 95 integrava una versione speciale di MS-DOS (con numero di versione 7.0), mettendo di fatto fuori mercato le implementazioni di DOS della concorrenza; anche grazie a questo Microsoft rafforz\u00f2 la sua posizione dominante nel mercato dei sistemi operativi. Windows 95, in altre parole, fu un prodotto con due ruoli: grazie alle sue doti di usabilit\u00e0 aument\u00f2 il numero di utenti informatici, ma contemporaneamente pose di fatto fine alla competizione nel mercato dei sistemi operativi con interfaccia grafica. Ci\u00f2 cre\u00f2 le basi per il processo antitrust nei confronti di Microsoft, che prese il via quando, in seguito, il browser Internet Explorer venne integrato nel sistema operativo; ma ci\u00f2 avverr\u00e0 pi\u00f9 tardi con l'arrivo di Windows 98.\nApplicazioni rinnovate e funzioni inedite.\nGrazie a Windows 95 molti accessori e applicazioni incluse nel sistema operativo sono state aggiunte o migliorate: \nService Pack 1.\nIl 14 febbraio 1996 Microsoft pubblica il Service Pack 1 per Windows 95, che corregge alcuni errori, introduce alcune migliorie e nuovi componenti o funzionalit\u00e0:\nProblemi.\n\"Windows 95B OSR2\", nella versione italiana, era affetto da un bug (contenuto nel file \"IO.SYS\") che poteva impedire l'avvio di alcuni programmi (per esempio videogiochi, e in alcuni casi addirittura il sistema operativo stesso). Il bug consisteva nel fatto che il file \"HIMEM.SYS\" occupasse 45 kilobyte di memoria base in pi\u00f9.\nRequisiti di sistema.\nRequisiti di sistema per l'installazione di Windows 95:\nPer utilizzare Microsoft Exchange e Microsoft Network:\nComponenti facoltativi:"}
{"id": "4572", "revid": "1543377", "url": "https://it.wikipedia.org/wiki?curid=4572", "title": "Windows 98", "text": "Windows 98 (nome in codice Memphis) \u00e8 un sistema operativo grafico sviluppato da Microsoft come parte della sua famiglia di sistemi operativi Windows 9x. \u00c8 il successore di Windows 95, ed \u00e8 stato distribuito per la produzione il 15 maggio 1998 e per la vendita al dettaglio il 25 giugno 1998. Come il suo predecessore, Windows 98 \u00e8 un prodotto monolitico ibrido a 16 bit e 32 bit con la fase di avvio basata su MS-DOS. Il suono di avvio per Windows 98 venne composto dal fonico di Microsoft Ken Kato.\nWindows 98 venne sostituito da Windows 98 Second Edition (SE) il 5 maggio 1999, che, a sua volta, venne sostituito da Windows Me il 14 settembre 2000. Microsoft termin\u00f2 il supporto mainstream per Windows 98 e 98 SE il 30 giugno 2002 e il supporto esteso termin\u00f2 l'11 luglio 2006.\nStoria.\nLo sviluppo del sistema operativo inizi\u00f2 poco dopo la distribuzione definitiva di Windows 95, inizialmente con il nome in codice \"Memphis\" per riferirsi al prodotto. Molte \"build\" vennero distribuite o trapelarono, a partire dalla build 1351 del 15 dicembre 1996 fino a quella finale con Windows 98 Second Edition. Come per la maggior parte dei software, il suo sviluppo aveva coinvolto la creazione di molte build del sistema, alcune delle quali erano distribuite per essere provate dagli sviluppatori. La prima build di Memphis fu la 1351, che \u00e8 stata distribuita il 15 dicembre 1996. A quel tempo, esso \u00e8 stato denominato \"Windows 97\" o \"Windows 9x\".\nLa \"build 1387\" (Beta 1), \u00e8 stata distribuita il 7 febbraio 1997. La \"build 1546\" (Beta 2), \u00e8 stata distribuita il 31 luglio 1997 ed \u00e8 scaduta il 31 gennaio 1998. La \"build 1602\" (Beta 2.1), la prima \"build\" di nome Windows 98, \u00e8 stata distribuita il 3 ottobre 1997 ed \u00e8 scaduta il 31 marzo 1998. Era la prima \"build\" ad essere in grado di eseguire l'aggiornamento da Windows 3.1x, una caratteristica non visualizzata in Beta 2.\nLa \"build 1998\", (RTM), \u00e8 stata distribuita il 25 giugno 1998. Dopo la prima edizione di vendita al dettaglio di Windows 98, \u00e8 stata sviluppata una seconda edizione. La \"build 2183\" (Release Candidate 1), \u00e8 stata distribuita il 7 aprile 1999 ed \u00e8 scaduta il 30 gennaio 2000. Infine la \"build 2222a\", la versione definitiva di Windows 98 Seconda Edizione, \u00e8 stata distribuita il 5 maggio 1999. Essa ha venduto pi\u00f9 copie rispetto a Windows 98 e ha offerto una maggiore affidabilit\u00e0 e compatibilit\u00e0 con i dispositivi pi\u00f9 recenti.\nIl supporto principale (\"Mainstream\") per Windows 98 dur\u00f2 fino al 30 giugno 2002, successivamente il prodotto entr\u00f2 nella fase di supporto esteso (\"Extended\"). Microsoft in origine aveva previsto di interrompere il suo supporto per Windows 98 il 16 gennaio 2004, tuttavia, a causa della persistente popolarit\u00e0 del sistema operativo (27% delle pagine visualizzate di Google erano in sistemi Windows 98 nei mesi di ottobre-novembre 2003), la societ\u00e0 decise di mantenere il supporto fino all'11 luglio 2006. A quel punto, la quota di mercato di Windows 98 scese al 2,7%. Tutta la documentazione di Windows 98 \u00e8 ancora presente sul sito web del supporto tecnico di tale sistema operativo, dove si possono trovare suggerimenti e soluzioni ai problemi riscontrati fin dall'inizio del ciclo di vita.\nCaratteristiche generali.\nSuccessore di Windows 95, presenta un supporto migliorato per gli standard hardware come USB, MMX e AGP; \u00e8 inoltre dotato del supporto del file system FAT32, presente comunque gi\u00e0 in Windows 95 OSR2, di monitor multipli, WebTV e l'integrazione di Internet Explorer nell'interfaccia grafica (GUI) di Windows, chiamato Active Desktop. Come il suo predecessore, possiede un Kernel Monolitico ibrido a 16 bit/32 bit basato su MS-DOS. Questo sistema operativo coinvolse Microsoft in questioni con l'antitrust legate alla posizione dominante assunta da Internet Explorer dopo la sua integrazione in Windows, infatti bisogna ricordare che Windows 98 favor\u00ec la popolarit\u00e0 di tale browser facendolo diventare in pochi anni il pi\u00f9 usato e preferito al mondo da tutti gli utenti del Web.\nBench\u00e9 Windows 98 abbia migliorato la stabilit\u00e0 rispetto a Windows 95, \u00e8 da ricordare che molto spesso capitava di incappare in fastidiosi BSoD; tuttavia esso risultava sensibilmente pi\u00f9 stabile del suo successore Windows Me, noto per i suoi numerosi crash, dovuti anche all'assenza di driver progettati appositamente per quest'ultimo.\nNonostante sia considerato come una Minor release, Windows 98 ha portato con s\u00e9 numerose innovazioni e correzioni rispetto al suo predecessore. Alcune di queste innovazioni sono ancora presenti negli attuali sistemi operativi Windows, talmente fu grande la loro importanza. Pu\u00f2 essere definito come un grande aggiornamento per Windows 95 del quale ha corretto i principali problemi, in particolar modo quelli legati alle prestazioni e alla sicurezza. \u00c8 quindi possibile tracciare un profilo in quattro punti di come si presentava Windows 98 e quali specifiche caratteristiche offriva.\nMigliorie e novit\u00e0 varie.\nCon Windows 98 sono state implementate una serie di migliorie nel sistema operativo Windows. Tra le pi\u00f9 importanti novit\u00e0 che furono introdotte ricordiamo:\nProgrammi e strumenti nuovi.\nAlcune tra le pi\u00f9 importanti applicazioni e accessori che furono introdotti o semplicemente aggiornati:\nWindows 98 Seconda Edizione.\nWindows 98 Seconda Edizione (comunemente chiamato SE) \u00e8 un aggiornamento di Windows 98 distribuito da Microsoft il 5 maggio 1999.\nQuesto aggiornamento includeva patch di sicurezza e di performance, fix per correggere diversi bug, un miglior supporto ad USB e soprattutto la sostituzione di Internet Explorer 4.0 con la versione 5.0, alquanto pi\u00f9 veloce e leggera. Sono stati inclusi anche NetMeeting 3.0, Microsoft Plus! ed inoltre \u00e8 stato rimosso che causava molto spesso un crash del sistema dopo 49,7 giorni. Windows 98 Seconda Edizione conteneva anche una versione aggiornata del lettore multimediale Windows Media Player (versione 6.2) e la versione 5.0 di MSN (The Microsoft Network). Nell'aggiornamento viene anche inclusa una nuova versione di DirectX, la 6.1, che include nuove funzionalit\u00e0 per DirectMusic, DirectDraw, Direct3D e DirectPlay. Windows 98 SE non \u00e8 stato fornito con l'API WinG o RealPlayer 4.0 a differenza della versione originale di Windows 98, ma entrambi sono stati sostituiti da DirectX e Windows Media Player. Altra aggiunta importante di Windows 98 Seconda Edizione \u00e8 la condivisione della connessione ad Internet che permetteva a pi\u00f9 computer su una LAN di accedere ad Internet tramite un singolo PC grazie al NAT. Questa funzionalit\u00e0 sar\u00e0 implementata anche sulle successive versioni dei sistemi operativi di Microsoft.\nWindows 98 SE poteva essere ottenuto come aggiornamento al dettaglio o come versione completa, in alternativa come OEM o attraverso un disco di update per gli utenti che possedevano gi\u00e0 Windows 98.\nIn sintesi tutti gli aggiornamenti inclusi in Windows 98 SE erano i seguenti:\nAggiornabilit\u00e0.\nDiversi componenti di Windows 98 disponibili al momento della distribuzione possono essere aggiornati alle versioni pi\u00f9 recenti, questi sono:\nDimostrazione pubblica.\nLa distribuzione di Windows 98 \u00e8 stata preceduta da un importante evento mediatico tenutosi nell'aprile 1998 al Comdex di Las Vegas. Il responsabile dello sviluppo Chris Capossela illustr\u00f2 la grande facilit\u00e0 di gestione e l'ampio supporto Plug and Play (PnP) e colleg\u00f2 uno scanner USB per mostrare l'installazione automatica, ma mentre parlava il sistema operativo and\u00f2 in crash mostrando una schermata blu di errore. Bill Gates, dopo gli applausi e le risate partiti dalla platea, disse che \"Questo \u00e8 il motivo per cui non distribuiamo ancora Windows 98\". Il video di questo evento \u00e8 diventato un popolare fenomeno di Internet. . Nonostante la presentazione al pubblico fosse apparsa un fiasco, Windows 98 conobbe un largo successo e fu ampiamente utilizzato.\nRequisiti di sistema.\nLa prima versione di Windows 98 \u00e8 stata anche distribuita su floppy oltre che su CD-ROM, ma ha avuto scarsa diffusione.\nCome il suo predecessore, Windows 95, e il suo successore, Windows Millennium Edition, gli utenti potevano saltare il controllo dell'hardware specificando lo switch non documentato \"/nm\" sulla riga di comando di setup. Questo permetteva di installarlo anche su vecchi computer come quelli basati su Intel 80386."}
{"id": "4573", "revid": "125798639", "url": "https://it.wikipedia.org/wiki?curid=4573", "title": "Windows NT", "text": "Windows NT \u00e8 una famiglia di sistemi operativi prodotti da Microsoft, ed \u00e8 attualmente l'unica linea di sistemi operativi per PC prodotta dall'azienda di Redmond. Sono stati pensati per le utenze aziendali, sia server che workstation, affiancando inizialmente i sistemi operativi Windows 3.x, ed in seguito Windows 9x, destinati invece a un'utenza domestica e all'office automation. Con Windows XP, nel 2001 anche la linea Windows NT diventa disponibile per l'utenza domestica.\nLa sigla \"NT\" per molti non ha un significato ufficiale, tuttavia viene comunemente interpretata come le iniziali di \"New Technology\"; altre interpretazioni vedono invece il significato di \"N\"e\"T\"work, a indicar la sua natura di \"client\" orientato alla rete oppure con riferimento alla Northern Telecom Limited come indicato ad esempio nella prima pagina della guida rapida dell'installazione di Windows 2000; nella sigla WNT si potrebbero vedere le iniziali del sistema VMS, dove ciascuna lettera viene incrementata d'una posizione nell'alfabeto latino: questa chiave di lettura, che evidenzierebbe i legami tra i due sistemi operativi sarebbe in parte avvalorata dal fatto che alla preparazione del sistema Microsoft parteciparono molti programmatori provenienti da Digital, tra i quali vi era anche il capo progetto dell'architettura VMS, che arrivarono quindi ad influenzare lo sviluppo di Windows NT.\nA partire da Windows 2000, i sistemi operativi della serie non riportano pi\u00f9 la sigla \"NT\" nel nome. Tuttavia, Windows 2000 ha lo slogan, \"Sviluppato con tecnologia NT\", nella schermata di avvio, e la sua cartella di installazione di default \u00e8 \"C:\\WINNT\". Spesso il nome \"Windows NT\", se non unito ad alcuna versione di Windows, viene associato a \"Windows NT 4.0\".\nArchitettura.\nFin dalle origini Windows NT si ispira alla filosofia dei sistemi Unix e si differenzia nettamente dai sistemi basati su MS-DOS: l'impostazione \u00e8 multiutente, multiprocesso (o multitasking), multiprocessore. Il file system (NTFS nelle sue varie versioni) gestisce adeguatamente la multiutenza, assegnando a ciascun file diritti di accesso specifici per ogni utente.\nKernel.\nIl kernel di Windows NT \u00e8 spesso erroneamente considerato di tipo \"microkernel\", in realt\u00e0 \u00e8 di tipo \"ibrido\". Infatti la definizione di microkernel prevede che solo i servizi essenziali debbano risiedere nel kernel, e tutti gli altri servizi del sistema operativo, inclusi la gestione della memoria e l'Input/output, dovrebbero operare in user mode in spazi di memoria separati. Tuttavia per ragioni di prestazioni quasi nessun sistema operativo dispone di un microkernel puro (l'unica eccezione \u00e8 Mach). In Windows NT molti servizi sono implementati in kernel mode, fra i quali il file system, la gestione della memoria e, a partire da Windows NT 4, anche la gestione della grafica. A livello di prestazioni e di sicurezza questo equivale ai kernel monolitici (ad esempio UNIX e Linux), ma permette una flessibilit\u00e0 maggiore.\nIl kernel di Windows NT \u00e8 interamente a 32 bit e dispone di uno scheduler \"preemptive\" (cio\u00e8 che gestisce il rilascio anticipato dei processi, consentendo di liberare la CPU da un processo che la sta impegnando da troppo tempo). Inoltre, a differenza di Windows 9x, il kernel \u00e8 completamente rientrante, a vantaggio delle prestazioni: infatti in Windows 9x quando un'applicazione richiede un servizio di sistema, che generalmente \u00e8 a 16 bit e non \u00e8 rientrante, l'applicazione impegna una sezione critica globale, rendendo di fatto \"monotask\" il sistema.\nVersioni.\nIl progetto \"Windows NT\" nasce nel 1988, e ha dato alla luce nel corso degli anni a numerosi sistemi operativi:\nLegami con OS/2 e VMS.\nWindows NT era originalmente basato su OS/2, un progetto congiunto tra Microsoft e la proprietaria IBM. La collaborazione cess\u00f2 e IBM continu\u00f2 a commercializzare la versione precedente di OS/2 mentre Microsoft rinomin\u00f2 la propria versione in Microsoft Windows NT, inserendo come API ad alto livello le Windows API di Windows 3.x adattate ai 32 bit.\nSin dall'inizio del progetto, gli sviluppatori di Windows NT erano un gruppo di programmatori fuoriusciti da Digital Equipment Corporation, tra i quali Dave Cutler, Dick Hustvedt e Peter Lipman che avevano sviluppato il sistema operativo OpenVMS di DEC presso la loro societ\u00e0 New Technology. La loro esperienza su VMS si \u00e8 in parte riflessa sulla struttura di NT. In un'intervista dopo il rilascio di Windows NT, Cutler disse, scherzando, che l'acronimo WNT era un gioco di parole con VMS, ottenuto spostando avanti ogni lettera di una posizione nell'ordine alfabetico, ovvero 'VMS+1' (al contrario di quanto fatto per il nome del computer HAL 9000 del film che deriva da IBM). Secondo alcuni la sigla \"NT\", pur non avendo un significato ufficiale, deriva da \"N-Ten\", l'emulatore della CPU Intel i860 sulla quale era iniziato lo sviluppo del progetto.\nIn considerazione di questo, alcuni critici si chiesero se NT potesse essere veramente considerato una nuova tecnologia, in quanto la struttura del sistema era in realt\u00e0 derivata da un sistema operativo per macchine VAX che risaliva al 1977. I processi, lo scheduler, la gestione delle priorit\u00e0, il supporto multiprocessore sono molto simili, tanto che si dice che il libro \"VAX/VMS Internals and Data Structures\" della Digital Press sia un'ottima descrizione dei corrispondenti aspetti di Windows NT. Ecco una tabella di comparazione tra i due sistemi:\nCritiche.\nRispetto ai sistemi MS-DOS e Windows 9x, i sistemi NT hanno sempre richiesto quantit\u00e0 nettamente superiori di memoria RAM. Questo, negli anni novanta, era un problema comune a tutti i sistemi operativi di fascia alta (ad esempio OS/2). Inizialmente l'affidabilit\u00e0 di NT era inferiore alle aspettative degli utenti ed alle dichiarazioni del produttore. Il blocco della macchina, caratterizzato dal celebre \"schermo blu\" (chiamato in gergo BSOD, \"Blue Screen of Death\"), avveniva con una frequenza eccessiva e presentandosi nelle situazioni pi\u00f9 inaspettate. Il raffinamento del kernel e soprattutto il miglioramento dei device driver ha ridotto notevolmente questo problema.\nUna caratteristica di Windows NT molto criticata \u00e8 l'impossibilit\u00e0 di utilizzare il sistema operativo in maniera puramente testuale, essendo l'interfaccia grafica non escludibile. Per risolvere questo problema Microsoft ha implementato una modalit\u00e0 puramente testuale in Windows Server 2008. Nelle prime versioni NT ha sofferto molto per il riconoscimento dell'hardware, perch\u00e9 mancava il supporto al Plug and play e pochi produttori di hardware rilasciavano device driver per i propri prodotti. Anche le capacit\u00e0 multimediali erano molto carenti. L'uscita di Windows 2000 ha ribaltato la situazione, grazie al miglior supporto Plug and play disponibile su piattaforma PC.\nPer gli utenti professionali un aspetto snervante di NT \u00e8 l'impossibilit\u00e0 di ritagliare adeguatamente il sistema operativo, togliendo tutto ci\u00f2 che non \u00e8 strettamente indispensabile, in base all'applicazione che gira su di esso, in modo da ottimizzare l'efficienza del sistema e rimuovere a priori le possibili falle alla sicurezza. Esiste in realt\u00e0 una versione di Windows XP, detta \"Embedded Edition\", che d\u00e0 maggiore libert\u00e0 nello scegliere ogni singolo componente da installare nel sistema. Questa versione per\u00f2 \u00e8 dedicata pi\u00f9 che altro all'integrazione di Windows in dispositivi hardware (un esempio classico sono i \"chioschi informativi\" basati su PC) ed \u00e8 di scarsa utilit\u00e0 e di difficile attuazione per sistemi server o desktop. Con l'introduzione di Windows Server 2008 \u00e8 stata implementata la modalit\u00e0 Server Core: grazie a questa tipologia di installazione \u00e8 possibile usufruire di una macchina Windows Server senza la tradizionale interfaccia grafica.\nI vantaggi sono molteplici:"}
{"id": "4574", "revid": "26630", "url": "https://it.wikipedia.org/wiki?curid=4574", "title": "Windows XP", "text": "Windows XP (abbreviazione di eXPerience) \u00e8 un sistema operativo prodotto da Microsoft Corporation distribuito il 25 ottobre 2001.\n\u00c8 stato il sistema operativo della serie \"Microsoft Windows\" pi\u00f9 longevo. Prima dell'arrivo, il 30 gennaio 2007, di Windows Vista: l'8 aprile 2014, data di fine supporto, era installato su pi\u00f9 del 30% dei PC di tutto il mondo, e a maggio 2016 ancora su circa il 10,10% dei dispositivi. A febbraio 2017 la percentuale \u00e8 scesa solo dello 0,93% in 9 mesi (9,17%), aumentando addirittura dello 0,54% tra novembre e febbraio e rimanendo cos\u00ec il terzo sistema operativo pi\u00f9 diffuso al mondo.\nIl supporto esteso \u00e8 terminato l'8 aprile 2014, ma la versione per sistemi embedded \"Windows Embedded Industry\" (\"Windows Embedded POSReady 2009\") ha continuato a ricevere aggiornamenti di sicurezza fino al 2019, che era possibile installare in maniera non ufficiale nell'edizione standard del sistema operativo. Microsoft sconsigliava per\u00f2 di installare tali aggiornamenti.\nNonostante il supporto fosse terminato gi\u00e0 da tre anni, il 13 maggio 2017 Microsoft ha pubblicato un aggiornamento di sicurezza per Windows XP a seguito di uno dei pi\u00f9 grandi attacchi ransomware della storia, portato avanti da parte di un gruppo di hacker tramite il worm WannaCry e volto a colpire principalmente i PC che avevano in funzione tale sistema operativo (120.000 PC infettati in tutta Europa). Prima dell'attacco, il 14 marzo 2017 Microsoft aveva pubblicato la patch della vulnerabilit\u00e0 sfruttata dall'exploit EternalBlue, a sua volta utilizzato da WannaCry per diffondersi, per le versioni di Windows allora supportate. Il giorno dopo l'attacco, il 13 maggio, Microsoft pubblic\u00f2 la patch anche per Windows XP, Windows 8 e Windows Server 2003. A maggio 2019, l'1,81% dei PC Windows eseguono Windows XP.\nLa collina che fa da sfondo a Windows XP si chiama \"Colline\" e si trova nella Contea di Sonoma, in California. \u00c8 stata fotografata da Charles O'Rear.\nSviluppo.\nAlla fine degli anni '90, lo sviluppo iniziale di quello che sarebbe diventato Windows XP era incentrato su due singoli prodotti: \"Odyssey\", che avrebbe dovuto succedere al futuro Windows 2000; e \"Neptune\", che secondo quanto riferito era un sistema operativo orientato al consumatore che utilizzava l'architettura di Windows NT, succedendo a Windows 98 basato su MS-DOS.\nTuttavia, i progetti si rivelarono troppo ambiziosi. A gennaio 2000, poco prima dell'uscita ufficiale di Windows 2000, lo scrittore di tecnologia Paul Thurrott rifer\u00ec che Microsoft aveva messo da parte Neptune e Odyssey a favore di un nuovo prodotto con il nome in codice \"Whistler\", in onore della localit\u00e0 di Whistler in Canada, dove molti dipendenti Microsoft passavano le vacanze invernali. L'obiettivo di Whistler era unificare le linee di Windows orientate al consumatore e al business in un'unica piattaforma Windows NT: Thurrott dichiar\u00f2 che Neptune era diventato \"un buco nero quando tutte le funzionalit\u00e0 che erano state tagliate [da Windows Me] erano semplicemente ri-etichettate come funzionalit\u00e0 di Neptune. E poich\u00e9 Neptune e Odyssey si sarebbero comunque basati sulla stessa base di codice, aveva senso combinarli in un unico progetto\".\nAlla Professional Developers Conference il 13 luglio 2000, Microsoft annunci\u00f2 che Whistler sarebbe stato messo in commercio nella seconda met\u00e0 del 2001 e svel\u00f2 anche la prima build di anteprima, la 2250. La build introdusse in particolare una versione iniziale del sistema di stili visivi di Windows XP.\nMicrosoft ha distribuito la prima versione beta di Whistler, la build 2296, il 31 ottobre 2000. Le build successive hanno gradualmente introdotto funzionalit\u00e0 che gli utenti della versione di Windows XP avrebbero riconosciuto, come Internet Explorer 6.0, il sistema di attivazione dei prodotti Microsoft e lo sfondo del desktop \"Bliss.\"\nIl 5 febbraio 2001, Microsoft annunci\u00f2 che Whistler sarebbe stato ufficialmente noto come Windows XP, dove XP sta per \"eXPerience\".\nDistribuzione.\nA giugno 2001, Microsoft annunci\u00f2 che stava pianificando, in collaborazione con Intel e altri produttori di PC, di spendere almeno 1 miliardo di dollari per la commercializzazione e la promozione di Windows XP. Il tema della campagna \"Yes You Can\" venne progettato per enfatizzare le capacit\u00e0 complessive della piattaforma. Inizialmente Microsoft aveva pianificato di utilizzare lo slogan \"Prepare to Fly\" (\"Preparati a volare\"), ma venne sostituito a causa di problemi di sensibilit\u00e0 a seguito degli attentati dell'11 settembre 2001.\nIl 24 agosto 2001, Windows XP build 2600 venne ufficialmente distribuita ai consumatori. Durante un evento mediatico presso il Microsoft Redmond Campus, copie della build RTM vennero consegnate a rappresentanti di diversi importanti produttori di PC in valigette, che sono poi volate su elicotteri decorati. I produttori di PC potevano commercializzare dispositivi con XP a partire dal 24 settembre 2001, mentre si prevedeva che XP raggiungesse la disponibilit\u00e0 generale al dettaglio il 25 ottobre 2001. Lo stesso giorno, Microsoft annunci\u00f2 il prezzo finale al dettaglio delle due edizioni principali di XP, \"Home\" e \"Professional\".\nCaratteristiche.\nBasato su architettura Windows NT, successore di Windows 2000 e di Windows Me. \u00c8 la versione client di Windows per personal computer, affiancato da Windows Server 2003, sviluppato invece per l'uso con i server.\nAl lancio di Windows XP erano disponibili due edizioni per il pubblico generale: \"Home Edition\" (caratterizzata dalla scatola colore verde) e \"Professional\" (caratterizzata dalla scatola colore blu) utilizzabili su macchine x86. La prima versione era progettata per un uso domestico, mentre la seconda, pi\u00f9 costosa e indirizzata alle utenze aziendali, aveva alcune caratteristiche aggiuntive come il supporto per i sistemi a due processori, l'accesso tramite \"Connessione desktop remoto\" e il supporto delle reti basate su domini ed Active Directory.\nIl sistema operativo \u00e8 un'evoluzione di Windows 2000. L'interfaccia grafica fu ridisegnata con uno stile pi\u00f9 moderno, con maggiore contrasto di colori e bordi meno appuntiti. Il Menu di avvio (\"Start Menu\"), introdotto nel 1995 con Windows 95, fu rinnovato con un aspetto a due pannelli, che integravano al loro interno icone fino ad allora presenti solo sul desktop e collegamenti automatici alle applicazioni utilizzate frequentemente. Sono state comunque mantenute la vecchia interfaccia grafica (ora chiamata \"Windows classico\") e il menu di avvio classico. Inoltre, sia la shell \"esplora risorse\" sia la barra delle applicazioni vennero rivisitate. Per sostituire i temi predefiniti, \u00e8 possibile applicare una modifica per utilizzare temi non creati da Microsoft. Attualmente, i temi pi\u00f9 diffusi e cercati sono quelli che riproducono l'interfaccia grafica di sistemi operativi come Windows 7, Linux o macOS. Tra i temi ufficiali di Microsoft sono presenti \"Royale\" (incluso in Windows XP Media Center Edition), \"Zune\" e \"Embedded\", tutti caratterizzati da un effetto vetro.\nCon il \"Service Pack 2\", Windows XP include il \"Centro sicurezza PC\" che provvede ad indicare la presenza di un firewall, un antivirus e l'attivit\u00e0 di Windows Update. Prima del Service Pack 2 era presente solo un semplice firewall non attivo di predefinito, e che comunque disponeva di funzionalit\u00e0 del tutto insufficienti. Una versione migliorata \u00e8 stata quindi resa disponibile con il secondo service pack, anche se molti preferiscono affidarsi ad altri firewall software o hardware.\nFunzionalit\u00e0 rimosse.\nAlcuni dei programmi e delle funzionalit\u00e0 che facevano parte delle versioni precedenti di Windows non sono arrivate a Windows XP. Sono stati rimossi vari comandi MS-DOS disponibili nel suo predecessore Windows 9x, come i sottosistemi POSIX e OS/2.\nIn rete, NetBEUI e NetDDE sono stati deprecati e non installati di default. I dispositivi di comunicazione incompatibili plug-and-play (come modem e schede di interfaccia di rete) non sono pi\u00f9 supportati.\nAnche i Service Pack 2 e Service Pack 3 hanno rimosso funzionalit\u00e0 da Windows XP, ma in misura meno evidente. Ad esempio, il supporto per le connessioni TCP semiaperte \u00e8 stato rimosso nel Service Pack 2, e la barra degli indirizzi sulla barra delle applicazioni \u00e8 stata rimossa nel Service Pack 3.\nEdizioni.\nNel novembre 2002 sono state annunciate nuove versioni di XP per hardware specifico. Queste edizioni non sono mai state commercializzate singolarmente, ma incluse solo con i computer su cui sono state preinstallate:\nNel 2006 Microsoft ha pubblicato per le aziende Windows Fundamentals for Legacy PCs, una versione di Windows XP Professional ottimizzata per sistemi pi\u00f9 vecchi. Questa versione di Windows \u00e8 stata in seguito sostituita da \"Windows Thin PC\", basato su \"Windows Embedded Standard 7\".\nWindows XP Starter Edition.\nWindows XP Starter Edition \u00e8 una versione a basso costo di Windows XP pubblicata in Asia e in Sud America. \u00c8 basata su Windows XP Home Edition, ma alcune caratteristiche sono state rimosse o sono disabilitate di predefinito.\nSecondo il comunicato stampa di Microsoft, Windows XP Starter Edition \u00e8 un'\"\"introduzione a basso costo ai sistemi operativi Microsoft Windows XP progettata per utenti che si avvicinano per la prima volta ad un personal computer nei paesi in via di sviluppo\".\" Viene vista come uno sforzo per combattere le copie non autorizzate di XP e per contrastare inoltre la diffusione del software open-source GNU/Linux che sta guadagnando una crescente popolarit\u00e0 in Asia e in Sud America. Per agevolare l'introduzione tra coloro che non sono particolarmente esperti con il personal computer, la Starter Edition include alcune caratteristiche aggiuntive non presenti nella Home Edition.\nSono inoltre presenti delle limitazioni artificiali atte a impedire l'acquisto del sistema operativo per l'uso con computer di fascia medio-alta.\nLa versione \u00e8 stata offerta dalla Microsoft per l'installazione sul progetto del governo brasiliano relativo alla fornitura di computer a basso costo, \"PC Conectado\". Alla fine di luglio 2005 Microsoft ha annunciato di aver venduto 100.000 copie di Windows XP Starter Edition.\nI \"Service Pack\".\nMicrosoft ha distribuito periodicamente per il sistema operativo dei pacchetti di aggiornamento dei sistemi operativi chiamati \"Service Pack\" (SP).\nService Pack 1.\nIl Service Pack 1 (SP1) per Windows XP \u00e8 stato distribuito il 9 settembre 2002 con numero di build 5.1.2600.1106.xpsp1.020828-1920. Oltre ai consueti bug fix sono state introdotte nuove funzionalit\u00e0 come il supporto USB 2.0 e l'utilit\u00e0 \"Impostazioni accesso ai programmi\", con la quale \u00e8 possibile impostare le applicazioni di default per attivit\u00e0 quali la navigazione su internet e l'instant messaging, e con la quale \u00e8 possibile disabilitare alcuni programmi Microsoft. Questa utility era stata introdotta anche nel Service Pack 3 di Windows 2000. Il Service Pack 1a \u00e8 stato distribuito nel 3 febbraio 2003 per rimuovere la Java Virtual Machine per via di una causa con Sun Microsystems.\nLa modalit\u00e0 LBA-48, che permette al sistema operativo di rilevare e utilizzare hard disk maggiori di 137 GB, \u00e8 stata attivata di default. \u00c8 stato aggiunto il supporto per Serial ATA.\nService Pack 2.\nIl Service Pack 2 (SP2) \u00e8 stato distribuito il 6 agosto 2004, con numero di build 5.1.2600.2180.xpsp_sp2_rtm.040803-2158, dopo parecchi rinvii, ed \u00e8 dedicato al miglioramento della sicurezza. Il Service Pack 2 comprende tutte le correzioni incluse nel SP1 e ha aggiunto numerose funzionalit\u00e0 al sistema operativo, fra cui un firewall potenziato, supporto migliorato alle reti Wi-Fi, un blocco dei pop-up per Internet Explorer, il supporto Bluetooth, senza per\u00f2 includere driver SATA nativi.\nIl Service Pack 2 include inoltre una nuova API, basata su WMI, che permette ad antivirus e firewall di terze parti di interfacciarsi con il \"Centro sicurezza PC\", che svolge una funzione di controllo generale sulla sicurezza del sistema. Questo aiuta ad eliminare la minaccia di virus e spyware.\nIl firewall \"Internet Connection Firewall\" (\"ICF\"), ora chiamato semplicemente Windows Firewall, viene abilitato automaticamente in fase di installazione.\n\u00c8 stata inoltre introdotta una modalit\u00e0 avanzata di protezione della memoria, che si avvale della tecnologia No-Execute dei processori di nuova generazione, che permette una migliore protezione dai buffer overflow. Nello stack TCP/IP \u00e8 stato rimosso il controverso supporto ai raw socket, per ridurre l'impatto di \"botnet\", cio\u00e8 computer infetti usati in remoto per lanciare attacchi \"denial of service\" (vedi qui).\nSono inoltre inclusi altri miglioramenti ai servizi di e-mail e di navigazione internet. La lista completa delle novit\u00e0 e dei fix introdotti da SP2 \u00e8 disponibile presso il sito di Microsoft.\nWindows XP Service Pack 2 comprende anche sostanziali modifiche a Windows XP Tablet PC Edition e a Windows XP Media Center Edition, entrambe aggiornate alla versione 2005, e supporta 24 nuove lingue di tutti i continenti (vedi qui).\nSono presenti anche cambiamenti minori all'interfaccia grafica: ad esempio, la schermata di avvio \u00e8 stata resa identica per tutte le versioni di Windows XP (rimuovendo la dicitura della versione), e l'icona della connessione alla rete wireless, che prima mostrava due computer simili a quelli dell'icona della rete LAN, ora ne mostra soltanto uno che emette onde radio verso destra.\nIl Service Pack 2 ha ricevuto una buona accoglienza, anche se non mancano critiche. Ad esempio Thomas Greene, della rivista \"The Register\", afferma, senza mezzi termini, che si tratta di una sorta di placebo, cio\u00e8 che \u00e8 inefficace quanto a nuove funzioni, correzione di errori e miglioramenti della sicurezza (vedi qui).\nService Pack 3.\nSecondo Microsoft, il Service Pack 3 avrebbe dovuto esser pubblicato entro la prima met\u00e0 del 2008 (H1\u00a02008).\nIl 12 dicembre 2007 \u00e8 stata distribuita al pubblico la prima \"Release candidate\" (build 3264), un pacchetto di 336 MB contenente 1073 hotfix di cui 114 relativi alla sicurezza, installabile per\u00f2 solo su versioni di Windows XP in inglese. Il 20 febbraio 2008 \u00e8 stata distribuita la \"RC2\", anch'essa solo in inglese. Inizialmente la release definitiva era stata fissata per il 30 aprile 2008, ma all'ultimo momento c'\u00e8 stato un rinvio a causa di un'incompatibilit\u00e0 con Dynamics Retail Management Systems, riscontrata anche con il Service Pack 1 di Windows Vista. Per risolvere il problema Microsoft ha sviluppato dei filtri in grado di bloccare l'installazione di entrambi sui sistemi che utilizzano Dynamics RMS, in attesa di risolvere l'incompatibilit\u00e0. Una volta introdotti i filtri, tali Service Pack sono stati finalmente distribuiti.\nIl Service Pack 3 (SP3) \u00e8 stato distribuito in versione \"Release to manufacturing\" il 21 aprile 2008 (con numero di build 5.1.2600.5512.xpsp.080413-2111) e ufficialmente distribuito il 7 maggio 2008. Sono stati segnalati e unanimemente riconosciuti alcuni problemi con l'installazione di questo Service Pack come l'impossibilit\u00e0 di accedere al sistema, cosa imputabile all'utilizzo da parte di alcuni assemblatori nella versione di Windows XP preinstallata di driver per processori Intel anche su computer dotati di processori AMD. Pur includendo tutti gli aggiornamenti distribuiti dalla Microsoft a partire dal lancio di Windows XP, il Service Pack 3 richiede come prerequisito minimo la presenza del Service Pack 1. Si tratta di un pacchetto di 308 MB ma non costituisce una major release in quanto non include quasi alcun aggiornamento che non sia gi\u00e0 stato distribuito singolarmente. Alcuni degli update inclusi sono:\nNon sono inclusi Internet Explorer 7 (nonostante siano presenti tutte le relative patch finora distribuite) e Windows Media Player 11, anche a causa dei problemi con l'antitrust europeo.\nInoltre, con il Service Pack 3 gli utenti possono completare l'installazione del sistema operativo senza inserire una product key (cos\u00ec come avviene per Windows Server 2003 SP2 e Windows Vista) e utilizzarlo in modalit\u00e0 di prova per 30 giorni. Dopo il periodo di prova sar\u00e0 obbligatorio inserire una product key valida e attivare il sistema via Genuine Advantage.\nIl 15 maggio 2017, Windows XP riceve in via del tutto eccezionale una patch fuori supporto per la protezione dal virus WannaCry e nel 2019 riceve un'altra patch fuori supporto per la protezione da una vulnerabilit\u00e0 definita \"wormable\" proprio perch\u00e9 \u00e8 sfruttabile per creare virus di pericolosit\u00e0 simile a WannaCry; la vulnerabilit\u00e0 si trovava nei servizi di Desktop Remoto e non richiedeva l'interazione dell'utente.\nSupporto.\nIl supporto di Windows XP per le edizioni \"Home Edition\", \"Professional\", \"Media Center\" e \"Tablet PC\" \u00e8 terminato l'8 aprile 2014, ma fanno eccezione le versioni progettate per POS:\nA partire dal 22 ottobre 2010, Windows XP smise di essere preinstallato nei nuovi computer in commercio, che iniziarono a montare esclusivamente il sistema operativo Windows 7.\nWindows XP entr\u00f2 in un periodo di supporto esteso (ricevendo solo aggiornamenti critici e di sicurezza), cessato l'8 aprile 2014: dopo tale data l'uso del sistema operativo non ha pi\u00f9 supporto tecnico da parte di Microsoft e non sono pi\u00f9 distribuiti aggiornamenti di sicurezza e \"patches\". \"Microsoft Security Essentials\" continu\u00f2 a ricevere aggiornamenti per Windows XP fino al 14 luglio 2015, per garantire agli utenti una protezione parziale. Tuttavia Microsoft garantisce il diritto legale di effettuare il downgrade a Windows XP per tutti i PC acquistati con Windows 7, (il cui supporto esteso \u00e8 tuttavia cessato nel 2020), garantendo di fatto il diritto legale al downgrade fino a tale data, e, probabilmente, manterr\u00e0 i server di attivazione per nuove installazioni di Windows XP dopo la fine del supporto esteso. Questa notizia, distribuita a luglio del 2010, gener\u00f2, a causa di un'errata interpretazione da parte di due grandi magazine americani, la falsa speranza che il supporto esteso a Windows XP fosse stato prolungato fino al 2020.\nAccoglienza.\nIl lancio di Windows XP \u00e8 stato accompagnato da intense critiche e indagini antitrust dovute all'integrazione nel sistema di alcune applicazioni per le quali esisteva tradizionalmente un robusto mercato di terze parti. Il caso pi\u00f9 noto \u00e8 quello del lettore multimediale Windows Media Player. Nel 2005 la Commissione Europea ha imposto a Microsoft di commercializzare una versione del sistema operativo priva del lettore multimediale, detta \"Windows XP N\". Un altro esempio \u00e8 il programma di messaggistica istantanea Windows Messenger.\nCi sono state inoltre decise critiche per il nuovo processo di attivazione del prodotto, introdotto per la lotta alla pirateria informatica. Esso effettua un controllo di alcuni componenti hardware del computer, creando un numero di riferimento unico che viene registrato da Microsoft prima dell'attivazione permanente del software (ci sono 30 giorni di tempo per effettuare l'attivazione dopo l'installazione). L'installazione del prodotto su un altro hardware genera un differente numero, che non corrisponderebbe con quello registrato. Questo impedirebbe la distribuzione di una nuova licenza, disabilitando il software. Qualora la nuova installazione fosse legale (ad esempio se si \u00e8 comprato un nuovo computer e si dispone di una licenza non OEM), per attivare il prodotto \u00e8 possibile telefonare a un numero verde del call center di Microsoft, se la chiamata \u00e8 inoltrata da un fisso, in caso contrario \u00e8 disponibile un numero a pagamento.\nQuota di mercato.\nSecondo i dati di analisi web generati da Net Applications, Windows XP era il sistema operativo pi\u00f9 utilizzato fino ad agosto 2012, quando Windows 7 lo ha superato (successivamente superato da Windows 10 nel 2019), mentre StatCounter indica che stava accadendo quasi un anno prima. Nel gennaio 2014, Net Applications ha registrato una quota di mercato del 29,23% di \"sistemi operativi desktop\" per XP (quando \u00e8 stato introdotto XP non esisteva una categoria mobile separata da tracciare), mentre W3Schools ha registrato una quota dell'11,0%."}
{"id": "4575", "revid": "123454748", "url": "https://it.wikipedia.org/wiki?curid=4575", "title": "Windows Me", "text": "Windows Millennium Edition, o Windows Me (nome in codice: \"Millennium\") , \u00e8 un sistema operativo grafico sviluppato da Microsoft come parte della sua famiglia di sistemi operativi Windows 9x. \u00c8 il successore di Windows 98 ed \u00e8 stato distribuito alla produzione il 19 giugno 2000, con disponibilit\u00e0 generale il 14 settembre 2000.\nWindows Me \u00e8 stato l'ultimo sistema operativo pubblicato nella serie Windows 9x che \u00e8 stato specificamente indirizzato agli utenti PC domestici, incluso Internet Explorer 5.5, Windows Media Player 7 e il nuovo software Windows Movie Maker, che forniva un editing video di base ed \u00e8 stato progettato per essere facile da usare per gli utenti domestici. Microsoft ha anche aggiornato l'interfaccia utente grafica, le funzionalit\u00e0 della shell e Windows Explorer, con alcune di quelle introdotte per la prima volta in Windows 2000, che era stato pubblicato come sistema operativo orientato al business sette mesi prima. Windows Me potrebbe essere aggiornato a Internet Explorer 6 SP1 (ma non a SP2 (SV1) o Internet Explorer 7), Outlook Express 6 SP1 e Windows Media Player 9 Series. Supportava Microsoft .NET Framework fino alla versione 2.0 inclusa; tuttavia, le versioni 2.0 SP1, 3.x e successive non lo sono. Office XP era l'ultima versione di Microsoft Office compatibile con Windows Me. Nell'ottobre 2001, Windows XP \u00e8 stato commercializzato ed \u00e8 diventato il successore di Windows Me, diffondendo la maggior parte delle sue funzionalit\u00e0 e introducendo altri temi visivi e includendo il kernel Windows NT pi\u00f9 affidabile.\nStoria.\nNel 1997, \"Millennium\" era il nome in codice per una versione futura di Windows NT, che si prevedeva di pubblicare nel 2000 o nel 2001. Nel 1998 Microsoft afferm\u00f2 ufficialmente che non ci sarebbero state versioni di Windows 9x dopo Windows 98. Tuttavia, nel 1999, Microsoft annunci\u00f2 una nuova versione di Windows 9x e in seguito si seppe che aveva il nome in codice di Millennium. Nel 2000, fu pubblicata come Windows Millennium Edition (Windows Me).\nAlmeno 3 beta di Windows Me furono rese disponibili durante la fase di sviluppo. Il 24 settembre 1999, Microsoft annunci\u00f2 la distribuzione di Windows Millennium Beta 1. La seconda versione beta fu pubblicata il 24 novembre 1999 e aveva due nuove caratteristiche: una tecnologia di protezione del File System e la possibilit\u00e0 di configurare le periferiche di gioco dal pannello di controllo. Molte build interne furono distribuite tra la beta 1 e la beta 2, aggiungendo caratteristiche quali \"aggiornamenti automatici\" e i \"menu personalizzati\". La beta 3 fu resa disponibile l'11 aprile 2000. La data di disponibilit\u00e0 della versione completa fu il 31 dicembre 2000.\nSubito dopo che Windows Me fu reso pubblico, Microsoft prepar\u00f2 una campagna per promuoverlo negli Stati Uniti d'America chiamata \"Meet Me Tour\" (un gioco di parole avendo in questo frangente \"Meet Me\" due significati: \"incontrami\" oppure \"incontra Me\", dove con Me si indicava il sistema operativo). Essa coinvolgeva la Microsoft, gli \"OEM\" e altre societ\u00e0 interessate nella vendita di Windows Me, in una attrazione interattiva multimediale presente in 25 citt\u00e0 degli Stati Uniti.\nMicrosoft termin\u00f2 il supporto principale per Windows Millennium Edition il 31 maggio 2004. Il supporto esteso termin\u00f2 invece il 30 giugno 2007, un anno dopo Windows 98. Windows Me conteneva anche la macchina virtuale Java scritta dalla Microsoft, che caus\u00f2 il ritiro suo e di Windows 98 dal Microsoft Developer Network alla fine del 2003.\nCaratteristiche principali.\nSi poneva come una continuazione del modello Windows 9x e ancora basato su DOS come i suoi predecessori, ma con accesso limitato alla modalit\u00e0 reale MS-DOS per ridurre il tempo di avvio del sistema. Era destinato specificamente per gli utenti domestici. Includeva Internet Explorer 5.5, Windows Media Player 7 e il nuovo programma Windows Movie Maker, che forniva funzionalit\u00e0 di base di montaggio video ed era progettato per essere facile da usare anche dagli utenti domestici. Microsoft aggiorn\u00f2 anche l'interfaccia grafica e la shell Windows Explorer, quest'ultima con alcune caratteristiche viste prima in Windows 2000, sistema operativo distribuito sette mesi prima per il mercato professionale.\nHa portato con s\u00e9 alcune innovazioni, tra le quali l'introduzione del ripristino della configurazione di sistema, e nella multimedialit\u00e0; infatti se in Windows 98 il punto focale fu l'integrazione con il web, in Windows Me tutto si gioca sulle funzioni multimediali che pu\u00f2 offrire il computer, e in particolar modo sul divertimento e l'interattivit\u00e0. Windows Me offre cos\u00ec alcuni nuovi programmi per l'intrattenimento.\nSupporto per applicazioni.\nWindows Me poteva essere aggiornato ad Internet Explorer 6 SP1, ma non ad Internet Explorer 6 SP2 (o SV1); n\u00e9 (come nel caso di Windows 2000) poteva essere aggiornato a Internet Explorer 7 o a Windows Media Player 10 Series. L'ultima versione del Framework.NET disponibile era la 2.0; le versioni successive non erano compatibili. Office XP fu l'ultima versione della \"suite\" per ufficio della Microsoft ad essere compatibile con Windows 9x.\nWindows Me era la continuazione del modello di sistema operativo noto come Windows 9x, tuttavia la caratteristica di funzionamento in modalit\u00e0 reale dell'MS-DOS era limitata, per consentire un'accelerazione della fase di avvio. Questa fu una nuova caratteristica tra le pi\u00f9 pubblicizzate, perch\u00e9 le applicazioni che necessitavano della modalit\u00e0 reale MS-DOS, per esempio alcuni vecchi software di utilit\u00e0 per il disco, non potevano essere eseguite in Windows Me.\nIn confronto alle altre versioni di Windows, Windows Me ebbe una breve vita, di poco pi\u00f9 di un anno. Infatti fu subito rimpiazzato da Windows XP (il successore anche di Windows 2000, visto che poi Microsoft avrebbe basato tutte le successive versioni sulla tecnologia Windows NT, abbandonando la distinzione tra Home User e Professional User, che fino ad allora era stata fatta), basato su tecnologia Windows NT, lanciato il 25 ottobre 2001. Il supporto a Windows ME \u00e8 terminato nel 2006.\nRimozione della modalit\u00e0 reale del DOS.\nUno dei pi\u00f9 pubblicizzati cambiamenti in Windows Me era che non includeva pi\u00f9 la modalit\u00e0 reale dell'MS-DOS. Senza supporto alla modalit\u00e0 reale, Windows Me pu\u00f2 avviarsi un paio di secondi pi\u00f9 velocemente, senza perdita di funzionalit\u00e0. Autoexec.bat e Config.sys non sono pi\u00f9 eseguiti da IO.SYS durante l'avvio, e il sistema non pu\u00f2 essere avviato come solo MS-DOS, n\u00e9 pu\u00f2 essere ridotto ad una sola sessione MS-DOS una volta caricato. Perci\u00f2, applicazioni che hanno bisogno della modalit\u00e0 reale del DOS per essere eseguite, come i vecchi programmi di utilit\u00e0 del disco, non funzionavano su Windows Me. In pi\u00f9, i driver in modalit\u00e0 reale (per esempio ANSI.SYS) non possono pi\u00f9 essere fatti caricare da Autoexec.bat o Config.sys. Ancora, win.com non \u00e8 pi\u00f9 eseguito durante il processo di avvio, invece \u00e8 direttamente eseguito da VMM32.VXD mediante IO.SYS.\nIn Windows 98, i file Autoexec.bat e Config.sys erano usati per impostare variabili d'ambiente globali. In Windows Me, questi file erano controllati continuamente per cogliere eventuali modifiche che si riferivano alle variabili d'ambiente, perch\u00e9 esse dovevano essere importate a causa dell'assenza del \"parsing\" dei suddetti file all'avvio di Windows Me o di una nuova sottosessione MS-DOS. Per specificare o modificare valori nel file autoexec.bat, l'utente deve editare il seguente valore del registro:\nHKEY_LOCAL_MACHINE\\System\\CurrentControlSet\\Control\\SessionManager\\Environment\nWindows Me fu l'ultima versione di Windows ad includere un sottosistema MS-DOS in modalit\u00e0 reale, sebbene l'accesso ad esso fosse ristretto. Tuttavia il CD-ROM di Windows e il dischetto di avvio consentivano il \"booting\" di una sessione MS-DOS in modalit\u00e0 reale.\nUn programma di una terza parte fu fatto per riportare la modalit\u00e0 reale in Windows Me. Funzionava modificando tre file: IO.SYS, COMMAND.COM e REGENV32.EXE, fornendo cos\u00ec un processo di avvio di Windows Me simile a quello delle precedenti versioni della serie Windows 9x.\nRapporti con le altre versioni di Windows.\nWindows Me fu accoppiato al sistema operativo basato su NT Windows 2000, che si rivolgeva all'utenza professionale. Entrambi furono seguiti da Windows XP che univa le loro caratteristiche. Insieme a Microsoft Windows 98, Microsoft termin\u00f2 il supporto per Windows Me l'11 luglio 2006. Microsoft non fornisce pi\u00f9 supporto telefonico n\u00e9 aggiornamenti per la sicurezza per questi prodotti, perch\u00e9 li considera obsoleti.\nMolte applicazioni terze scritte per le precedenti versioni di Windows, in particolare giochi, funzionano con Windows Me, ma non con Windows 2000. Questo fatto \u00e8 divenuto meno rilevante con il declino di popolarit\u00e0 di Windows Me dopo l'uscita di Windows XP che possiede una caratteristica di esecuzione di programmi in modalit\u00e0 compatibile, consentendo cos\u00ec a molte delle vecchie applicazioni di essere eseguite.\nSe si inserisce un CD-ROM di Windows 2000 in un ambiente Windows Me, viene chiesto all'utente se vuole aggiornare il sistema, poich\u00e9 il numero di versione di Me \u00e8 pi\u00f9 vecchio di quello di Windows 2000. Mentre non \u00e8 tecnicamente vero (Windows Me fu pubblicato molti mesi dopo Windows 2000), Windows Me \u00e8 \"in effetti\" derivato dal vecchio, monolitico codice MS-DOS (Windows 4.x) mentre Windows 2000 \u00e8 il primo sistema della famiglia NT 5.0 ed \u00e8 quindi considerabile un upgrade di Windows Me.\nViceversa Windows 2000 non pu\u00f2 essere aggiornato a Windows Me. Se un CD-ROM di installazione di Windows Me \u00e8 inserito in un sistema che esegue Windows 2000, l'utente riceve un messaggio di errore comunicante che il Setup non pu\u00f2 essere eseguito in Windows 2000. Inoltre viene domandato all'utente di spegnere Windows 2000, riavviare il computer usando Windows 95, Windows 98 o MS-DOS e eseguire il setup dal prompt dei comandi del DOS.\nWindows XP, che \u00e8 basato su NT, divenne il successore di Windows Me. Esso chiuse anche la distanza che occorreva tra i Windows per il mercato \"consumer\" e quelli per il mercato \"professional\". Inoltre, non furono mai distribuiti service pack per Windows Me.\nInsieme a Windows 2000 della famiglia NT, Windows Me fu l'ultima versione di Windows a non includere la tecnologia di attivazione del prodotto WGA.\nCritiche.\nWindows Me fu pesantemente criticato dagli utenti per la sua instabilit\u00e0 e inaffidabilit\u00e0, dovuta a frequenti episodi di \"freeze\" e \"crash\". Un articolo di \"PC World\" soprannomin\u00f2 Windows Me la \"Mistake Edition\" (traducibile con \"Edizione dell'errore\") e lo inser\u00ec al quarto posto della lista dei \"Peggiori prodotti di tutti i tempi\". Citava: \"Shortly after Me appeared in late 2000, users reported problems installing it, getting it to run, getting it to work with other hardware or software, and getting it to stop running.\" (\"Subito dopo che Windows Me apparve alla fine del 2000, gli utenti riportarono problemi installandolo, avviandolo, lavorandoci con altro hardware e software e spegnendolo.\"). Anche la stessa Microsoft era a conoscenza della sua impopolarit\u00e0 e si rese conto del fatto che il prodotto fu un fallimento.\nLa caratteristica Ripristino configurazione di sistema a volte finiva con recuperare anche un virus che l'utente aveva precedentemente rimosso, poich\u00e9 il sistema di tracciamento dei cambiamenti era piuttosto semplicistico. Disabilitando il Ripristino configurazione di sistema, il virus poteva essere rimosso, ma l'utente perdeva tutti i punti di ripristino salvati fino al momento della disattivazione.\nRipristino configurazione di sistema soffriva anche di un bug nella funzionalit\u00e0 di datazione causando quindi la possibilit\u00e0 che esso datasse in modo sbagliato punti di ripristino salvati prima dell'8 settembre 2001. Ci\u00f2 aveva la conseguenza di nascondere i punti di ripristino al Ripristino configurazione di sistema e poteva causare il fallimento della procedura di ripristino. La Microsoft distribu\u00ec un aggiornamento che correggeva il problema."}
{"id": "4578", "revid": "465169", "url": "https://it.wikipedia.org/wiki?curid=4578", "title": "Winston Churchill", "text": "\u00c8 stato Primo ministro del Regno Unito dal 1940 al 1945 e nuovamente dal 1951 al 1955. \u00c8 stato inoltre membro del Parlamento dal 1900 al 1922 e dal 1924 al 1964, rappresentando nel corso della sua carriera cinque diversi collegi. Come Primo ministro, \u00e8 noto per aver guidato il Regno Unito alla vittoria nella seconda guerra mondiale; fu anche leader del Partito Conservatore per quindici anni, dal 1940 al 1955.\nChurchill nacque in una famiglia aristocratica, figlio di Lord Randolph Churchill, importante statista conservatore. Arruolatosi nell'esercito britannico, combatt\u00e9 in India, nella guerra mahdista in Sudan e nella seconda guerra boera, ottenendo fama per le sue corrispondenze giornalistiche e per i libri di memorie sulle campagne a cui aveva preso parte. Entrato in politica agli inizi del XX secolo, ricopr\u00ec incarichi ministeriali nel governo liberale presieduto da Herbert Henry Asquith e, insieme con il cancelliere dello Scacchiere David Lloyd George, svolse un'intensa attivit\u00e0 riformatrice in campo sociale. Nominato primo lord dell'ammiragliato, dopo lo scoppio della prima guerra mondiale dovette abbandonare il governo in seguito all'esito fallimentare della campagna di Gallipoli, della quale era stato uno dei promotori; nel 1916, caduto Asquith, Churchill torn\u00f2 a importanti incarichi di governo nel nuovo gabinetto di David Lloyd George. Dopo la guerra ottenne la carica di cancelliere dello Scacchiere del nuovo governo presieduto da Stanley Baldwin (1924-1929) e si fece promotore di una politica deflazionistica, restaurando la parit\u00e0 aurea della sterlina ai livelli pre-bellici.\nEscluso da incarichi governativi durante gli anni trenta del Novecento, Churchill divenne una delle voci pi\u00f9 critiche verso la Germania nazista, guidando la campagna per il riarmo. Allo scoppio della seconda guerra mondiale divenne nuovamente primo lord dell'ammiragliato, ma in seguito alle dimissioni di Neville Chamberlain nel maggio 1940 venne nominato Primo ministro. I suoi discorsi e trasmissioni radiofoniche furono decisivi nel sostenere la resistenza del Regno Unito, specialmente nel difficile anno 1940-1941 quando il Commonwealth e l'Impero britannico si trovarono a fronteggiare da soli la minaccia nazista. Churchill guid\u00f2 poi il Regno Unito durante l'intero conflitto e nei mesi successivi alla resa tedesca.\nIn seguito alla sconfitta dei conservatori nelle elezioni del 1945, Churchill divenne leader dell'opposizione mantenendo un grande prestigio internazionale; nel 1946 pronunci\u00f2 a Fulton il famoso discorso sulla \"cortina di ferro\" che convenzionalmente segna l'avvio della guerra fredda. Rieletto Primo ministro nel 1951, il suo secondo mandato fu dominato da questioni di politica estera come l'insurrezione comunista in Malaysia, la rivolta dei Mau-Mau in Kenya, la guerra di Corea e il colpo di Stato iraniano del 1953. Churchill si dimise dalla carica nel 1955, rimanendo comunque parlamentare fino al 1964. Alla sua morte la regina Elisabetta gli concesse gli onori del funerale di Stato, al quale partecip\u00f2 un gran numero di statisti.\nPer l'attivit\u00e0 di storico e scrittore portata avanti durante tutta la vita ricevette anche il premio Nobel per la letteratura nel 1953. Protagonista di primo piano delle vicende politiche britanniche e internazionali per oltre cinquant'anni, Churchill \u00e8 tra le figure politiche pi\u00f9 significative del XX secolo. La storiografia ritiene Churchill il pi\u00f9 grande premier britannico di quest'epoca, per la guida del Paese nel corso del secondo conflitto mondiale, la sua abilit\u00e0 parlamentare e la sua dedizione agli interessi della Nazione. Fu l'ultimo fautore del Regno Unito quale potenza globale: le politiche da lui intraprese nei confronti degli Stati Uniti d'America, dell'Unione Sovietica e del Continente europeo hanno portato benefici di lungo termine al Regno Unito. Al contrario, le conseguenza dell'azione nei confronti degli ex possedimenti imperiali si sono rivelate pi\u00f9 effimere. La sua memoria rimane oggetto di elogi e critiche e il dibattito intorno alla sua complessa eredit\u00e0 resta acceso.\nGenealogia e origini familiari.\nChurchill nacque nella dimora avita della famiglia paterna, Blenheim Palace nell'Oxfordshire, il 30 novembre 1874. Diretto discendente dei duchi di Marlborough, il suo casato apparteneva ai massimi ranghi dell'aristocrazia britannica. Il suo celebre antenato John Churchill, I duca di Marlborough era stato il vincitore, insieme con Eugenio di Savoia della guerra di successione spagnola; il nonno paterno, John Spencer-Churchill, VII duca di Marlborough, era stato per dieci anni parlamentare per il Partito conservatore e ministro nei governi \"tory\" di Lord Derby e Benjamin Disraeli. Suo padre, lord Randolph Churchill, era stato eletto membro del Parlamento per Woodstock nel 1873. La nonna paterna, lady Frances Anne Vane-Tempest-Stewart era figlia di Charles Stewart, III marchese di Londonderry, aiutante di campo di Arthur Wellesley nel corso delle guerre napoleoniche, in seguito ambasciatore britannico in Austria, Prussia e Russia. Questi era inoltre il fratello dello statista irlandese lord Castlereagh, l'artefice dell'Europa post-napoleonica al congresso di Vienna. Dalla stessa linea Churchill poteva vantare anche avi italiani delle famiglie fiorentine dei Guicciardini e degli Strozzi, in particolare dal fratello di Francesco Guicciardini Jacopo, che era stato ambasciatore di Firenze in Inghilterra nel XVI secolo: questi contava tra i suoi antenati Ubertino Strozzi e il poeta Guido Cavalcanti.\nLa madre, Jennie Jerome, era statunitense, figlia di Leonard Jerome, un facoltoso uomo d'affari e diplomatico di New York nonch\u00e9 proprietario del \"New York Times\" e discendente di un aiutante di campo di George Washington. Fu console a Ravenna e Trieste e, nel 1870, negozi\u00f2 con le truppe prussiane la liberazione dei cittadini statunitensi residenti nella Parigi assediata (tra quali figurava anche la sua famiglia). Peraltro, i legami familiari di Churchill con gli Stati Uniti risalivano molto pi\u00f9 indietro: gli Spencer erano infatti strettamente imparentati con la famiglia di George Washington, l'artefice dell'indipendenza e il primo presidente della nazione nordamericana.\nAttraverso la famiglia di sua madre Churchill intratteneva lontani legami di parentela con i presidenti Franklin Delano Roosevelt, John Adams e suo figlio John Quincy Adams, Ulysses Grant, oltre a George Herbert Walker Bush e George W. Bush e financo con lo scrittore Ernest Hemingway. \u00c8 spesso stato ipotizzato che la madre di Churchill avesse antenati nativi americani attraverso sua madre, Clarissa Hall, ma ci\u00f2 non \u00e8 mai stato provato.\nBiografia.\nLa giovent\u00f9 e la formazione (1874-1895).\nLa nascita e i primi anni.\nI genitori di Winston si incontrarono per la prima volta nell'agosto 1873 durante un ballo dato a Cowes, sull'isola di Wight, dalla regina Vittoria in onore dello zarevic Alessandro e di sua moglie; essi furono presentati da un comune amico, il diplomatico Francis Bertie. Jennie e Randolph si fidanzarono dopo appena tre giorni, ma il matrimonio fu ritardato a causa delle diatribe legali dei suoceri sulla dote. Durante il fidanzamento, Jennie rimase a Parigi con la madre, mentre Randolph visse in Inghilterra per condurre la campagna elettorale, recandosi spesso in visita alla fidanzata e scambiando con lei una fitta corrispondenza; i duchi di Marlborough furono inizialmente molto ostili alle nozze, giudicando Jerome \"un volgare affarista\". Randolph si rivolse in cerca di aiuto anche a uno dei suoi migliori amici, il principe di Galles Alberto Edoardo, che svolse un'intensa opera di persuasione presso la coppia ducale, coinvolgendo anche la madre, la regina Vittoria, a sua volta amica sin dall'infanzia della duchessa di Marlborough Frances. La coppia si spos\u00f2 infine nell'aprile 1874 all'ambasciata del Regno Unito a Parigi.\nIl primogenito Winston Leonard nacque circa otto mesi dopo il matrimonio. Secondo il biografo William Manchester egli era stato concepito dai genitori prima del matrimonio. Secondo la tesi tradizionale, invece, il figlio nacque prematuro a causa di una caduta della madre durante una battuta di caccia nei giorni precedenti il parto. Anche il figlio secondogenito Jack nascer\u00e0 prematuro, a causa di una probabile malformazione delle ossa pelviche della madre, che caus\u00f2 in entrambe le gravidanze una rottura precoce della placenta.\nNel 1877 il duca di Marlborough venne nominato vicer\u00e9 d'Irlanda e Lord Randolph divenne il suo segretario privato; pertanto, l'intera famiglia Churchill si trasfer\u00ec a Dublino. Qui nel 1880 nacque il secondo figlio della coppia, John Strange Spencer-Churchill detto \u201cJack\u201d.\nDurante gli anni 1880 comunque i genitori di Churchill si estraniarono sempre pi\u00f9 e la madre cominci\u00f2 a frequentare vari amanti. Nello stesso periodo il padre, Lord Randolph, divenne uno degli uomini politici britannici pi\u00f9 noti, in patria e all'estero, tanto da trattare alla pari con Otto von Bismarck e lo zar Alessandro III. Il piccolo Winston non ebbe in pratica alcuna relazione con il padre, sviluppando per Randolph una sconfinata ammirazione e cercando sempre nel corso della vita di emularlo e di dimostrarsi degno di lui. Riguardo alla madre pi\u00f9 tardi ricord\u00f2: \u00abLa amavo, ma a distanza\u00bb. Con il fratello, che visse sempre nella sua ombra, i rapporti rimasero invece molto stretti e affettuosi per tutta la vita, fino alla morte di Jack nel 1947. A Dublino Churchill ricevette i primi insegnamenti di lettura e aritmetica da una governante, mentre lui e il fratello vennero accuditi dalla tata Elizabeth Everest, alla quale Winston rimase devotissimo per tutta la vita. Nella sua autobiografia \"My Early Life\" (La mia giovinezza) scrisse a proposito della Everest: \u00abPer tutta la mia infanzia e adolescenza \u00e8 stata la mia pi\u00f9 cara amica e confidente\".\nL'istruzione e l'adolescenza.\nAll'et\u00e0 di sette anni, Churchill venne mandato alla St. George's School di Ascot, ma odi\u00f2 la scuola, ebbe voti mediocri e fu indisciplinato: il preside, il sadico reverendo Sneyd-Kynnersley, lo frustava spesso, tanto che, quando la madre scopr\u00ec la schiena e i glutei del bambino coperti di cicatrici, decise di ritirarlo dalla scuola. Secondo Michael Dobbs Churchill sub\u00ec anche abusi sessuali da parte del preside. I genitori si erano nel frattempo trasferiti a Connaught Place a Londra, dove Churchill li visitava regolarmente, mentre nello stesso periodo visit\u00f2 con la famiglia la localit\u00e0 termale di Bad Gastein in Austria-Ungheria. A causa della salute precaria, nel settembre 1884 fu trasferito alla Brunswick School di Hove, nel Sussex, dove i suoi risultati migliorarono, ma la condotta rimase indisciplinata. A malapena pass\u00f2 gli esami di ammissione per la prestigiosa Harrow School, a cui si iscrisse nell'aprile 1888. Qui il rendimento rimase alto, eccelse soprattutto in storia, ma gli insegnanti lamentavano la sua mancanza di puntualit\u00e0 e precisione. Scrisse anche poesie e lettere che furono pubblicate nel giornale della scuola, l\"'Harrovian\", e vinse anche una competizione di scherma. Il padre, non giudicando il figlio in grado di frequentare l'universit\u00e0, aveva deciso che il giovane Churchill dovesse intraprendere la carriera militare, quindi trascorse gli ultimi tre anni a Harrow nei corsi preparatori per l'accademia; super\u00f2 gli esami finali con voti bassi. Dopo due tentativi respinti, fu infine ammesso all'accademia militare di Sandhurst, dove fu accettato come cadetto in cavalleria, cominciando i corsi nel settembre 1893. I corsi all'accademia terminarono dopo quindici mesi e Churchill si diplom\u00f2 nel dicembre 1894, con ottimi risultati, particolarmente nell'equitazione. Poco dopo tuttavia il padre, lord Randolph Churchill, mor\u00ec per cause mai del tutto chiarite: all'epoca si parl\u00f2 di sifilide, ma oggi la causa ritenuta pi\u00f9 probabile \u00e8 un cancro al cervello non diagnosticato. Winston rimase molto scosso per la morte del genitore, ricavandone la convinzione che anche lui avrebbe avuto il destino di morire giovane.\nCuba, India e Sudan (1895-1899).\nNel febbraio 1895 Churchill fu assegnato al IV reggimento Ussari dell'Esercito britannico, di stanza ad Aldershot. Lo stipendio ammontava a 150 sterline all'anno, ben al di sotto del suo tenore di vita. Nel luglio dello stesso anno, Churchill fece ritorno a Londra per organizzare i funerali della sua vecchia tata Everest, che pag\u00f2 personalmente. Ansioso di partecipare ad azioni militari, sfrutt\u00f2 l'influenza della madre per farsi assegnare in zone di guerra. Nell'autunno del 1895 part\u00ec per Cuba insieme a Reginald Barnes, per assistere alla guerra d'indipendenza che l'isola stava combattendo contro la Spagna. Qui si un\u00ec alle truppe spagnole come corrispondente di guerra e fu testimone di vari scontri con i ribelli indipendentisti. Nella stessa occasione Churchill venne anche reclutato dall'intelligence britannica tramite il colonnello Edward Chapman, al fine di raccogliere informazioni su un nuovo tipo di pallottola in uso all'esercito spagnolo. Terminata questa esperienza trascorse un periodo di soggiorno negli Stati Uniti, dove fece la conoscenza del deputato democratico William Bourke Cockran, amico di sua madre e famoso oratore del tempo, il quale ebbe notevole influenza sul giovane Winston.\nAl seguito degli Ussari Churchill giunse a Bombay nell'India britannica, nell'ottobre 1896. Presto trasferito a Bangalore, prese alloggio in un bungalow con l'amico Barnes. Churchill rimase di stanza in India per diciannove mesi, facendo frequenti visite a Calcutta, spedizioni nello Hyderabad e due visite in licenza nel Regno Unito. Ritenendo di aver ricevuto una scarsa educazione, cominci\u00f2 in questo periodo a studiare da autodidatta, leggendo opere di Platone, Adam Smith, Charles Darwin, Arthur Schopenhauer e Henry Hallam. Ebbero particolare influenza su di lui il \"Declino e caduta dell'Impero romano\" di Edward Gibbon, il \"Martirio dell'uomo\" di William Winwood Reade, un'opera storica di impronta materialista e darwinista che influenz\u00f2 l'agnosticismo di Churchill, oltre alle opere del famoso storico whig Thomas Babington Macaulay. Interessato sin d'allora di politica, nelle lettere private si definiva \u201cun liberale in tutto tranne che nel nome\u201d, aggiungendo per\u00f2 che non poteva sostenere il Partito liberale a causa del suo sostegno all\"'Home rule\" per l'Irlanda. Piuttosto, si definiva un aderente dell'ideologia della cosiddetta \"Tory democracy\", della quale gi\u00e0 il padre era stato tra i principali esponenti. In questa veste, durante una delle visite in patria, tenne il suo primo discorso pubblico a Bath a un raduno della \"Primrose League\" (\u201clega della primula\u201d), un'organizzazione militante fondata dal padre anni prima a sostegno dell'ala \u201cuninazionale\u201d dei \"tory\". Churchill espresse in questo periodo una miscela di istanze conservatrici e riformiste allo stesso tempo: si dichiar\u00f2 ad esempio in favore di un sistema di istruzione pubblico e laico, ma allo stesso tempo si oppose al suffragio femminile, definendo le suffragette \"un movimento ridicolo\". Il biografo Keith Robbins ha sostenuto che fu in questo periodo che Churchill form\u00f2 gran parte del proprio pensiero politico.\nIn India, Churchill decise di unirsi al corpo di spedizione del Malakand, comandato da Bindon Blood nella campagna contro i ribelli Pashtun della trib\u00f9 Mohmand nella Valle di Swat, in India nord-occidentale. Per poter partecipare alla campagna dovette accreditarsi come corrispondente di guerra per \"The Pioneer\" e per il \"Daily Telegraph\". Nelle lettere ai familiari descrisse come fosse pratica di entrambi gli schieramenti massacrare i feriti dopo gli scontri, ma non ne fece cenno nelle sue corrispondenze giornalistiche. Rimase al seguito dell'esercito per sei settimane prima di fare ritorno a Bangalore nell'ottobre 1897. Qui scrisse il suo primo libro, \"The story of the Malakand Field Force\", relativo alla campagna appena trascorsa, che fu poi pubblicato da Longman e ricevette un'ottima accoglienza. Nello stesso periodo scrisse anche un romanzo a chiave dal titolo \"Savrola\", ambientato in un immaginario regno balcanico, che fu pubblicato a puntate sul \"Macmillan's Magazine\" tra maggio e dicembre 1899, prima di apparire in forma di libro.\nNel 1898, mentre soggiornava ancora a Bangalore, Churchill esplor\u00f2 la possibilit\u00e0 di unirsi alle forze di Lord Kitchener che stavano per cominciare la campagna sudanese contro gli insorti del Mahdi. Kitchener fu inizialmente reticente, sostenendo che Churchill fosse solo in cerca di fama e di medaglie. Dopo aver passato del tempo a Calcutta, Meerut e Peshawar, nel giugno del 1898 Churchill fece ritorno in patria. Qui fece uso dei suoi contatti, tra cui il primo ministro Lord Salisbury, vecchio collega del padre, per farsi assegnare al corpo di spedizione sudanese. In cambio accett\u00f2 di scrivere degli articoli di corrispondenza per il \"Morning Post\". Part\u00ec quindi per l'Egitto, dove si un\u00ec al XXI Lanceri al Cairo prima di risalire il Nilo verso sud alla volta del Sudan. Qui prese parte alla battaglia di Omdurman, nella quale le forze del Mahdi (messia islamico) Abd Allah al-Ta'aysh subirono una decisiva sconfitta. Nei suoi articoli, Churchill espresse giudizi molto critici sul comportamento di Kitchener verso i feriti, soprattutto sulla profanazione della tomba del Mahdi da lui ordinata, suscitando nel generale un'ostilit\u00e0 che si sarebbe trascinata negli anni. In seguito alla battaglia, Churchill don\u00f2 una parte di pelle del suo petto perch\u00e9 fosse trapiantata a un commilitone ferito. Tornato in Gran Bretagna in ottobre, pubblic\u00f2 un'altra opera, intitolata \"The River War\" (\u201cLa guerra sul fiume\u201d), dedicata alla campagna del Sudan.\nPrime esperienze politiche e guerra boera (1899-1900).\nAvendo preso la decisione di intraprendere una carriera parlamentare, Churchill approfond\u00ec i suoi contatti politici e tenne comizi a tre riunioni del Partito conservatore. In questo periodo conobbe anche il suo primo amore, Pamela Plowden; anche se la relazione non dur\u00f2 a lungo, i due rimasero amici per il resto della vita. In dicembre fece ritorno in India per tre mesi, dove coltiv\u00f2 assiduamente la sua passione per il polo. Durante la permanenza a Calcutta fu ospite del vicer\u00e9 George Nathaniel Curzon. Durante il viaggio di ritorno in Gran Bretagna soggiorn\u00f2 all'Hotel Savoy del Cairo, dove fece la conoscenza del chediv\u00e8 Abbas II, prima di tornare in patria in aprile. Qui si concentr\u00f2 nuovamente sulla politica, partecipando a incontri di partito e a eventi mondani; rafforz\u00f2 in particolare i rapporti con i molti influenti amici dei genitori, che aveva conosciuto sin da bambino, come Archibald Primrose, V conte di Rosebery, il pi\u00f9 intimo amico del padre, il primo ministro Lord Salisbury e Nathan Rothschild, vecchio compagno di scuola di Lord Randolph. Fu scelto come candidato per le elezioni suppletive del giugno 1899 a Oldham nel Lancashire. Sebbene il seggio fosse stato in precedenza tenuto dai conservatori, Churchill perse di misura contro il candidato liberale.\nAvendo avuto presentimento dello scoppio della seconda guerra boera, Churchill salp\u00f2 da Southampton per il Sudafrica come corrispondente per il \"Daily Mail\" e il \"Morning Post\". Sbarcato a Citt\u00e0 del Capo raggiunse il fronte a Ladysmith, allora assediata dalle truppe boere. Tra i corrispondenti di guerra britannici era presente anche la zia di Churchill, lady Sarah Wilson, una delle prime donne della storia ad aver svolto questa professione. Durante un viaggio in treno verso Colenso, nella provincia del KwaZulu-Natal, il convoglio venne attaccato dai boeri e Churchill fu catturato e internato in un campo di prigionia a Pretoria. Tuttavia in dicembre, Churchill e altri due prigionieri riuscirono a evadere attraverso i bagni del campo. Si nascose dapprima in un treno abbandonato e poi in una miniera appartenente a un simpatizzante dei britannici. Ricercato dai boeri, Churchill riusc\u00ec infine a nascondersi su un convoglio che lo port\u00f2 al sicuro nell'Africa Orientale Portoghese (odierno Mozambico).\nDa qui si imbarc\u00f2 per Durban, dove scopr\u00ec che la sua evasione lo aveva reso famoso. Invece di tornare in patria, Churchill prefer\u00ec essere assegnato come tenente nel reggimento dei South African Light Horse e in questa veste si un\u00ec alle truppe del generale Redvers Buller che sconfissero i boeri a Ladysmith e presero Pretoria, segnando la vittoria britannica nel conflitto. Nei suoi scritti durante la campagna, Churchill critic\u00f2 aspramente l'ostilit\u00e0 britannica verso i boeri, invocando invece un trattamento generoso degli sconfitti e una pace rapida. Churchill e suo cugino, il duca di Marlborough, entrarono a Pretoria alla testa delle truppe britanniche e ottennero la resa di 52 guardie boere dei campi di prigionia. Dopo la vittoria, Churchill torn\u00f2 a Citt\u00e0 del Capo e da l\u00ec, in luglio, salp\u00f2 per il Regno Unito. Nel maggio, quando ancora era in Sudafrica, i suoi dispacci al \"Morning Post\" furono pubblicati con il titolo \"London to Ladysmith via Pretoria\", che ottenne un buon successo di vendite.\nPrimi anni di carriera politica (1900-1919).\nIngresso in Parlamento e scalata ai vertici (1900-1911).\nForte della popolarit\u00e0 conseguita nel conflitto sudafricano, Churchill venne eletto per il seggio di Oldham alle elezioni generali del 1900, le ultime dell'et\u00e0 vittoriana, nota anche come \"Khaki election\" (elezione khaki), per il decisivo vantaggio dato ai Tories dalla vittoria nella guerra boera. Tuttavia, non prese parte alla cerimonia di apertura del Parlamento del dicembre 1900, ma si dedic\u00f2 a un tour di conferenze in Gran Bretagna e negli Stati Uniti d'America. Grazie al successo del tour di conferenze negli USA e alla prolifica attivit\u00e0 di collaborazione con giornali e riviste riusc\u00ec a guadagnare la somma di 10\u00a0000 sterline, equivalenti a circa 500\u00a0000 sterline nel 2001. All'epoca i parlamentari non percepivano alcun compenso e Churchill non aveva ereditato quasi nulla alla morte del padre, poich\u00e9 questi aveva perso gran parte del suo patrimonio. Prese infine possesso del suo seggio nel febbraio 1901.\nIn Parlamento, Churchill si un\u00ec a un gruppo di giovani deputati conservatori il cui leader era Lord Hugh Cecil, figlio del primo ministro Lord Salisbury. Da lui il gruppo prese il nome di \u201cHughligans\u201d. Il primo intervento parlamentare di Churchill fu un duro attacco al segretario di Stato per la guerra St. John Brodrick, che aveva proposto di aumentare gli effettivi dell'esercito a sei corpi d'armata, tre dei quali da stanziare all'estero. Churchill aveva preparato con cura il suo intervento per sei settimane e parl\u00f2 per un'ora senza appunti. L'intervento mostr\u00f2 abilit\u00e0 retoriche notevoli e fu subito paragonato alle famose allocuzioni del padre.\nA partire dal 1903 Churchill cominci\u00f2 ad allontanarsi dai conservatori. In particolare, si oppose al leader dei liberali unionisti Joseph Chamberlain, vecchio amico e alleato politico del padre, il cui partito era in coalizione con i Tories. Chamberlain propose un vasto piano di tariffe protezioniste per preservare il primato dell'industria britannica davanti all'emergente concorrenza tedesca e statunitense. Churchill allora e in seguito fu invece un sostenitore del libero commercio. In un famoso intervento parlamentare disse: \u00abPensare di rendere un uomo pi\u00f9 ricco con una tassa \u00e8 come pensare che, trovandosi dentro un secchio, possa sollevarlo tirando il manico\u00bb. Nel 1904, elogi\u00f2 in un discorso l'alfiere del libero commercio di met\u00e0 Ottocento Richard Cobden, in occasione del centenario della sua nascita. Quando gli attacchi alle politiche protezioniste dei conservatori e di Chamberlain si moltiplicarono, fu sfiduciato dal suo stesso collegio. Oldham era un importante centro dell'industria tessile e gli elettori locali erano favorevoli alle politiche protezioniste sostenute da Chamberlain e dagli unionisti, che prevedevano dazi sui prodotti tessili stranieri. Churchill continu\u00f2 comunque a sedere in Parlamento per Oldham fino alle successive elezioni.\nPassato ufficialmente ai liberali dopo la Pasqua del 1904, quando il partito giunse al governo nel dicembre 1905, con il primo ministro Henry Campbell-Bannerman Churchill ottenne il suo primo incarico ministeriale come sottosegretario alle Colonie. In questa veste, Churchill si occup\u00f2 da subito di questioni di grande rilievo, come l'adozione di una nuova costituzione per le repubbliche boere del Transvaal e dell'Orange e con lo scandalo del lavoro forzato degli immigrati cinesi nelle miniere sudafricane.\nNella veste di sottosegretario partecip\u00f2 nel 1906 alle manovre militari dell'Esercito imperiale tedesco a W\u00fcrzburg, incontrando personalmente il \"Kaiser\" Guglielmo II con il quale convers\u00f2 per circa venti minuti.\nDopo le elezioni generali del 1906, vinte a schiacciante maggioranza dai liberali, Churchill venne nominato ministro del Commercio (\"President of the Board of Trade\"). In tale veste Churchill si schier\u00f2 da subito a fianco del nuovo cancelliere dello Scacchiere David Lloyd George nell'opposizione all'aumento delle spese per la flotta. Il primo lord dell'ammiragliato Reginald McKenna aveva proposto l'acquisto di sei nuove navi da battaglia dreadnought, ma Churchill e Lloyd George proposero di limitare il numero a quattro.\nPresentato al teorico riformista William Beveridge da Beatrice Webb, Churchill chiam\u00f2 Beveridge a collaborare con lui nel \"Board of Trade\". Ispirato da quest'ultimo, Churchill promosse molte riforme sociali, come l'istituzione del salario minimo (tramite il \"Trade Boards Act\" del 1909) e il limite della giornata lavorativa a otto ore per i minatori (\"Mines Act\" del 1908). Con il \"Labour Exchanges Act\" (1909) istitu\u00ec uffici di collocamento per la ricerca di impiego.\nChurchill svolse anche un ruolo chiave nel sostenere Lloyd George e le due grandi riforme del governo Asquith, il cosiddetto \"People's Budget\" e il \"Parliament Act\" del 1911. Il People's Budget proposto da Lloyd George consisteva in una grande riforma fiscale volta a tassare la rendita fondiaria per finanziare un vasto programma assistenziale per i ceti pi\u00f9 disagiati e le spese militari rese necessarie dal rafforzamento della Germania. Il Budget era ispirato alle teorie dell'economista Henry George e mirava a colpire soprattutto la rendita fondiaria. Churchill si impegn\u00f2 attivamente nella campagna presiedendo la \u201cBudget League\u201d e nelle due elezioni generali che si susseguirono nel gennaio e nel dicembre 1910 vinte dai liberali. I discorsi di Churchill fecero uso di una forte retorica georgista; la propriet\u00e0 della terra era la fonte di tutti i monopoli e la speculazione fondiaria portava a un reddito parassitario e dannoso per la societ\u00e0, a differenza degli investimenti produttivi nei capitali industriali. Il Budget, approvato dai Comuni gi\u00e0 nel 1909, incontr\u00f2 dapprima il veto della Camera dei lord, il che port\u00f2 a una grave crisi costituzionale che fu risolta con il Parliament Act del 1911, il quale abol\u00ec il diritto di veto dei Lord in materia fiscale.\nAstro in ascesa della politica britannica, Churchill divenne nel 1910 ministro dell'Interno. Quando, nello stesso anno, ebbero luogo gli scioperi di minatori nel Galles, Churchill imped\u00ec all'esercito di intervenire, venendo per questo criticato dai giornali conservatori come il \"Times\". Nel 1911, prese l'inusuale decisione di presenziare personalmente all'assedio di Sidney Street, un'operazione di polizia contro una banda di rapinatori. Anche in quest'occasione la sua decisione sollev\u00f2 numerose critiche. Sebbene non assumesse il diretto comando delle operazioni, il biografo Roy Jenkins ha affermato che Churchill si rec\u00f2 sul luogo perch\u00e9 \"non poteva resistere alla tentazione di trovarsi al centro della mischia\". La sua presenza tuttavia attir\u00f2 molte critiche. A un certo punto l'edificio assediato prese fuoco e Churchill sostenne la decisione di negare ai pompieri l'accesso, per costringere la banda ad arrendersi o a morire. Dopo un'inchiesta, il leader dell'opposizione Arthur James Balfour afferm\u00f2: \u00abLui\" (Churchill) \"e il fotografo stavano entrambi rischiando vite preziose. Capisco il fotografo, ma cosa ci faceva l\u00ec l'Onorevole ministro?\u00bb. Da ministro dell'Interno, Churchill si dedic\u00f2 anche a un'ampia riforma del sistema penale che aveva come obiettivo l'incremento delle pene alternative al carcere, portando negli anni seguenti a una netta riduzione del numero dei detenuti.\nFavorevole all'eugenetica, Churchill partecip\u00f2 anche alla stesura del \"Mental Deficiency Act\" del 1913. Tuttavia, la legge approvata dispose l'internamento coatto di handicappati e malati mentali invece della loro sterilizzazione, come aveva proposto Churchill. A questo proposito aveva scritto a H.G. Wells, anche lui convinto eugenista: \u00abAmmiro l'abilit\u00e0 e il coraggio con cui avete discusso le questioni del matrimonio e della popolazione\u00bb.\nNegli stessi anni l'opera di Churchill pose anche le fondamenta per lo sviluppo dell'intelligence britannica:\"\"svolse un ruolo importante nella creazione dei servizi segreti britannici, che si sarebbero poi trasformati negli odierni MI5 e MI6. Le operazioni si svolsero senza informare il Parlamento. Nell'agosto 1911, da ministro dell'Interno, contribu\u00ec affinch\u00e9 la legge di regolamentazione dei segreti di Stato passasse in Parlamento in modo rapido e quasi senza discussioni. Rimase in vigore per i successivi settantotto anni\".\nIn questa fase, Churchill fu anche uno dei primi fautori della Devolution in favore delle nazioni britanniche non inglesi, nonch\u00e9 di un riassetto federale generale dell'Impero: \"Churchill tenne il 12 settembre (1912 ndr) un celebrato discorso nella sua circoscrizione elettorale di Dundee a sostegno della federazione delle isole britanniche, che avrebbe favorito il conseguimento di una federazione imperiale\"\".\nQuando era ancora ministro del Commercio Churchill sub\u00ec un'aggressione dalla suffragetta Theresa Garnett alla stazione di Bristol Temple Meads. La sua proposta per risolvere la questione fu quella di indire un referendum, ma l'idea non incontr\u00f2 il favore di Asquith e del governo e la soluzione fu rimandata fino a dopo la prima guerra mondiale.\nServizio nell'esercito territoriale.\nNel 1900 Churchill prese congedo dall'esercito regolare e nel 1902 si arruol\u00f2 nell'Imperial Yeomanry, dove ottenne il grado di capitano del \"Queen's Own Oxfordshire Hussars\" il 4 gennaio 1902. Nell'aprile 1905 fu promosso maggiore e comandante dell'Henley Squadron dei \"Queen's Own Oxfordshire Hussars\". Nel settembre 1916 fu trasferito alla Territorial Army come ufficiale, incarico che mantenne fino al suo ritiro definitivo dall'esercito nel 1924, con il grado di maggiore.\nPrimo lord dell'ammiragliato (1911-1915).\nPassato all'ammiragliato nel 1911, l'anno della crisi di Agadir, Churchill si dedic\u00f2 da subito a un ampio programma di ammodernamento della Royal Navy, per mantenere la superiorit\u00e0 rispetto alla Germania. Fu un pioniere nello sviluppo dell'aviazione di marina (prese lui stesso lezioni di volo), ordin\u00f2 la sostituzione delle bocche da fuoco navali con delle nuove da 381\u00a0mm. Predispose il varo di nuove classi di navi, come la \"Queen Elizabeth\" e la \"Arethusa\". In queste riforme Churchill fu ispirato dall'ammiraglio John Fisher, che per molti anni era stato il motore dell'innovazione della Royal Navy. Sempre incoraggiato da Fisher, promosse anche la modifica dei motori delle navi militari da combustibile a carbone in quelli a petrolio, il che rese necessario garantire un rifornimento continuo di questa materia prima. A questo scopo, Churchill negozi\u00f2 e fece approvare alla Camera dei Comuni un contratto di acquisto da parte dello Stato della quota del 51 per cento della Anglo-Persian Oil Company, con diritto di utilizzazione di tutto il petrolio estratto dalla compagnia. Si adoper\u00f2 anche per raggiungere un accordo su una moratoria degli armamenti navali con la Germania, utilizzando come intermediario il finanziere anglo-tedesco Ernest Cassel, gi\u00e0 grande amico di suo padre e del re Edoardo VII, nonch\u00e9 il magnate amburghese della cantieristica Albert Ballin, senza tuttavia ottenere risultati significativi.\nPrima guerra mondiale.\nCon lo scoppio della prima guerra mondiale, Churchill rimase a capo della Marina britannica. L'evento pi\u00f9 noto e controverso di questo periodo fu la fallita campagna di Gallipoli, della quale Churchill fu promotore insieme all'ammiraglio John Fisher e al generale Kitchener. L'operazione aveva l'obiettivo di eliminare le difese turche nello stretto dei Dardanelli per consentire alle truppe da sbarco britanniche, australiane e francesi di raggiungere Costantinopoli e unirsi cos\u00ec all'esercito russo. La flotta predisposta per l'azione non riusc\u00ec tuttavia ad annientare le difese dei turchi e Churchill, essendo il ministro responsabile, venne considerato il colpevole dell'insuccesso. Per questo, nel 1915, anche su forte pressione dei conservatori, dovette dare le dimissioni.\nChurchill a questo punto riprese servizio nell'esercito, pur rimanendo parlamentare, come tenente colonnello del VI battaglione dei \"Royal Scots Fusiliers\". Durante il suo periodo al comando Churchill e il suo battaglione furono di stanza a Ploegsteert, ma non presero parte ad azioni sul campo. Churchill mostr\u00f2 interesse per le condizioni dei suoi uomini, emanando severe disposizioni igieniche e deplorando gli assalti frontali che portavano a carneficine inutili. Schieratosi all'opposizione del nuovo governo, il 7 marzo 1916 tenne un discorso in cui attaccava il nuovo primo lord dell'ammiragliato Arthur Balfour e chiedeva il ritorno di Fisher. Il 3 maggio il suo battaglione venne accorpato alla XV divisione e Churchill, deciso a rientrare in politica a tempo pieno, chiese di essere congedato.\nMinistro degli Approvvigionamenti (1917-1919).\nChurchill divenne ministro degli Approvvigionamenti nel nuovo governo di Lloyd George. Da poco entrato in carica, present\u00f2 alla Camera un disegno di legge che tutelava particolarmente le libert\u00e0 sindacali dei lavoratori dell'industria bellica, dichiarando che senza il loro appoggio la guerra non poteva essere vinta. Churchill fu un abile organizzatore e riusc\u00ec ad aumentare notevolmente la produzione di armamenti nella fase finale del conflitto, dando un grande vantaggio materiale agli Alleati di fronte a un'esausta Germania. Quando nel marzo del 1917 cominci\u00f2 l'ultima disperata offensiva tedesca Churchill rappresent\u00f2 il coordinamento tra il governo britannico e i comandi francesi. Dopo la vittoria alleata, Churchill consigli\u00f2 di essere moderati nella pace con la Germania sconfitta, soprattutto per evitare lo scoppio di una rivoluzione comunista nel Paese.\nDa un conflitto all'altro (1919-1939).\nMinistro della guerra.\nNel 1919 dopo le elezioni generali del 1918 che assegnarono una vittoria schiacciante alla coalizione di Lloyd George, Churchill divenne ministro della Guerra e dell'Aviazione, unendo i due dipartimenti in precedenza autonomi. Il suo primo incarico fu quello di organizzare la smobilitazione dei combattenti. Churchill dispose che la priorit\u00e0 venisse data ai veterani che avevano servito pi\u00f9 a lungo. Fu anche il principale artefice della cosiddetta \"regola dei dieci anni\" (\"Ten Years Rule\"), la quale prevedeva che il Tesoro avrebbe assunto il controllo delle spese della Difesa per i successivi dieci anni, sulla base del fatto che in tale periodo non ci sarebbero stati nuovi conflitti europei su larga scala.\nUno degli episodi che maggiormente segnarono il suo mandato al \"War Office\" fu l'intervento alleato nella rivoluzione russa. Churchill era un accanito sostenitore dell'intervento, avendo dichiarato che il bolscevismo andava \u00abstrangolato nella culla\u00bb. Si assicur\u00f2, contro un gabinetto diviso e incerto, la prosecuzione e l'intensificazione dell'intervento del Regno Unito, contro il parere della maggioranza dei gruppi parlamentari e l'ostilit\u00e0 aperta del Partito laburista. Allo scopo di meglio coordinare il sostegno ai bianchi, Churchill invi\u00f2 come proprio rappresentante in Russia il teorico geopolitico Halford Mackinder, all'epoca deputato conservatore a Westminster. Anche dopo che Lloyd George impose il ritiro del Regno Unito dall'Europa orientale, Churchill fece inviare armi e munizioni ai polacchi impegnati in guerra contro i bolscevichi (guerra conclusasi vittoriosamente con la battaglia di Varsavia). La sua decisa attivit\u00e0 antibolscevica port\u00f2 a una rottura con Lloyd George che non si sarebbe mai rimarginata, a critiche dalla stampa e a ulteriore ostilit\u00e0 dei laburisti. Quando nel 1920 scoppi\u00f2 un'insurrezione dei curdi in Iraq, Churchill autorizz\u00f2 espressamente l'uso di gas non letali (lacrimogeni) per disperdere gli insorti. In ogni caso, sebbene rifornimenti di armi chimiche fossero giunti in Mesopotamia, difficolt\u00e0 pratiche impedirono di usarli.\nPur sovente isolato dal Primo ministro e dal governo, Churchill riusc\u00ec comunque a conseguire diversi successi: consolid\u00f2 l'indipendenza della Royal Air Force ponendo le basi per lo sviluppo dell'aeronautica militare del Regno Unito; nel 1920 organizz\u00f2 una poderosa offensiva contro il capo islamico Mohammed Abdullah Hassan (detto \"Mad Mullah\") in Somalia, ponendo una conclusione vittoriosa alla guerra anglo-somala dopo vent'anni di conflitto; inoltre, l'intervento militare in sostegno delle Repubbliche baltiche contro i bolscevichi preserv\u00f2 l'indipendenza di Estonia, Lettonia e Lituania per il successivo ventennio, nonostante il ritiro delle forze del Regno Unito dalla Russia.\nNel 1919, il Regno Unito e gli Stati Uniti d'America firmarono un trattato di alleanza con la Francia che per\u00f2 il Senato degli Stati Uniti d'America rifiut\u00f2 di ratificare, affossando cos\u00ec sul nascere la proposta alleanza anglo-franco-statunitense. Nel luglio 1921, Churchill sostenne alla conferenza imperiale dei Dominions che nonostante il disimpegno statunitense il Regno Unito avrebbe dovuto stipulare un'alleanza militare difensiva con la Francia per garantire la sicurezza post-bellica. Churchill sostenne inoltre che alla conferenza di pace di Parigi statunitensi e Regno Unito erano riusciti con successo a impedire che la Francia si annettesse la Renania, creando cos\u00ec un dovere morale di un impegno anglo-statunitense in Europa, dato che i francesi avevano rinunciato alla Renania in cambio di una garanzia del Regno Unito e degli Stati Uniti d'America per la propria sicurezza, che per\u00f2 non avevano ottenuto. Tuttavia l'idea di Churchill di un'alleanza anglo-francese fu rigettata dai Dominions, poich\u00e9 le opinioni pubbliche erano contrarie a impegni in Europa.\nIn questo periodo scoppi\u00f2 anche la guerra d'indipendenza irlandese e Churchill organizz\u00f2 le forze contro-insurrezionali dei Black and Tans, composte da ex veterani dell'esercito e particolarmente dure nella repressione delle attivit\u00e0 dell'IRA. La tattica era quella di costringere l'avversario a trattare da una posizione di superiorit\u00e0: \u00abDesidero unire un furioso assalto con l'offerta pi\u00f9 generosa\u00bb. Scrivendo al leader conservatore Andrew Bonar Law sintetizz\u00f2 cos\u00ec la sua posizione verso il terrorismo: \u00abBisogna attaccare questa gente. Diventano assai pericolosi nel momento in cui pensano che si abbia paura di loro; \u00e8 come domare una tigre, o meglio, una iena rognosa\u00bb.\nNel 1920 Churchill fu critico nei confronti della decisione di Lloyd George e degli altri capi alleati di smantellare l'Impero ottomano, decisione formalizzata con le risoluzioni della conferenza di Sanremo di quell'anno. In particolare, ritenne che il sistema dei mandati mediorientali avrebbe impantanato il Regno Unito sovraesponendolo militarmente e distogliendo risorse da destinare invece ai territori storici dell'Impero britannico come l'India. Il contrasto con Lloyd George si accentu\u00f2 sulla questione turca; Churchill rimprover\u00f2 all'amico e collega il sostegno incondizionato da questi dato alle ambizioni greche sull'Anatolia, sostenendo che tale atteggiamento, oltre a isolare il Regno Unito rispetto agli alleati francesi e italiani, avrebbe aizzato i nazionalisti turchi contro il Regno Unito, costringendolo a mantenere dispendiosi presidi militari in Medio Oriente. Cos\u00ec scrisse al primo ministro:\nAnche riguardo al sionismo, nonostante le simpatie personali, Churchill non rinunci\u00f2 a mettere in guardia Lloyd George: \"il movimento sionista causer\u00e0 conflitti con gli arabi e i francesi cercheranno di aizzarli contro di noi [...] l'avventura palestinese non porter\u00e0 alcun beneficio concreto\". Per l'aristocratico Churchill, erede della tradizione diplomatica incarnata da Lord Castlereagh (zio di sua nonna), lo smantellamento degli imperi tradizionali e la fine delle grandi dinastie regnanti in favore del principio nazionale rischiava di mettere in pericolo equilibri plurisecolari. Poco dopo il suo insediamento in Parlamento, nel 1901, aveva lanciato un ammonimento profetico:\nIl 1921.\nNel 1921 Churchill divenne segretario di Stato per le Colonie. I due principali eventi che caratterizzarono il suo mandato furono la firma del trattato anglo-irlandese del 1921 e la definizione del nuovo assetto del Medio Oriente. Fu un punto di svolta nella sua carriera, grazie al quale recuper\u00f2 leadership e credibilit\u00e0, anche a livello internazionale:\nGeopolitica mediorientale.\n \nNonostante lo scetticismo sulla politica mandataria Churchill presiedette la conferenza del Cairo del 1921. A essa parteciparono il colonnello Lawrence (Lawrence d'Arabia), Gertrude Bell, Hugh Trenchard, sir John Salmond e sir Percy Cox. Nei preliminari dell'incontro, Churchill aveva incontrato delegati sia degli arabi sia del Consiglio nazionale ebraico. In un colloquio riservato con l'emiro Abdullah, gli promise che la Transgiordania sarebbe stata uno Stato arabo sotto la sua sovranit\u00e0, esclusa dalla \"Jewish National Home\" promessa dalla dichiarazione Balfour. In risposta alle preoccupazioni del sovrano, Churchill afferm\u00f2: \u00abL'immigrazione ebraica sar\u00e0 un processo molto lento e diritti dell'esistente popolazione non ebraica saranno rigidamente preservati\u00bb.\nLa conferenza presieduta da Churchill fu alla base dell'assetto politico del Medio Oriente ancora esistente a un secolo di distanza. Trovandosi a dover concretizzare le decisioni prese da Lloyd George e dagli altri leader alleati a Sanremo, Churchill si prefisse l'obiettivo prioritario di organizzare un progressivo ma rapido disimpegno britannico dalla regione, stabilendo comunque un assetto che garantisse gli interessi britannici. Il Libano e la Siria, definiti nei loro confini attuali, rimasero sotto mandato francese. Vennero anche tracciati i confini dell'Iraq, unendo i precedenti \"vilayet\" ottomani di Bassora, Baghdad e Mosul, e della Giordania, affidati rispettivamente ai fratelli Faysal e Abdullah della dinastia hashemita, imparentata con Maometto. In particolare, Churchill fu il principale artefice della Giordania attuale e sotto il suo mandato venne definito il confine tra Giordania e Arabia Saudita, detto per questo \"Winston's Hiccup\" (il singhiozzo di Winston). Il padre dei due nuovi sovrani, lo sceriffo Husayn di La Mecca divenne re dello Hejaz e Abdul Aziz ibn Saud, fondatore della dinastia saudita, vide riconosciuto il suo controllo sulla regione del Najd, strappata agli ottomani, nucleo dell'attuale Arabia Saudita. Churchill avrebbe anche favorito la creazione di uno Stato cuscinetto curdo tra Iraq e Turchia, ma incontr\u00f2 la ferma opposizione di Feysal, appoggiato da Percy Cox, che sugger\u00ec di inglobare il Kurdistan, con i suoi giacimenti petroliferi, nel Regno dell'Iraq.\nUn altro tema cruciale che Churchill dovette affrontare al Cairo fu quello di conciliare le promesse fatte dalla Gran Bretagna durante la guerra agli arabi e agli ebrei, sempre nell'ottica di un disimpegno dal controllo diretto della regione, favorendo invece la nascita di potentati locali alleati. In quest'ottica, soprattutto la Giordania fu una creatura puramente churchilliana, scorporata da Churchill dal territorio originariamente destinato al protettorato palestinese, allo scopo, sia di mantenere le promesse fatte allo sceriffo Husayn di affidare agli Hashemiti un ruolo guida degli arabi liberati dal giogo ottomano sia, in particolare, di creare uno Stato cuscinetto tra l'Arabia Saudita e la Palestina destinata all'insediamento sionista; all'interno del territorio giordano Churchill pose infatti anche il porto di Aqaba, di fondamentale importanza strategica per il controllo del Mar Rosso e del Canale di Suez. \nLo storico Claudio Vercelli cos\u00ec sintetizza le ragioni che portarono Churchill e i suoi consiglieri a creare la Giordania:\nL'assetto politico stabilito da Churchill al Cairo cre\u00f2 quindi una rete di Stati arabi sunniti amici della Gran Bretagna, che garantivano la sicurezza e la stabilit\u00e0 delle rotte navali, aeree ed energetiche, sgravando allo stesso tempo l'Impero britannico da un controllo diretto dell'area mediorientale, affidato a capi locali, secondo il modello della \"indirect rule\" gi\u00e0 ampiamente sperimentato in India e in Africa. L'impostazione data da Churchill nel 1922 alla politica mediorientale dell'Occidente (alleanza con il mondo sunnita ed equilibrio di potenza tra i vari attori regionali) \u00e8 rimasta sostanzialmente inalterata fino al presente.\nIl colonnello Lawrence, che divenne in questo periodo amico personale di Churchill, scrisse: \u00abA Winston Churchill \u00e8 stato affidato il compito di definire l'assetto del Medio Oriente; e in poche settimane, alla Conferenza del Cairo, ha sbrogliato l'intera matassa, trovando soluzioni che adempiono (io credo), alle nostre promesse nella lettera e nello spirito\u00bb.\nNel 1922 Herbert Samuel e altri funzionari del \"Colonial Office\", su incarico di Churchill, redassero il documento noto come \"Churchill White Paper\" (libro bianco di Churchill). In esso si stabilivano i principi operativi che avrebbero dovuto guidare lo stabilimento del \"focolare\" nazionale ebraico in Palestina, in un senso che, sebbene ribadisse il contenuto della dichiarazione Balfour, ne limitava allo stesso tempo la portata pratica. La \"Jewish National Home\" non veniva intesa come uno Stato ebraico indipendente, ma semplicemente come un \"centro culturale e spirituale per il popolo ebraico\". Inoltre, vi si dichiarava che l'immigrazione ebraica avrebbe dovuto essere compatibile con \"la capacit\u00e0 economica del Paese\" di assorbirla. Nonostante questa formulazione di compromesso con le istanze arabe, essa venne rigettata dai rappresentanti arabi, mentre le organizzazioni sioniste vi avevano aderito.\nNello stesso anno l'intervento personale di Churchill fu decisivo nel preservare l'impegno britannico contenuto nella dichiarazione Balfour. La Camera dei Lord aveva votato con una maggioranza dei due terzi per revocare la dichiarazione e bloccare l'immigrazione ebraica in Palestina (sulla stessa scia di quanto avveniva negli Stati Uniti). Le motivazioni addotte erano schiettamente antisemite: un deputato afferm\u00f2 che una politica favorevole alle aspirazioni ebraiche si sarebbe scontrata con \"l'ostilit\u00e0 ereditaria che in tutto il mondo circonda la razza ebraica\". L'emigrazione degli ebrei dall'Europa orientale era infatti ripresa massicciamente dopo la guerra, anche a causa della presa del potere di governi ultranazionalisti in Polonia e nei Paesi baltici. Il 4 luglio 1922 Churchill tenne uno dei suoi pi\u00f9 brillanti interventi parlamentari, a detta dello storico Paul Johnson, nel quale riusc\u00ec a convincere la Camera dei Comuni a ribaltare il voto dei Lord, con una schiacciante maggioranza di 292 voti contro 35. Negli anni immediatamente seguenti ebbe quindi inizio la \"quarta Aliyah\", nella quale ebrei, provenienti quasi interamente da Polonia, Unione Sovietica, Lituania e Romania, si stabilirono in Palestina.\nLa simpatia personale di Churchill andava dunque al sionismo, movimento laico e \"occidentale\", piuttosto che ai musulmani; tuttavia egli tent\u00f2 sempre di mantenere una politica di equidistanza rispetto alle parti, cercando di venire incontro, per quanto possibile, alle preoccupazioni arabe. Churchill mantenne comunque un atteggiamento critico verso la natura punitiva del trattato di S\u00e8vres stipulato con l'Impero ottomano, gi\u00e0 dimostrato in precedenza, continuando a farsi assertore di una politica conciliante verso la Turchia kemalista. Secondo Michael Makovsky \"Churchill riteneva che una politica di distensione verso il sultano ottomano, che era anche il califfo dell'Islam, fosse un'intelligente politica imperiale\". In questo contesto si inserisce anche la creazione dello Stato giordano, malvista dai sionisti pi\u00f9 intransigenti, che voleva essere un segno della buona volont\u00e0 britannica verso gli arabi. Fu sempre suo convincimento, ribadito anche negli anni trenta, quando fu uno dei consulenti della commissione Peel, che lo sviluppo economico della Palestina favorito dall'immigrazione ebraica avrebbe a poco a poco stemperato le ostilit\u00e0 arabe.\nQuestione irlandese.\nIn questo periodo, Churchill fu anche protagonista della soluzione del conflitto irlandese. Nel novembre 1921 incontr\u00f2 pi\u00f9 volte i delegati del Sinn F\u00e9in Arthur Griffith e Michael Collins per definire le clausole del trattato anglo-irlandese. Infatti Lloyd George, conoscendo le sue abilit\u00e0 di negoziatore, aveva affidato a Churchill la conduzione delle trattative. Il trattato venne firmato alle tre del mattino del 6 dicembre, nell'abitazione di Churchill a Londra. Per proteggere gli interessi navali britannici, Churchill riusc\u00ec a inserire nel trattato la clausola in base alla quale i porti irlandesi di Cobh, Berehaven e Lough Swilly rimanessero nella disponibilit\u00e0 della Royal Navy. I porti tornarono poi sotto piena sovranit\u00e0 irlandese nel 1938, con il trattato commerciale anglo-irlandese, dopo che lo Stato Libero era diventato l'attuale Repubblica d'Irlanda. Quando gli irriducibili dell'IRA rifiutarono la firma del trattato, Churchill sostenne le forze armate del neonato Stato Libero d'Irlanda a reprimere le insurrezioni, schierandosi con Michael Collins.\nSulla questione irlandese la posizione di Churchill fu eccentrica rispetto al tradizionale establishment conservatore, mostrandosi maggiormente legata alla militanza liberale. Infatti, per lui la partizione prevista dal trattato del 1921 era da considerarsi una soluzione temporanea, necessaria per ottenere la ratifica da parte dei Tories unionisti, il partito dominante della coalizione postbellica. Sul lungo periodo Churchill ragionava come Gladstone nei termini della Home rule, ossia di un'Irlanda autonoma ma unita, nella quale una forte minoranza protestante avrebbe condizionato la politica del Paese in senso filobritannico, sgravando al contempo il Regno Unito dai costi del controllo militare del territorio. Nel 1940, una volta premier, Churchill offr\u00ec al primo ministro irlandese \u00c9amon de Valera la riunificazione dell'isola in cambio dell'ingresso in guerra dell'Irlanda a fianco del Regno Unito. Ancora nel 1946 Churchill disse all'ambasciatore irlandese a Londra: \u00abHo detto alcune parole in parlamento l'altro giorno sul vostro Paese perch\u00e9 spero ancora in un'Irlanda unita. Dovete prendervi anche quelli del Nord, ma senza la forza. Non c'\u00e8 e non c'\u00e8 mai stata alcuna animosit\u00e0 nel mio cuore verso il vostro Paese\u00bb.\nRitorno al partito conservatore.\nNell'ottobre 1922 Churchill venne operato per un'appendicite e rimase al di fuori dei rivolgimenti politici del periodo. I conservatori, nel corso di una riunione nella loro sede, il Carlton Club, guidati da Stanley Baldwin decisero di abbandonare la coalizione con Lloyd George, nonostante la contrariet\u00e0 di Arthur Balfour, costringendolo a dimettersi e a indire le elezioni per il 15 novembre. Essendo ancora convalescente Churchill non pot\u00e9 prendere parte alla campagna elettorale, sebbene la moglie Clementine si recasse a Dundee al suo posto, ma in generale in sua assenza la campagna fu mal condotta. Il risultato fu che il voto si disperse e Churchill arriv\u00f2 quarto nella competizione (solo i primi due venivano eletti).\nNell'agosto 1923, essendo estraneo al Parlamento, ag\u00ec come consulente delle compagnie petrolifere Burmah Oil e Royal Dutch Shell, patrocinandone con successo la fusione presso il governo di Stanley Baldwin. Nel novembre dello stesso anno il premier conservatore indisse nuove elezioni; Churchill si gett\u00f2 nuovamente nella mischia come candidato liberale, denunciando vigorosamente il programma protezionista presentato da Baldwin. Candidatosi per il seggio di Leicester sub\u00ec una sconfitta di misura, mentre quelle elezioni videro un arretramento dei conservatori che persero un centinaio di seggi. A questo punto Asquith, che aveva riconquistato l'appoggio della maggior parte dei liberali, port\u00f2 il suo partito all'alleanza con i laburisti, mossa che Churchill critic\u00f2 aspramente. La svolta verso i laburisti allontan\u00f2 sempre pi\u00f9 Churchill dai liberali, portandolo a riavvicinarsi ai Tories. Accett\u00f2 quindi la candidatura a un seggio conservatore sicuro a Epping nell'Essex. Alle elezioni anticipate del 29 ottobre 1924, alle quali Churchill si era presentato come \"costituzionalista indipendente\", i conservatori ottennero una maggioranza schiacciante con 419 seggi contro i 151 dei laburisti e appena 40 liberali. Stanley Baldwin, nuovamente primo ministro, nomin\u00f2 Churchill cancelliere dello Scacchiere nel nuovo governo.\nCancelliere dello Scacchiere (1924-1929).\nNel suo incarico, Churchill rinnov\u00f2 i suoi interessi riformisti in campo sociale, affiancato questa volta dal ministro della Sanit\u00e0 Neville Chamberlain (fratellastro di Austen e figlio di quel Joseph Chamberlain in opposizione al quale Churchill aveva abbandonato il partito conservatore agli inizi della carriera). Insieme predisposero un piano di ampliamento della previdenza sociale e Churchill dispose anche un piano di abbassamento delle imposte sul reddito per \"professionisti e piccoli commercianti\". Nel gennaio del 1925 Churchill fu impegnato in un'intensa serie di negoziati a Parigi con gli Stati Uniti e altri Paesi alleati della prima guerra mondiale per la restituzione dei debiti di guerra. Riusc\u00ec a ottenere un consenso unanime sulla sua proposta di rateizzare i pagamenti del Regno Unito in proporzione alla restituzione dei crediti da essa vantati verso altri alleati come Francia, Belgio, Italia e Giappone.\nSempre in ambito internazionale, Churchill convinse il governo britannico a includere la Germania nei colloqui che alla fine avrebbero dato origine al trattato di Locarno del dicembre 1925, che sembr\u00f2 dare impulso a un parziale superamento delle clausole punitive di Versailles. Si oppose inoltre a un massiccio riarmo navale, sia per diminuire la tassazione sui redditi, uno dei suoi obiettivi programmatici, sia per non innescare una nuova corsa agli armamenti.\nChurchill, in qualit\u00e0 di cancelliere dello Scacchiere, annunci\u00f2 nel 1924 il ritorno del Regno Unito al gold standard, la decisione pi\u00f9 controversa del suo mandato. La misura, introdotta nel bilancio presentato alla Camera il 28 aprile del 1925, arriv\u00f2 dopo lunghe consultazioni con vari economisti tra cui John Maynard Keynes, il governatore della Banca d'Inghilterra Montagu Norman e il segretario permanente al Tesoro Sir Otto Niemeyer. Poco dopo Keynes scrisse il pamphlet \"The Economic Consequences di Mr. Churchill\", sostenendo che il ritorno alla parit\u00e0 prebellica nel 1925 avrebbe portato a una depressione mondiale. Tuttavia, la reintroduzione della parit\u00e0 aurea era gi\u00e0 stata prevista nell'immediato dopoguerra e godeva dell'appoggio anche del partito laburista, sebbene fosse stata criticata da Lord Beaverbrook e dalla Federazione delle industrie britanniche.\nIn seguito, in discussioni con l'ex cancelliere Reginald McKenna, Churchill riconobbe che il ritorno al gold standard e la conseguente politica erano stati economicamente negativi. Sostenne che la decisione era stata fondamentalmente politica, un ritorno alle condizioni prebelliche di supremazia internazionale della sterlina. La politica economica di Churchill fu largamente di tipo gladstoniano (il ministro laburista Ernest Bevin disse che Gladstone era stato al Tesoro dal 1860 al 1930) e legata ai postulati dell'economia classica: riduzione del ruolo dello Stato accompagnato da razionalizzazione e riduzione del carico fiscale, oltre a rifiuto del protezionismo, coerentemente con le posizioni di inizio secolo. In questo Churchill rimase chiaramente legato alla sua militanza liberale, pi\u00f9 che alle idee protezioniste diffuse tra i conservatori. Si trattava inoltre di una politica funzionale alla dimensione di impero globale della Gran Bretagna, della quale Churchill fu anche in questo caso strenuo difensore, ma ormai inadatta a un'epoca nella quale quella dimensione imperiale andava riducendosi. La storiografia economica ha sottolineato che il ritorno alla parit\u00e0 aurea aveva una sua intima razionalit\u00e0 finanziaria, poich\u00e9 tutelava la supremazia britannica nel settore degli investimenti esteri, dei prestiti internazionali e dei movimenti di capitale:\nAggiunge lo storico Fabio Casini:\nIl ritorno alla parit\u00e0 aurea favoriva anche la stabilit\u00e0 dei prezzi e annullava di fatto l'inflazione (che negli stessi anni falcidiava la Germania). Ci\u00f2 produsse un aumento delle importazioni, proposito anch'esso di schietta matrice strategica: per preservare la propria posizione al centro del sistema commerciale globale e conservare il predominio imperiale la Gran Bretagna doveva favorire le importazioni dalle province (Canada, Australia, Sudafrica e India), per mantenerle legate al proprio sistema, al prezzo tuttavia di mettere in difficolt\u00e0 le produzioni interne meno competitive. Nel 1930 la sterlina torn\u00f2 infatti al valore dell'et\u00e0 vittoriana, diventando la moneta pi\u00f9 forte del mondo.\nSul piano fiscale Churchill, da liberale gladstoniano, non accolse mai il keynesismo e fu sempre contrario all'aumento della spesa pubblica tramite l'indebitamento; dall'altro prosegu\u00ec, d'intesa con Neville Chamberlain e con lo stesso Baldwin, una politica riformistica di integrazione delle classi lavoratrici tramite la redistribuzione della ricchezza, rafforzando cos\u00ec il consenso dei Tories tra l'elettorato liberale non socialista (il motivo per cui Baldwin lo aveva voluto nel governo). In questo contesto si collocano le riforme varate da Churchill e Chamberlain come il \"Widows and Old Age Pensions Act\" del 1926 e il \"National Health Insurance Act\" del 1925 che ampliavano il numero di aventi diritto alla pensione e all'assicurazione sanitaria. Inoltre, Churchill stanzi\u00f2 risorse per finanziare un piano di quindici anni per la costruzione di case popolari.\nTuttavia, la conseguenza pi\u00f9 pesante del ritorno al tasso di cambio prebellico fu la depressione dell'export britannico, a causa dell'aumentato costo del denaro. La pi\u00f9 colpita fu l'industria del carbone, che era gi\u00e0 in sofferenza a causa del crescente successo del petrolio. Accanto a essa l'industria tessile e il comparto primario, come i cotonieri, che erano tradizionalmente pi\u00f9 competitivi nei mercati di esportazione. Secondo A.J.P. Taylor invece, il decremento dell'export fu dovuto alla minore competitivit\u00e0 dei prodotti sui mercati internazionali, e non fu particolarmente influenzata dal ritorno alla parit\u00e0 aurea.\nPer il suo passato liberale, Churchill rimase il riferimento dei sindacati nel governo, e si dimostr\u00f2 disposto a mediare: con il suo sostegno, Baldwin propose una sovvenzione all'industria mentre una commissione sotto la guida di Herbert Samuel prepar\u00f2 un ulteriore rapporto. Tuttavia, la disputa con i minatori si trascin\u00f2 e port\u00f2 allo sciopero generale del 1926. Churchill pubblic\u00f2 il giornale ufficiale del governo, la \"British Gazette\", caratterizzato da una forte linea antisocialista. Raccomand\u00f2 tra l'altro che la via dei convogli alimentari dai moli portuali a Londra fosse sorvegliata da carri armati, auto blindate e mitragliatrici nascoste, anche se questa soluzione fu respinta dal consiglio dei ministri. Il \"New Statesman\" afferm\u00f2 che Churchill era stato il capo di un \"partito della guerra\" nel gabinetto e aveva voluto usare la forza militare contro gli scioperanti. Si trattava di un'esagerazione e Churchill volle sporgere querela, ma il procuratore generale Sir Douglas Hogg gli consigli\u00f2 di non farlo, per evitare che le discussioni confidenziali del gabinetto venissero trasmesse in tribunale. Le Trade Unions furono alla fine sconfitte e si apr\u00ec una lunga stagione di sostanziale egemonia conservatrice.\nNei Budget del 1926 e 1927 Churchill riusc\u00ec, tramite un aumento delle imposte sui beni di lusso, sul gioco d'azzardo e sui carburanti unito a un taglio alle spese militari a ridurre il debito ereditato dalla guerra, oltre a ridurre le imposte sul reddito. Anche in questo caso, la politica di riduzione dell'indebitamento e il privilegio dato alla tassazione indiretta su quella diretta era eredit\u00e0 di Gladstone. Il 1928 fu definito l'\"anno d'oro\": la disoccupazione si ridusse a poco pi\u00f9 di un milione di unit\u00e0, la punta pi\u00f9 bassa tra le due guerre e la produzione industriale aument\u00f2 del 14%.\nIl 15 aprile 1929 Churchill present\u00f2 in Parlamento il suo quinto Budget, nel quale annunci\u00f2 l'abolizione della tassa sul t\u00e8, introdotta al tempo della regina Elisabetta I. A maggio si tennero le elezioni generali e, sebbene i conservatori avessero ottenuto pi\u00f9 voti, i laburisti vinsero la maggioranza dei seggi e Ramsay MacDonald form\u00f2 il nuovo governo.\nIsolamento politico (1930-1939).\nDopo la sconfitta dei conservatori alle elezioni generali del 1929 Churchill si estrani\u00f2 sempre pi\u00f9 dal suo partito, passando di fatto a un'opposizione permanente. Nei primi anni trenta Churchill si dedic\u00f2 principalmente all'attivit\u00e0 editoriale, completando le sue monumentali memorie sulla prima guerra mondiale intitolate \"World Crisis\" e scrivendo una biografia del suo famoso avo, John Churchill, I duca di Marlborough, intitolate \"\", il cui principale obiettivo era difendere quest'ultimo dalle critiche della storiografia Whig, soprattutto di Macaulay. Per questo lavoro Churchill ebbe la possibilit\u00e0 di accedere a una gran quantit\u00e0 di materiale documentale inedito negli archivi di famiglia a Blenheim e Althorp House, oltre che nel resto d'Europa; per questo la biografia di Marlborough \u00e8 una delle opere pi\u00f9 interessanti di Churchill anche per gli storici moderni.\nNel 1930, durante una lezione tenuta a Oxford, descrisse la sua visione circa il declino della democrazia a causa del populismo e l'ascesa di regimi autoritari:\nNello stesso anno nella prefazione al suo libro di memorie \"My Early Life\" espose idee analoghe:\nPer questo ritenne auspicabile una revisione del principio del suffragio universale e il ritorno a un sistema elettorale ottocentesco, censitario e con il voto limitato ai capifamiglia. Tuttavia, non port\u00f2 mai avanti seriamente queste idee, limitandosi a un personale nostalgico ricordo dei \"Fiori appassiti del liberalismo vittoriano\". In realt\u00e0 Churchill era disgustato da tutti i regimi totalitari come il nazismo e il comunismo (che riteneva di distinguere dagli autoritarismi bonapartisti come il fascismo italiano, pi\u00f9 accettabili); da qui la sua sfiducia, in questa fase, verso la democrazia di massa, che ai suoi occhi degenerava inevitabilmente nella tirannide. Gi\u00e0 ai primi decenni del secolo, quando era giovane ministro liberale, Churchill aveva intuito lucidamente la crisi del liberalismo classico, scrivendo nella biografia del padre:\nNel 1931 l'ex ministro del lavoro laburista Oswald Mosley, dimessosi per il rifiuto del partito di adottare il suo programma keynesiano di contrasto alla disoccupazione (contenuto nel Memorandum Mosley), cre\u00f2 una nuova formazione, il New Party, con lo scopo di organizzare un'opposizione al governo di coalizione tra laburisti di MacDonald, conservatori e liberali nazionali formatosi quell'anno per fronteggiare la crisi economica. Il figlio di Churchill, Randolph, era grande amico di Mosley e quest'ultimo tent\u00f2 di coinvolgere il padre nel progetto insieme a Lloyd George: avrebbe dovuto guidare una scissione dei conservatori e portare alla creazione di una terza forza politica centrista in grado di sfidare il consolidato bipartitismo britannico, con a capo Mosley e i due anziani statisti. Tuttavia, dopo vari incontri, Churchill rimase scettico e l'idea venne abbandonata.\nLa questione indiana.\nGli inizi degli anni 1930 furono caratterizzati nel Regno Unito dal dibattito sulla concessione all'India britannica dello status di dominion, cio\u00e8 di una larga autonomia politica. Churchill fu il capofila dell'opposizione al progetto, contro praticamente tutto lo schieramento politico (non solo laburisti e liberali, ma anche gran parte dei conservatori). Churchill motiv\u00f2 la sua opposizione asserendo che gli indiani erano ancora troppo divisi in odi religiosi (tra ind\u00f9 e musulmani) e costumi arcaici come la divisione castale per poter diventare una vera nazione. Cedere alle richieste indiane avrebbe inoltre minato la posizione internazionale del Regno Unito e l'integrit\u00e0 dell'Impero, la cui preservazione era ancora al centro della sua visione politica.\nCome previsto da Churchill, il Partito del Congresso, guidato da Nehru e dal Mahatma Gandhi, rifiut\u00f2 l'offerta, chiedendo la completa indipendenza. Venne quindi lanciata la campagna di disubbidienza civile, che port\u00f2 all'arresto di Gandhi e Nehru per ordine del vicer\u00e9 Lord Irwin. Il 17 febbraio 1931 Gandhi incontr\u00f2 Irwin a Delhi e Churchill lo defin\u00ec \"un avvocato sedizioso del Middle Temple che ora si atteggia a fachiro di un genere ben noto in Oriente\". Churchill disse anche che se Gandhi fosse andato in sciopero della fame, si sarebbe dovuto lasciarlo morire.\nChurchill si lanci\u00f2 nella campagna con la consueta irruenza, adottando tattiche ostruzionistiche, intervenendo costantemente sulla stampa e attaccando il governo. Alcuni osservatori credettero che stesse trascinando con s\u00e9 molti conservatori, perch\u00e9 godeva ancora di molto prestigio tra i backbenchers e riusciva sempre a dettare i tempi e i termini del dibattito: la sua abilit\u00e0 parlamentare rimaneva ineguagliata. Tuttavia la sua stessa tattica dilatoria alla fine ne logor\u00f2 il consenso, poich\u00e9 non aveva dietro di s\u00e9 una forza politica compatta, ma solo consensi occasionali ed eterogenei. Nonostante gli applausi che accompagnavano regolarmente i suoi interventi, alla fine l\"'India bill\" venne approvato con solide maggioranze.\nSecondo John Charmley \"Hoare disse a Willingdon che Churchill pensava che il Regno Unito stesse diventando fascista e che lui, o qualcuno come lui, alla fine sar\u00e0 in grado di governare l'India come Mussolini governa il Nordafrica. Ci sono segni che suggeriscono che la paure di Hoare circa l'orientamento politico di Churchill non fossero interamente fantasia\". Anche William Manchester riporta che \"Cripps, scrisse Dalton, credeva che Churchill \"probabilmente sconfigger\u00e0 il governo sull'India la primavera prossima e former\u00e0 un governo suo, con maggioranza in questo Parlamento per poi introdurre misure fasciste e non ci saranno pi\u00f9 elezioni generali\"\". Si trattava evidentemente di voci infondate, ma significative dell'isolamento e della diffidenza che circondavano Churchill in questa fase.\nNonostante la campagna anti-nazionalista, Churchill continu\u00f2 a godere di importanti estimatori anche in India, come il famoso scrittore Nirad Chaudhuri, peraltro vicino al movimento indipendentista. Lo stesso rapporto di Churchill con la leadership indiana e con Gandhi in particolare fu pi\u00f9 complesso della semplice dura opposizione alle rivendicazioni nazionaliste. Quando era sottosegretario alle Colonie nel governo liberale di Campbell-Bannerman Churchill si oppose alle politiche discriminatorie degli immigrati indiani in Sudafrica messe in atto dal governatore Jan Smuts. A proposito di Churchill il leader indiano afferm\u00f2:\nNel 1935, dopo l'approvazione della legge sull'autogoverno dell'India (Government of India Act), Churchill pranz\u00f2 con il braccio destro di Gandhi, Ghanshyam Birla, al quale disse:\nChurchill era sempre stato un duro critico del sistema ind\u00f9 delle caste, uno dei motivi per cui riteneva che gli indiani non potessero costituirsi in una vera nazione moderna: \u00abCome si pu\u00f2 dare l'indipendenza a gente che tratta cos\u00ec male i suoi stessi simili?\u00bb, scrisse in un articolo di giornale, coerentemente con il suo razionalismo vittoriano di giovent\u00f9.\nAppeasement e politica internazionale (1931-1936).\nChurchill fu forse l'unico tra gli esponenti politici britannici e mondiali a manifestare sin dai primi anni trenta preoccupazione verso il regime instauratosi in Germania. Tuttavia, il governo di unit\u00e0 nazionale tra laburisti e conservatori formatosi nel 1931 e dal quale Churchill era stato escluso continu\u00f2 a portare avanti una politica di disarmo, incoraggiata anche dal cancelliere dello Scacchiere Neville Chamberlain per ragioni di vincoli economici. Per tutto il 1934 Churchill intensific\u00f2 la sua campagna per il riarmo, soprattutto aereo. Gi\u00e0 prima della Grande Guerra Churchill aveva infatti intuito l'importanza fondamentale che l'arma aerea avrebbe assunto nella guerra moderna. Il ministro dell'Aviazione nel governo di Ramsay MacDonald era il cugino di Churchill, Charles Vane-Tempest-Stewart, VII marchese di Londonderry, il quale, sebbene scettico, di fatto promosse una politica di disarmo della Royal Air Force in linea con il governo e le pressioni laburiste.\nNel giugno 1935 Ramsay MacDonald, ormai malato, si dimise e Stanley Baldwin torn\u00f2 primo ministro, ma Churchill rimase nuovamente fuori dal governo. In agosto Mussolini minacci\u00f2 l'invasione dell'Etiopia. In questo momento cominci\u00f2 a incrinarsi la stima di Churchill verso il dittatore italiano, che sempre pi\u00f9 evidentemente si andava avvicinando alla Germania nazista. Tuttavia, anche in questa occasione Churchill mostr\u00f2 un atteggiamento pi\u00f9 conciliante verso l'Italia, allo scopo di mantenerla nel fronte occidentale ed evitare un avvicinamento alla Germania. Riteneva che un embargo petrolifero avrebbe distrutto il fragile Fronte di Stresa e costretto Mussolini a schierarsi con Hitler (come poi in effetti avvenne): una posizione improntata alla \"Realpolitik\".\nNel medesimo solco, allo scopo di non isolare il Regno Unito, Churchill appoggi\u00f2 la politica del non intervento nella guerra civile spagnola e sostenne anche il patto Hoare-Laval, che mirava a conciliare le ambizioni italiane sull'Etiopia tramite la mediazione franco-britannica, in contrasto con l'intransigenza mostrata dal giovane ministro degli Esteri Anthony Eden, successore di Hoare.\nCon riferimento alla situazione dell'Estremo Oriente, nel 1931, Churchill aveva criticato la posizione della Lega delle Nazioni che si opponeva ai giapponesi in Manciuria: \"Spero che in Inghilterra cercheremo di capire la posizione del Giappone, uno stato antico [...] Da un lato hanno la minaccia oscura della Russia sovietica. Dall'altro il caos della Cina\". Anche questa posizione riecheggiava scelte tattiche gi\u00e0 assunte dalla politica estera edoardiana: la Gran Bretagna, avendo il suo centro di interessi strategici nell'area euro-mediterranea, non avrebbe dovuto esporsi in Asia, cercando di mantenere il pi\u00f9 possibile buoni rapporti con il Giappone per evitare minacce ai possedimenti indiani.\nA partire dal 1935, sulla base della comune opposizione al nazismo, Churchill recuper\u00f2 anche un positivo rapporto con le sinistre e il mondo sindacale, che si era interrotto dopo il grande sciopero del 1926. In quell'anno si un\u00ec all\"'Anti-Nazi Council\", un comitato formatosi nel 1933 e nel quale Hugh Dalton, del partito laburista e Walter Citrine, presidente del Trades Union Congress, erano i maggiori esponenti.\nChurchill si trovava in vacanza in Spagna quando i tedeschi rioccuparono la Renania nel febbraio del 1936. L'opposizione laburista era irremovibile nell'opporsi alle sanzioni e il governo nazionale era diviso tra i sostenitori delle sanzioni economiche e coloro che sostenevano che anche queste avrebbero portato a un umiliante arretramento da parte della Gran Bretagna, dato che la Francia non avrebbe sostenuto alcun intervento. Il discorso di Churchill del 9 marzo fu misurato e lodato da Neville Chamberlain come costruttivo. Ma poche settimane dopo a Churchill fu preferito per l'incarico di ministro per il Coordinamento della Difesa il procuratore generale Sir Thomas Inskip. A.J.P. Taylor in seguito defin\u00ec questa scelta \"una nomina giustamente descritta come la pi\u00f9 straordinaria da quando Caligola nomin\u00f2 console il suo cavallo\". Alcuni studiosi hanno sottolineato che, pur nella sua avversione al nazionalsocialismo e nella diffidenza verso la Germania, Churchill non ignorava le difficolt\u00e0 oggettive della posizione britannica e non si mostr\u00f2, almeno fino al 1938, pregiudizialmente ostile a un riconoscimento delle richieste tedesche o delle altre potenze \"revisioniste\", purch\u00e9 queste non mettessero a repentaglio l'ordine internazionale.\nIl 12 novembre Churchill torn\u00f2 ad attaccare il governo Baldwin sul tema del riarmo. Dopo aver dato alcuni esempi specifici del riarmo bellico tedesco, afferm\u00f2: \u00abil governo semplicemente non riesce a prendere una decisione o non pu\u00f2 convincere il primo ministro a prendere una decisione, quindi prosegue in uno strano paradosso. Decisi solo di essere indecisi, risoluti a essere irresoluti, irremovibili verso la deriva, solidi nella fluidit\u00e0, potenti nell'impotenza. E cos\u00ec continuiamo a perdere altri mesi preziosi, forse vitali affinch\u00e9 le locuste divorino la grandezza della Gran Bretagna\u00bb. Robert Rhodes James defin\u00ec \"il discorso delle locuste\" uno dei pi\u00f9 brillanti di Churchill in quel periodo, mentre la risposta di Baldwin suon\u00f2 debole in confronto. Lo scambio diede nuovo incoraggiamento al \"Movimento delle Armi e dell'Alleanza\", creato da Churchill per fare pressione sul governo in senso favorevole al riarmo.\nAllo scopo di prevenire un nuovo conflitto europeo, Churchill propose a questo punto la creazione di una \"Grande Alleanza\", comprendente tutti i Paesi europei minacciati dall'espansionismo tedesco: la Francia, i Paesi dell'Europa centro-orientale e, potenzialmente, anche l'Italia. Una simile concentrazione di forze, proclam\u00f2 alla Camera dei Comuni nel 1938, avrebbe dissuaso la Germania dall'uso della forza. Nello stesso periodo manifest\u00f2 anche le prime aperture a un coinvolgimento sovietico. Nel 1937, in un colloquio con l'ambasciatore sovietico Ivan Majskij, afferm\u00f2:\nLo storico Giuseppe Vacca osserva:\nTra il settembre 1936 e il marzo 1937 Churchill comp\u00ec due viaggi in Francia, allo scopo di avviare una propria diplomazia parallela a consultarsi con le forze politiche francesi antinaziste. Incontr\u00f2 Pierre-\u00c9tienne Flandin, i generali Maurice Gamelin e Joseph Georges, Paul Reynaud ed \u00c9douard Daladier; incontr\u00f2 anche il premier socialista L\u00e9on Blum, per il quale prov\u00f2 una grande stima, ed era sua intenzione anche incontrare esponenti comunisti, ma l'ambasciatore Eric Phipps glielo imped\u00ec. Nel corso degli incontri incoraggi\u00f2 l'amicizia tra i due Paesi, culle della democrazia, una delle costanti della sua politica estera, \"in contrasto con le dottrine del compagno Trotskij e del dottor Goebbels\". Churchill trov\u00f2 una buona accoglienza da parte di Reynaud e Blum, ma non di Flandin, che sar\u00e0 poi un sostenitore di Vichy: ci\u00f2 lo rese conscio, nonostante la sua incrollabile francofilia, che la Francia non sarebbe stato un alleato affidabile in caso di guerra.\nCrisi dell'abdicazione.\nNel gennaio del 1936 sal\u00ec al trono il re Edoardo VIII, con il quale Churchill intratteneva un rapporto di amicizia da 25 anni. Quando emerse la volont\u00e0 da parte del nuovo sovrano di sposare l'americana divorziata Wallis Simpson, Baldwin incaric\u00f2 Churchill di tentare di convincerlo a rinunciare alla Simpson e a non abdicare. Il 7 dicembre tenne alla Camera un discorso in favore di Edoardo, ma venne sommerso da fischi e improperi e fu costretto a interrompere il discorso. I deputati, e anche la stampa, ritenevano che Churchill intendesse approfittare della crisi istituzionale per rovesciare Baldwin.\nLa reputazione di Churchill in Parlamento e Inghilterra in genere fu gravemente danneggiata. Alcuni come Alistair Cook hanno voluto vedere nelle sue mosse un tentativo di costruire un partito del re. Altri come Harold Macmillan furono stupiti dal danno che Churchill aveva procurato al movimento antinazista \"Armi e Alleanze\" con la sua difesa di Edoardo VIII. In seguito, lo stesso Churchill scrisse: \u00abEro sceso cos\u00ec in basso nell'opinione pubblica che la visione quasi universale era che la mia vita politica fosse finita\u00bb. Gli storici sono divisi sulle ragioni per le quali Churchill sostenne Edoardo VIII. Alcuni come A. J. P. Taylor lo considerarono un tentativo di \"rovesciare il governo di uomini deboli\". Altri, come R.R. James, considerarono i motivi di Churchill onorevoli e disinteressati, dati i rapporti di amicizia che legavano Churchill e la sua famiglia con i reali. Secondo Giorgio Galli invece, la posizione di Churchill \u00e8 spiegabile con il fatto che intendesse tenere sotto controllo Edoardo, le cui simpatie filonaziste erano note, per evitare che questi si compromettesse.\nRitorno dall'esilio.\nDavanti all'evidente ascesa delle ambizioni espansioniste della Germania nazista, Churchill continu\u00f2, inascoltato dal governo britannico, a perorare la causa di un'azione internazionale per contenere la Germania, di concerto con la Francia. Tuttavia il nuovo governo, guidato da Neville Chamberlain, si fece promotore di una politica di avvicinamento al Terzo Reich e all'Italia; questo caus\u00f2 dissidi che condussero alle dimissioni del ministro degli Esteri Anthony Eden, il quale venne cooptato da Churchill e Lloyd George allo scopo di creare una fronda interna al partito conservatore ostile a Chamberlain.\nNel marzo, cominciarono a profilarsi le ambizioni naziste sui Sudeti, la regione montuosa della Cecoslovacchia abitata in maggioranza da tedeschi e ricca di materie prime. Ad aprile pranz\u00f2 con il leader dei tedeschi dei Sudeti Konrad Henlein, un incontro fortemente voluto dallo stesso Hitler; Churchill chiese a Henlein se \"si rendeva conto che un incidente nei Sudeti poteva facilmente dare l'Europa alle fiamme\". Tuttavia, quando Henlein torn\u00f2 in Germania disse a Hitler che \"non c'\u00e8 da temere alcun serio intervento a favore dei cechi da parte dell'Inghilterra\". A settembre incontr\u00f2 anche l'ambasciatore sovietico Ivan Maiskij, il quale inform\u00f2 Churchill che l'Unione Sovietica intendeva appellarsi all'art. 2 del patto della Lega delle Nazioni per concertare un'azione con gli occidentali in difesa della Cecoslovacchia. Tuttavia Halifax, informato da Churchill, rifiut\u00f2 la possibilit\u00e0 di qualsiasi collaborazione con i sovietici. In quel frangente, scrivendo a un amico, Churchill formul\u00f2 la frase rimasta poi celebre: \"Sembriamo vicinissimi alla dura scelta tra guerra e vergogna. La mia sensazione \u00e8 che sceglieremo la vergogna, per ritrovarci poco dopo di fronte alla guerra in condizioni ancora peggiori delle attuali\".\nNelle concitate settimane che precedettero Monaco, Churchill tent\u00f2 anche di appoggiare i tentativi di una parte degli ufficiali tedeschi per rovesciare Hitler. Si incontr\u00f2 a questo scopo con Ewald von Kleist-Schmenzin, aristocratico prussiano antinazista, cercando di indurre il governo Chamberlain all'azione per sostenere i preparativi di colpo di Stato, ma senza esito.\nAlla fine di settembre 1938 ebbe luogo la conferenza di Monaco. Gli accordi, siglati a porte chiuse senza alcun intervento dei rappresentanti cechi, prevedevano lo smembramento del Paese e l'annessione dei Sudeti alla Germania. Il trattato fu accolto con giubilo in tutta Europa. Mentre lasciava l'Hotel Savoy dove aveva cenato, Churchill si ferm\u00f2 davanti a un ristorante dove la gente festeggiava. Comment\u00f2: \u00abPoveracci, non sanno cosa li aspetta\u00bb. Nel dibattito sugli accordi che segu\u00ec alla Camera dei Comuni, Churchill condann\u00f2 con un celebre discorso la svendita della Cecoslovacchia a Hitler.\nDurante il suo intervento Churchill fu costretto a interrompersi a causa delle urla e degli improperi degli altri deputati. Quando nel marzo, in violazione degli accordi di Monaco, Hitler invase quel che rimaneva della Cecoslovacchia annettendola al Reich, l'imminenza della guerra divenne evidente. Churchill scrisse a Chamberlain invitandolo a predisporre le difese antiaeree.\nIl 7 aprile l'Italia fascista invase l'Albania. Nel corso dell'estate, Churchill insieme a Eden e all'anziano Lloyd George si fece assertore della necessit\u00e0 di coinvolgere l'Unione Sovietica in un sistema di deterrenza internazionale antinazista.\nIn un'intervista radiofonica, si prese gioco dell'interruzione estiva dei lavori parlamentari: \u00ab\u00c8 proprio tempo di vacanze signore e signori!\u00bb e della propaganda nazifascista: \u00abI dittatori devono addestrare i loro soldati. Per un'elementare prudenza non possono fare altro, dato che danesi, olandesi, svizzeri, albanesi, e ovviamente, ebrei, possono in ogni momento balzargli addosso e privarli del loro spazio vitale\u00bb.\nQuando, il 1\u00ba settembre 1939, i tedeschi invasero la Polonia (di concerto con i sovietici in accordo con il patto Molotov-Ribbentrop stipulato in agosto), Chamberlain, su pressione della Camera, invi\u00f2 un ultimatum per chiedere la cessazione delle ostilit\u00e0. Il primo ministro aveva gi\u00e0 invitato Churchill a entrare nel governo di guerra che sarebbe stato formato di l\u00ec a poco. Il 3 settembre scadette l'ultimatum e Regno Unito e Germania si trovarono nuovamente in guerra.\nSeconda guerra mondiale.\nDi nuovo all'Ammiragliato (1939-1940).\nIl 3 settembre 1939, terminato il dibattito alla Camera Chamberlain convoc\u00f2 Churchill nel suo ufficio e gli offr\u00ec di ricoprire nuovamente l'incarico di primo lord dell'ammiragliato. Quando la notizia giunse agli uffici del ministero venne telegrafato immediatamente un messaggio a tutte le navi: \u00abWinston is back\u00bb (Winston \u00e8 tornato). Nella riunione del gabinetto di guerra del 4 settembre Churchill propose di attaccare immediatamente il fronte tedesco sulla linea Sigfrido, per alleggerire la pressione sul fronte polacco, ma l'azione non fu intrapresa. In questa fase detta della \"drole de guerre\" (la \"strana guerra\"), Regno Unito e Francia rimasero sostanzialmente inerti di fronte all'avanzare delle truppe naziste in Europa orientale, fatto che conferm\u00f2 Hitler nella convinzione che le potenze occidentali non volessero realmente combatterlo.\nFu Churchill a prendere l'iniziativa, promuovendo dapprima un'incursione navale nel Baltico e in seguito propose di minare le acque territoriali della Norvegia per bloccare l'afflusso di materie prime, soprattutto ferro, all'industria bellica tedesca. Quando il 30 novembre l'Unione Sovietica invase la Finlandia, l'opinione conservatrice sembr\u00f2 molto pi\u00f9 entusiasta all'idea di scendere in campo contro l'URSS che contro la Germania nazista. Churchill tuttavia rimase fermo nel ribadire che la priorit\u00e0 doveva essere data alla sconfitta del nazismo. Il 13 dicembre l'ammiragliato mise a segno un importante successo, quando tre incrociatori agganciarono la corazzata Graf Spee e la costrinsero a ritirarsi nel porto di Montevideo, dove si autoaffond\u00f2.\nIl consiglio supremo di guerra anglo-francese che si tenne a Parigi il 5 febbraio stabil\u00ec di inviare uomini in Scandinavia. Quando, lo stesso giorno, fu avvistato in acque territoriali norvegesi il mercantile tedesco \"Altmark\", che si sospettava trasportasse prigionieri del Regno Unito, Churchill ordin\u00f2 personalmente al comandante del cacciatorpediniere \"Cossack\" di abbordare la nave tedesca e liberare i prigionieri. Tuttavia il gabinetto si oppose a minare le acque norvegesi. Hitler, comprendendo la volont\u00e0 alleata di occupare la Norvegia per tagliare alla Germania l'afflusso di materie prime, predispose l'invasione del Paese. Solo all'inizio di aprile venne deciso di effettuare lo sbarco a Narvik, ma ormai era troppo tardi. Chamberlain aveva proclamato alla Camera che Hitler \"aveva perso l'autobus\", ma nel giro di poche settimane Danimarca e Norvegia furono occupate dai nazisti. Le proposte strategiche di Churchill furono adottate con mesi di ritardo e l'incertezza del Regno Unito diede modo a Hitler di prevenire i suoi avversari. Il fallimento norvegese condann\u00f2 definitivamente Chamberlain e spian\u00f2 a Churchill la strada per Downing Street.\nPrimo ministro.\nNel dibattito che segu\u00ec la sconfitta in Norvegia, le forze ostili a Chamberlain in Parlamento, prima di tutto i laburisti, ma anche i liberali guidati da Archibald Sinclair, amico di vecchia data di Churchill, presero la parola. Parl\u00f2 anche l'anziano Lloyd George, che chiese le dimissioni di Chamberlain. Leopold \"Leo\" Amery, amico di Churchill sin dai tempi di Harrow e deputato conservatore, cit\u00f2 le celebri parole di Oliver Cromwell: \u00abSiete rimasto seduto troppo a lungo, quale che sia il bene che avete fatto. Andatevene, vi dico, e liberateci dalla vostra presenza. In nome di Dio andatevene!\u00bb. Churchill tuttavia, in qualit\u00e0 di ministro responsabile, difese il governo, in segno di lealt\u00e0 verso Chamberlain. Alla votazione che segu\u00ec Chamberlain poteva contare su una maggioranza ridotta a soli 81 voti. Quando usc\u00ec dall'aula fu sommerso da urla \"Vattene! Vattene!\". Chamberlain tuttavia non present\u00f2 subito le dimissioni. Comunic\u00f2 a Giorgio VI che intendeva formare un governo di coalizione che comprendesse anche i laburisti. In ogni caso, lui e il re avrebbero voluto che a succedergli fosse Lord Halifax, non Churchill.\nQuando la notizia trapel\u00f2, il 9 maggio, i deputati conservatori vicini a Churchill mostrarono irritazione. Questi erano guidati dalla potente famiglia Cecil, una delle pi\u00f9 influenti del partito e da sempre alleata dei Churchill. Il principale esponente della famiglia, Lord Salisbury, disse: \u00abNel corso della giornata bisogna nominare Winston Primo ministro.\u00bb. Quella mattina Halifax, che era considerato il primo in lizza per la successione a Chamberlain, disse a quest'ultimo che non avrebbe potuto accettare l'incarico perch\u00e9, essendo membro della Camera dei lord, non avrebbe potuto partecipare ai dibattiti ai Comuni. Nel pomeriggio giunse notizia che Clement Attlee aveva negato qualsiasi supporto laburista a un governo Chamberlain. Churchill, inizialmente, fu restio a candidarsi al premierato, sebbene fosse il nome pi\u00f9 popolare nel Paese, poich\u00e9 riteneva, a ragione, di non avere sufficiente supporto dai partiti della coalizione. La sua idea iniziale era quella di assumere il Ministero della Difesa e la carica di Leader della Camera dei comuni in un governo Halifax che, essendo quest'ultimo confinato alla Camera de lord, gli avrebbe conferito il premierato in pectore, analogamente a quanto era avvenuto a William Pitt il Vecchio durante la guerra dei sette anni. Fu invece un suo fedelissimo, Brendan Bracken, a convincerlo a candidarsi e a negoziare con Attlee e i laburisti l'accettazione di Churchill come premier al posto di Halifax.\nChamberlain, d'altro canto, voleva assicurarsi che il nuovo primo ministro avesse l'appoggio di tutti i partiti; in un incontro nel pomeriggio del 9 maggio tra Churchill, Chamberlain, Halifax e David Margesson, il capogruppo conservatore alla Camera, venne deciso che Chamberlain avrebbe raccomandato Churchill come suo successore. Il primo ministro rassegn\u00f2 allora le dimissioni e il 10 maggio Giorgio VI, in qualit\u00e0 di monarca costituzionale, chiese a Churchill di formare il governo. Come primo atto Churchill scrisse a Chamberlain per ringraziarlo del suo supporto.\nL'ostilit\u00e0 del re e della moglie Elisabetta verso Churchill era dettata dalla sua strettissima amicizia con il precedente sovrano Edoardo VIII e con Wallis Simpson, per la cui causa il neo-primo ministro si era battuto strenuamente. La coppia reale invece detestava Edoardo e la Simpson e nutriva molta stima per Chamberlain e Halifax. Inizialmente, Giorgio VI si oppose veementemente alla nomina di Churchill e la regina scrisse a Chamberlain lettere calorose anche dopo le sue dimissioni, affermando di \"rammaricarsi moltissimo\" del fatto che non fosse pi\u00f9 primo ministro. Tuttavia, Churchill riusc\u00ec in breve tempo a conquistarsi la fiducia della famiglia reale e negli anni pi\u00f9 duri della guerra Giorgio VI e la regina furono sempre al suo fianco. In particolare la figlia maggiore Elisabetta, futura sovrana, svilupp\u00f2 una venerazione per Churchill tanto da definirlo \"un secondo padre\".\nChurchill era anche impopolare nell'establishment conservatore, che rimase largamente fedele a Chamberlain; l'ex primo ministro rimase infatti leader del partito fino alla morte nel mese di novembre (per un cancro alla gola). Probabilmente Churchill non avrebbe potuto ottenere la maggioranza in nessuno dei partiti politici della Camera dei Comuni e la Camera dei lord rimase silente quando venne a sapere della sua nomina. Un visitatore americano rifer\u00ec alla fine del 1940:\nL'invasione tedesca dei Paesi Bassi, del Belgio e della Francia era gi\u00e0 in corso. Il fronte occidentale collass\u00f2 rapidamente davanti all'urto tedesco, dividendo l'esercito francese dal corpo di spedizione britannico e dirigendosi verso i porti sulla Manica. Churchill si rec\u00f2 pi\u00f9 volte a Parigi per spingere gli alleati a un'azione pi\u00f9 decisa, ma ormai le truppe naziste puntavano direttamente sulla capitale francese. Il comandante francese Maxime Weygand rifiut\u00f2 qualsiasi azione concertata con i britannici. Churchill avvi\u00f2 allora le operazioni di evacuazione del corpo di spedizione britannico, che sarebbero culminate con l'operazione Dynamo a Dunkerque.\nContatti con l'Italia.\nFu in questa fase, la pi\u00f9 disastrosa del conflitto, quando sembrava certo il trionfo del nazifascismo (Mussolini avrebbe dichiarato guerra il 10 giugno), che Halifax, rimasto nel gabinetto di guerra come ministro degli Esteri (insieme a Chamberlain, Ministro senza portafoglio), propose di prendere contatto con Mussolini per mediare una pace tra il Regno Unito e la Germania. A questo scopo, Halifax si incontr\u00f2 il 25 maggio con l'ambasciatore italiano Giuseppe Bastianini; la proposta prevedeva una mediazione italiana di una pace europea, in cambio di concessioni territoriali all'Italia. Churchill, sebbene non si mostrasse ostile in linea di principio a un approccio verso Mussolini, sostenne che avvicinare il duce avrebbe \"compromesso l'integrit\u00e0 della nostra posizione di belligeranza\". Churchill, sempre su suggerimento di Halifax, aveva gi\u00e0 scritto a Mussolini il 13 maggio dicendo:\nMussolini oppose uno sprezzante rifiuto all'approccio di Churchill. Quest'ultimo ritenne dunque che non si potesse fare affidamento sul dittatore italiano, ormai chiaramente deciso a legare il suo destino a quello di Hitler. Chamberlain annot\u00f2 nel suo diario: \u00ab\"Il Primo ministro disapprova ogni contatto con Musso\"\u00bb. Il 28 maggio si tenne la riunione decisiva del \"War Cabinet\", che Churchill estese a tutti i ministri del governo. Disse:\nNon ci arrenderemo mai.\nLa prova di forza di Churchill ebbe successo, grazie anche all'appoggio dei ministri laburisti Attlee e Greenwood. Churchill aveva adesso ricompattato il gabinetto, isolando gli \"appeasers\". Halifax continuer\u00e0 a rimanere ministro degli Esteri fino al gennaio 1941, quando venne sostituito da Anthony Eden, un fedelissimo di Churchill; otterr\u00e0 il posto di ambasciatore negli Stati Uniti, formalmente prestigioso ma in realt\u00e0 marginale, dato che i rapporti fra le due potenze vennero gestiti direttamente da Churchill e dal presidente Roosevelt. Il 3 giugno l'evacuazione da Dunkerque fu completata, portando a termine il salvataggio di oltre soldati britannici e francesi. Il giorno seguente pronunci\u00f2 alla Camera uno dei suoi discorsi pi\u00f9 celebri:\nIl 10 giugno, Churchill si incontr\u00f2 nuovamente con i comandi francesi, per incitarli alla resistenza a oltranza in Bretagna; \"\u00c8 possibile che i nazisti dominino l'Europa, ma sar\u00e0 un'Europa in rivolta\". Quando seppe che i francesi stavano evacuando Parigi url\u00f2: \u00abAll'inferno!\u00bb. Il presidente del Consiglio Paul Reynaud e Charles de Gaulle erano con Churchill, ma Weygand e P\u00e9tain \"senile, passivo e disfattista\" volevano negoziare la resa. Il ministro dell'Interno francese Georges Mandel defin\u00ec Churchill \"l'energia e la sfida in persona. L'unico raggio di sole sul suolo francese\". Un'ultima volta Churchill esort\u00f2 Reynaud: \u00abNon cedete al nemico! Continuate a combattere!\u00bb, ma il 16 giugno la Francia capitol\u00f2. Il 18 giugno tenne un altro dei suoi discorsi storici, quello sull'\"ora pi\u00f9 bella\":\nAncora il 16 giugno, in una trasmissione radiofonica, ribad\u00ec:\nNel settembre del 1940 Churchill cen\u00f2, come sua abitudine, all\"'Other Club\", il cenacolo da lui fondato molti anni addietro e del quale facevano parte le personalit\u00e0 pi\u00f9 illustri del Paese. Tra questi anche John Maynard Keynes: nonostante gli occasionali screzi, i due erano molto amici. Scrivendo alla madre Keynes descrisse cos\u00ec il suo incontro con il primo ministro:\nBattaglia d'Inghilterra, Nordafrica e Medio Oriente.\nA met\u00e0 ottobre del 1940 la battaglia d'Inghilterra raggiunse il suo culmine, mentre le vittime civili britanniche erano salite a circa diecimila persone. Durante una conversazione con un deputato nella sala fumatori della Camera, questi chiese a Churchill di scatenare rappresaglie pi\u00f9 dure sulla Germania. Churchill per\u00f2 era ancora di avviso contrario: \u00abQuesta \u00e8 una guerra militare e non civile [...] Noi vogliamo distruggere obiettivi militari tedeschi\u00bb. Il 20 agosto aveva elogiato i piloti della Royal Air Force con il celebre motto:\nPer razionalizzare al massimo lo sforzo bellico, Churchill cre\u00f2 e assunse su di s\u00e9 la posizione aggiuntiva di ministro della Difesa, il che lo rese il pi\u00f9 potente primo ministro di guerra nella storia britannica. Immediatamente nomin\u00f2 il suo amico e confidente, industriale e magnate dell'editoria Lord Beaverbrook, responsabile della produzione aeronautica e nomin\u00f2 il fisico e amico Frederick Lindemann consulente scientifico del governo. L'acume aziendale di Beaverbrook consent\u00ec alla Gran Bretagna di sviluppare rapidamente la produzione e l'ingegneria aeronautica, che alla fine fece la differenza nella guerra. Fondamentale fu anche la creazione dello Special Operations Executive (SOE), struttura clandestina dedita al supporto delle resistenze partigiane nei territori dell'Europa occupata, posta sotto il controllo del Ministro della guerra economica, il laburista Hugh Dalton.\nL'11 novembre ebbe luogo il primo importante successo militare britannico con l'attacco alla base navale di Taranto, nel corso del quale vennero affondate tre corazzate italiane e il 14 Churchill telegraf\u00f2 ad Archibald Wavell:\u00ab \"\u00c8 arrivato il momento di assumerci rischi e colpire gli italiani per terra, cielo e mare\"\u00bb. Quella stessa notte ebbe luogo il pi\u00f9 pesante bombardamento subito dalla Gran Bretagna fino a quel momento, che colp\u00ec la citt\u00e0 di Coventry: l'intero centro cittadino e la cattedrale vennero rasi al suolo e le vittime civili furono 568. Nei giorni seguenti vennero nuovamente colpite Londra e Birmingham. Per rappresaglia tra il 16 e il 18 novembre furono bombardate Berlino e Amburgo, con 233 morti totali.\nContinuarono invece a giungere buone notizie dal Nordafrica, dove l'offensiva di Wavell travolse le truppe italiane in Libia facendo in poche settimane centinaia di migliaia di prigionieri. L'11 febbraio 1941 Churchill scrisse ai capi di Stato maggiore che intendeva fare della Cirenaica l'\"inizio di un'Italia libera\" sostenuta dalla Gran Bretagna e con una propria bandiera (analogamente alla France libre di Charles de Gaulle); doveva servire a creare \"una vera spaccatura in Italia e favorire la propaganda antimussoliniana\". Il progetto era di addestrare 4\u00a0000-5\u00a0000 soldati italiani \"che giurino di liberare l'Italia dal giogo dei tedeschi e di Mussolini\".\nPer tutto il corso del 1941 proseguirono incessanti i bombardamenti tedeschi sulle citt\u00e0 inglesi. La sera del 14 aprile un attacco su Londra uccise pi\u00f9 di mille persone. Il 23 aprile la quindicenne principessa Elisabetta scrisse a Churchill: \u00abTemo che ultimamente abbiate passato momenti molto difficili, ma sono certa che presto le cose cominceranno a migliorare\u00bb. A maggio i bombardamenti tedeschi si intensificarono, anche in considerazione dell'ormai prossimo attacco tedesco all'URSS: Hitler intendeva aumentare la pressione sugli inglesi per indurli alla resa in modo da chiudere il fronte occidentale, per avere mano libera ad est. In questo, che fu il momento pi\u00f9 duro per il Regno Unito dopo l'estate, Churchill continu\u00f2 ad ispirare fiducia:\nIn aprile i nazisti avevano invaso in poche settimane la Jugoslavia e la Grecia. Churchill continu\u00f2 a guidare il suo Paese con mano ferma. Il 7 maggio dichiar\u00f2 alla Camera dei Comuni:\nTra aprile e giugno del 1941 la Gran Bretagna e le forze golliste riuscirono a riprendere il controllo del cruciale settore medio-orientale, sconfiggendo rapidamente il governo filotedesco iracheno di Rashid Ali al-Kaylani e occupando in giugno la Siria tenuta dalla Francia di Vichy.\nIn Nordafrica, dopo l'avanzata di Erwin Rommel fino al confine con l'Egitto gli italo-tedeschi furono fermati dal maresciallo Montgomery alla seconda battaglia di El Alamein (23 ottobre-3 novembre 1942), che segn\u00f2 la svolta della campagna in Nordafrica in favore degli Alleati. Churchill, annunciando la vittoria alla Camera dei Comuni disse:\nGrand strategy e guerra tecnologica.\nLungo il viaggio sulla corazzata Duke of York, tra il 16 e il 20 dicembre 1941, diretto ad incontrare il Presidente Roosevelt ad Annapolis, Churchill redasse quattro memorandum che definirono la strategia bellica che gli Alleati avrebbero adottato in seguito.\nI documenti delineavano la necessit\u00e0 di unire ad un forte sostegno logistico all\u2019Unione sovietica la cooperazione anglo-americana, imperniata sul controllo delle rotte atlantiche e sulla presa graduale del controllo sulle periferie dell\u2019Asse tramite operazioni anfibie, a partire dal Nordafrica, per giungere all\u2019Italia e solo al culmine all\u2019assalto all\u2019Europa occidentale \u201cnon prima del 1943\u201d. Prevedeva inoltre che per l\u2019estate del 1942 gli Alleati avrebbero ristabilito la superiorit\u00e0 navale sul Giappone nel settore Pacifico. Con riferimento a quest'ultimo, la politica britannica fu quella di evitare il pi\u00f9 a lungo possibile lo scontro con i nipponici, addirittura negando il rifornimento di materiali bellici alle forze nazionaliste di Chiang Kai-shek attraverso la Birmania, affermando: \"Siamo a corto di tutto tranne che di nemici\". Churchill non fece mai grande affidamento sui cinesi, al contrario di Roosevelt che si adoper\u00f2 per coinvolgere il gigante asiatico nel suo progetto di nuovo ordine internazionale. Osserva Andrew Roberts:\nQuesta interpretazione, peraltro, opera una netta revisione di una lettura critica consolidatasi presso vari studiosi, ad avviso dei quali Churchill si sarebbe sempre opposto allo sbarco in Normandia fino a quando esso non fu imposto dagli Stati Uniti. Ad avviso di John Lukacs, l\u2019impostazione strategica di Churchill ebbe anche il merito di evitare agli Alleati le carneficine della Prima guerra mondiale, che non sarebbero state sopportabili n\u00e9 sul piano militare n\u00e9 su quello dell\u2019opinione pubblica interna. Sotto la guida di Churchill infatti, le perdite britanniche nel secondo conflitto mondiale furono inferiori a quelle della guerra precedente. A.J.P. Taylor sintetizza cos\u00ec il rapporto di Churchill con i vertici militari:\nSin dal 1940 la possibilit\u00e0 di sfruttare la fissione dell\u2019atomo per scopi bellici era stata ritenuta possibile da scienziati tedeschi espatriati nel Regno Unito, come Otto Frisch e Rudolf Peierls. Churchill, da sempre appassionato di scienza e tecnologia, aveva gi\u00e0 immaginato nel 1924, dopo i primi esperimenti di Ernest Rutherford, la possibilit\u00e0 di costruire \u201cuna bomba grande come un\u2019arancia con la potenza segreta per distruggere un intero blocco di edifici, anzi per concentrare la forza di mille tonnellate di cordite e far esplodere un quartiere in un colpo solo\u201d.\nConsigliato quindi da un comitato di scienziati presieduto da sir Henry Tizard, che conferm\u00f2 la fattibilit\u00e0 del progetto, nonch\u00e9 dal suo amico e assistente scientifico personale Frederick Lindemann, Churchill autorizz\u00f2 l\u2019operazione \u201cTube Alloys\u201d (tubi in lega) per avviare la costruzione dell\u2019arma atomica inglese, la quale avrebbe costituito la base di partenza per il successivo Progetto Manhattan.\nFronte interno, India e guerra sui mari.\nLe scelte adottate dal governo di Churchill nella gestione dell\u2019economia di guerra e del fronte interno si imperniarono sulla necessit\u00e0 di mantenere il pi\u00f9 possibile elevati gli standard di vita e di salario, allo scopo di cementare il senso di comunit\u00e0 tra la popolazione.\nA tal fine, soprattutto i dirigenti sindacali e i ministri laburisti, che ebbero un ruolo cruciale in questo settore, vararono il \u201csocialismo di guerra\u201d, definito un \u201csocialismo del consenso\u201d, del quale furono protagonisti attivi i rappresentanti della classe operaia unitamente agli imprenditori, agli scienziati e al mondo accademico. In questo Churchill prosegu\u00ec l\u2019esperienza della Prima guerra mondiale, che era stata anche la sua, potenziandola ulteriormente. Il Primo ministro rimaneva comunque il decisore ultimo e l\u2019autorit\u00e0 suprema di coordinamento, almeno fino alla creazione dell\u2019Esecutivo per la produzione nel gennaio 1941, che tuttavia divenne terreno di scontro tra il Ministro del lavoro, il laburista Ernest Bevin, e Lord Beaverbrook, il responsabile della produzione industriale. Quest\u2019ultimo era amico intimo di Churchill, che lo sostenne, almeno fino a quando Beaverbrook non divenne accanitamente filosovietico e cominci\u00f2 a incalzare Churchill sui suoi giornali per l\u2019apertura del secondo fronte: a quel punto fu costretto a dimettersi.\nL\u2019industria dei trasporti e il commercio vennero centralizzati e pianificati, e il razionamento dei beni di prima necessit\u00e0 (cibo e vestiti) fu un successo, poich\u00e9 riusc\u00ec a mantenere lo standard di vita a un livello di poco inferiore a quello del tempo di pace, evitando cos\u00ec di generare malcontento. Furono invece esclusi dal razionamento il carbone e l\u2019energia elettrica, per l\u2019opposizione dei conservatori liberisti e dei liberali. I consumi calarono solo del 14 per cento, il pareggio di bilancio fiscale venne abbandonato in favore del calcolo del deficit sul prodotto interno lordo, mentre l\u2019inflazione fu tenuta sotto controllo grazie ad un aumento moderato della tassazione sulla ricchezza mobile e ai risparmi volontari della popolazione. Il principale artefice della politica economica del governo britannico fu Keynes, chiamato personalmente da Churchill a collaborare con il cancelliere dello Scacchiere Kingsley Wood. La manodopera fu invece gestita da Bevin, ex sindacalista, che ottenne notevoli successi nel concertare le relazioni industriali: i salari vennero adeguati al costo della vita, aumentando del 18 per cento, il che fu fondamentale nel creare un vasto consenso allo sforzo bellico tra i lavoratori, mentre le carenze vennero compensate dalla massiccia immissione di donne tramite una vera e propria coscrizione femminile.\nI risultati furono che, caso unico tra le potenze europee durante la Seconda guerra mondiale, i britannici si arricchirono mediamente durante il conflitto:\nFondamentale per sostenere lo sforzo bellico britannico fu poi la legge \u201cAffitti e prestiti\u201d, approvata l\u201911 marzo 1941 dal Congresso degli Stati Uniti (Lend-Lease Act). Con tale provvedimento le industrie americane erano autorizzate a fornire prodotti senza pagamento in contanti, anche se per avere accesso al credito il governo britannico dovette esaurire le sue riserve in dollari, e in un secondo momento anche una parte di quelle in oro. Come disse Keynes: \u201c\"Abbiamo gettato al vento la buona amministrazione domestica. Ma ci siamo salvati, e abbiamo contribuito alla salvezza del mondo\"\u201d. Gli Stati Uniti avevano bisogno di mettere sul mercato la propria sovrapproduzione: con la legge Affitti e Prestiti, il Regno Unito divenne invece un importatore netto di materie prime e prodotti finiti, ma pot\u00e9 rivolgere l\u2019intera produzione interna alla guerra e riarmare un nuovo esercito dopo il disastro di Dunkerque. Nel medesimo periodo Churchill proclam\u00f2 anche la battaglia dell\u2019Atlantico, allo scopo di neutralizzare la minaccia al collegamento logistico e alle importazioni dal Nordamerica, che fu vinta a partire dall\u2019autunno del 1941, grazie soprattutto alle decrittazioni Ultra e al sistema dei convogli.\nLa buona gestione del fronte interno e dell\u2019economia di guerra non risparmi\u00f2 Churchill dalle fronde parlamentari. Una questione cruciale continu\u00f2 ad essere quella indiana, anche per i malumori dei progressisti vicini a Roosevelt: Churchill colse l\u2019occasione per allontanare dal Paese Stafford Cripps, laburista di sinistra e a lungo suo avversario, naturalmente vicino al partito del Congresso. Cripps giunse in India nel marzo del 1942, con la promessa di concedere l\u2019indipendenza dopo la guerra se lo avesse richiesto un\u2019assemblea costituente, in cambio dell\u2019appoggio del Congresso allo sforzo bellico. Gli indipendentisti si spaccarono: Nehru era disposto a sostenere il conflitto a patto di un autogoverno immediato, mentre Gandhi avrebbe preferito la disobbedienza civile in caso di invasione giapponese. Cripps torn\u00f2 a Londra senza aver ottenuto nulla, ma gli inglesi non abbandonarono l\u2019Estremo oriente e i capi del Congresso furono imprigionati per il resto della guerra. Come osserva A.J.P. Taylor:\nLa situazione si aggrav\u00f2 a causa dei rovesci militari: Churchill aveva sempre dato la priorit\u00e0 strategica al Medio Oriente e al fronte euro-atlantico, nevralgici per la sicurezza domestica del Regno Unito. Rimase tuttavia legato alla dimensione imperiale del suo Paese e alle necessit\u00e0 militari che da essa derivavano: in risposta all\u2019avanzata giapponese nel Pacifico occidentale e alle preoccupazioni australiane, invi\u00f2 la corazzata Prince of Wales e l\u2019incrociatore Repulse, che furono affondate dai giapponesi il 10 dicembre 1941. Nel maggio di quell\u2019anno fu comunque colto un importante successo nell\u2019Atlantico, con l\u2019affondamento della corazzata tedesca Bismarck, ammiraglia della flotta germanica. Il successivo periodo da febbraio a novembre 1942 fu il peggiore di tutta la guerra per Churchill: quell\u2019anno avvenne la caduta di Singapore e nell\u2019estate le truppe dell\u2019Asse riconquistarono Tobruk. A proposito di questi episodi, osserva Taylor:\nInfatti, egli contrattacc\u00f2 subito ai malumori montanti. La caduta di Tobruk coalizz\u00f2 una fronda che univa i conservatori scontenti e i laburisti filo-sovietici: i primi non avevano mai amato Churchill e tentavano ancora la strada dell\u2019accordo con Hitler, i secondi premevano per allentare i legami con gli Stati Uniti e aprire subito il secondo fronte richiesto da Stalin. Il deputato conservatore John Wardlaw-Milne present\u00f2 una mozione di sfiducia proponendo come comandante supremo il duca di Gloucester, fratello del re; la Camera dei Comuni scoppi\u00f2 in una risata e Churchill, saldamente sostenuto dall\u2019apparato di partito, vinse comodamente il dibattito con 476 voti a 25. Infine, nel gennaio 1943, dopo El Alamein e dopo aver incassato il sostegno di Roosevelt allo sbarco in Nordafrica, forz\u00f2 un voto di fiducia che vinse con 464 voti contro 1. Le schermaglie parlamentari si erano chiuse con un trionfo personale del premier. Conclude Taylor: \u201c\"Quali che fossero gli errori di Churchill, non c\u2019era nessuno migliore di lui da mettere al suo posto\"\u201d.\nRelazioni con la Francia.\nDopo l'armistizio, il governo della Francia venne assunto dal maresciallo P\u00e9tain. Questi, assunti i pieni poteri, concluse l'armistizio e divenne successivamente capo del regime collaborazionista di Vichy. Churchill sostenne immediatamente il generale de Gaulle il quale, dalle stazioni londinesi della BBC, lanci\u00f2 il famoso appello del 18 giugno:\nIl punto pi\u00f9 basso dei rapporti tra i due Paesi fu toccato pochi giorni dopo l'armistizio, quando Churchill ordin\u00f2 alla flotta britannica di impedire che la flotta francese cadesse in mano tedesca. In particolare, il grosso della flotta francese nel Mediterraneo si trovava a Mers-el-K\u00e9bir, in Algeria. Furono inviati a parlamentare lord Lloyd e l'ammiraglio Thomas Phillips, ponendo ai francesi l'alternativa tra la smobilitazione della flotta o l'affondamento. Dopo che i francesi rifiutarono, su ordine di Churchill, l'ammiraglio James Somerville apr\u00ec il fuoco, affondando la corazzata \"Bretagne\", saltata per aria al suo ormeggio, e danneggiando altre navi; 1.200 marinai francesi persero la vita. Churchill defin\u00ec la decisione \"la pi\u00f9 penosa della mia vita\".\nLe relazioni tra Churchill e de Gaulle, sebbene tempestose a causa del forte carattere di entrambi, furono sempre improntate a una sostanziale stima reciproca. Churchill era sempre stato un accanito francofilo, grande ammiratore di Napoleone e nel 1940 defin\u00ec de Gaulle \"il connestabile di Francia\". De Gaulle, nelle sue memorie, scrisse: \"Io, naufrago sbarcato nella desolazione sulle coste d'Inghilterra, che avrei potuto fare senza il suo aiuto?\". Nel 1940 Churchill, insieme a Jean Monnet, aveva proposto un progetto di Unione franco-britannica per contrastare la Germania. La proposta, accettata da de Gaulle ma rifiutata da tutto il governo francese, non ebbe seguito. Scrive John Lukacs:\nIl ruolo di Churchill fu poi cruciale nel sostenere alla conferenza di Jalta, contro le resistenze soprattutto americane, il ruolo della Francia di de Gaulle tra i vincitori della guerra. Fu lui a imporre l'assegnazione di un seggio permanente francese al consiglio di sicurezza delle Nazioni Unite. Questo anche allo scopo di avere a fianco della Gran Bretagna un'altra potenza europea, per bilanciare le superpotenze di Stati Uniti e Unione Sovietica. Inoltre, una Francia militarmente forte era essenziale, nella tattica britannica gi\u00e0 di inizio secolo, per allontanare la prima linea di difesa in caso di attacco tedesco. Accanto al calcolo politico vi era per\u00f2 anche un sincero sentimento d'affetto per la Francia e il suo popolo, che Churchill coltiv\u00f2 sempre, anche contro un establishment britannico tradizionalmente francofobo. Egli apparteneva infatti a una generazione di inglesi aristocratici e patrizi che, giunta alla maturit\u00e0 nell'Et\u00e0 edoardiana, fu, di tutte le generazioni britanniche, quella pi\u00f9 vicina alla Francia, essendo stata artefice della svolta storica nelle relazioni tra i due Paesi che condusse all'Entente cordiale.\nQuando Churchill mor\u00ec, nel 1965 de Gaulle scrisse alla figlia Mary:\nRelazioni con gli Stati Uniti d'America.\nChurchill e il presidente statunitense Franklin Delano Roosevelt svilupparono nel corso della guerra una forte amicizia personale, nonostante la moglie del presidente, Eleanor, che aveva molta influenza sul marito, non avesse troppa simpatia per lui, giudicandolo troppo reazionario. Anche l'ambasciatore Joseph P. Kennedy si dimostr\u00f2 ostile a Churchill, ma questi riusc\u00ec abilmente a scavalcarlo instaurando da subito un filo diretto con il presidente. Churchill negli anni precedenti alla guerra aveva dato alterni giudizi sulla politica statunitense. Generalmente la sua simpatia andava ai democratici, perch\u00e9 all'interno del Partito repubblicano si annidavano forti correnti anti-britanniche e isolazioniste.\nChurchill e Roosevelt si erano incontrati una prima volta nel 1919 quando Roosevelt era viceministro della Marina. Gi\u00e0 a partire dal 1940, Roosevelt, nonostante la neutralit\u00e0 formale degli Stati Uniti d'America, cominci\u00f2 a scambiare corrispondenza con Churchill. In tale occasione Churchill mise subito in guardia Roosevelt, nel momento pi\u00f9 cupo del conflitto, che in caso di resa la flotta britannica avrebbe potuto passare sotto controllo tedesco, alterando cos\u00ec in maniera decisiva gli equilibri navali e mettendo a rischio la sicurezza statunitense. In sostanza, l'aiuto statunitense al Regno Unito, fondamentale per sostenerne lo sforzo bellico, fu reso possibile dalla convinzione di Roosevelt e del suo entourage (importante fu anche il ruolo del diplomatico Averell Harriman), che sostenere il Regno Unito e, in seguito, scendere in campo direttamente per sconfiggere le ambizioni egemoniche naziste, fosse essenziale per garantire la sicurezza internazionale degli Stati Uniti d'America. Churchill fu molto abile a sostenere queste convinzioni, ottenendo cos\u00ec l'imprescindibile sostegno statunitense.\nLe relazioni tra Churchill e il Paese natio della madre furono complesse e variegate, influenzate sia dalle origini familiari sia dai mutamenti del pensiero dello statista. Dalla madre Churchill eredit\u00f2 una fondamentale ammirazione per la nazione nordamericana, una romantica visione dei legami di sangue e di civilt\u00e0 che legavano i due popoli, eredit\u00e0 del pananglismo di fine Ottocento, dalla quale non si distaccher\u00e0 mai. Dopo la prima guerra mondiale cominci\u00f2 tuttavia a provare diffidenza per gli Stati Uniti, nei quali vedeva, sotto la maschera dell'umanitarismo wilsoniano, una volont\u00e0 di rimpiazzare l'Impero britannico. Tale sentimento raggiunse il suo culmine negli anni '20, durante l'incarico allo Scacchiere, quando Churchill si fece una fama di anti-americano, tanto che la moglie Clementine gli disse che era considerato \"troppo ostile all'America\" e che ci\u00f2 gli avrebbe impedito di diventare ministro degli Esteri. L'opinione mut\u00f2 in occasione di un lungo viaggio negli Stati Uniti nel corso del 1929-1930: in quel momento Churchill matur\u00f2 la convinzione che gli Stati Uniti fossero la potenza del futuro, dotati di capacit\u00e0 economiche e, in prospettiva, geopolitiche tali da annullare la competizione di qualsiasi attore europeo. Da ci\u00f2 deriv\u00f2 l'impostazione strategica atlantica che sar\u00e0 alla base dalla politica churchilliana per tutta la vita politica seguente dello statista: data la identica natura di potenza talassocratica e la comunanza di civilt\u00e0 sussistente tra Gran Bretagna e Nordamerica, i due poli mantenevano una fondamentale condivisione di interessi geopolitici, consistenti nel controllo delle rotte marittime e nella prevenzione del dominio delle masse continentali da parte di potenze egemoni. Data tale condivisione, la Gran Bretagna avrebbe potuto preservare un ruolo di potenza solo mantenendosi legata agli Stati Uniti. Su tali valutazioni influ\u00ec anche un mutamento della visione dell'impero da parte di Churchill: consapevole del declino britannico, ma altrettanto consapevole della necessit\u00e0 di non poter venir meno agli imperativi geopolitici della Gran Bretagna, egli vedeva la soluzione nella creazione di un \"condominio\" globale, con il riconoscimento di una primazia americana nei mari asiatici e un ritiro dell'Impero britannico nell'area euro-mediterranea.\nIn questo senso Churchill fu il padre, teorico e pratico, dell'atlantismo. La lucida esposizione di tale impostazione si ritrova per la prima volta in una conversazione che egli ebbe nel 1938 con il giornalista americano Walter Lippmann, in occasione di una cena offerta da comuni amici, il deputato \nHarold Nicolson e sua moglie Vita Sackville-West. Durante la serata Lippmann rifer\u00ec a Churchill i commenti anti-britannici dell'ambasciatore statunitense Joseph P. Kennedy, il quale aveva profetizzato la sicura sconfitta della Gran Bretagna in caso di prossima guerra contro la Germania. Churchill ribatt\u00e9:\nIl 26 dicembre 1941, poco dopo l'entrata in guerra degli Stati Uniti d'America, Churchill tenne un discorso alle camere riunite del Congresso, nel quale rimarc\u00f2 le sue origini statunitensi:\nDall'inizio del conflitto e fino al 1943 Churchill dett\u00f2 di fatto la strategia alleata. Dalla legge affitti e prestiti alla sottoscrizione della Carta Atlantica nel 1941, alla linea detta \"Germany first\", concordata alla conferenza Arcadia, volta a dare appunto la priorit\u00e0 strategica alla sconfitta tedesca, fino all'operazione Husky e all'apertura del fronte italiano (1943), fu Churchill a imporre agli americani la condotta bellica. In seguito, a partire soprattutto dalla conferenza di Teheran, divenne chiaro che il Regno Unito era diventato socio di minoranza dell'alleanza, dovendo accodarsi alle decisioni statunitensi. Tuttavia, la tattica churchilliana riusc\u00ec nel complesso a salvaguardare il ruolo e gli interessi della Gran Bretagna nello scenario post-bellico, pur su scala ridotta. Come ha sottolineato il generale italiano Fabio Mini:\nA proposito della Carta Atlantica, A.J.P. Taylor ne valuta l'importanza esclusivamente sul piano simbolico:\nCon la Carta Atlantica i britannici ottennero dagli Stati Uniti l'impegno a scendere in campo al loro fianco, anche se ci\u00f2 avvenne effettivamente solo dopo l'attacco di Pearl Harbor: fu il coronamento della tenace linea churchilliana, perseguita anche con il supporto di strutture di intelligence da lui personalmente supervisionate, come il British Security Coordination diretto da William Stephenson (dove si formarono anche i primi agenti della futura CIA). In cambio, i britannici avevano dovuto cedere l'uso di alcune basi navali a Terranova, sebbene si trattasse di una presenza militare da tempo simbolica, in quanto il Regno Unito aveva abbandonato ogni ambizione imperiale nell'Emisfero occidentale gi\u00e0 a fine XIX secolo. Oltretutto, Churchill riusc\u00ec a impedire che i principi della Carta si applicassero ai popoli coloniali, con la sostanziale accondiscendenza di Roosevelt, il quale non intendeva scontrarsi con il premier britannico su questo tema.\nSul piano pi\u00f9 concreto, la prospettiva rooseveltiana divergeva, ma solo in parte, da quella di Churchill, per quanto riguardava l'assetto dell'Europa:\nQuest'impostazione costitu\u00ec un punto di accordo tra Roosevelt e Churchill: grazie ad esso il secondo riusc\u00ec a trarre dalla propria parte il primo sulla pianificazione militare del conflitto e il condominio anglo-sovietico sul continente europeo era stato immaginato da Churchill sin dagli anni '30.\nLe maggiori divergenze politiche tra i due leader emersero per\u00f2 proprio riguardo all'URSS. Churchill avrebbe voluto un approccio molto pi\u00f9 assertivo degli occidentali verso Stalin, soprattutto per tutelare l'indipendenza di nazioni come la Polonia, il cui governo in esilio si trovava a Londra. Roosevelt invece, e come lui Eisenhower, non avevano interesse nell'Europa orientale, ritenevano che l'opinione pubblica statunitense non avrebbe accettato la permanenza in Europa di forti contingenti militari dopo la fine della guerra. Anche la decisione di sbarcare sulle coste francesi, pur prevista da Churchill nella sua \"grand strategy\", fu principalmente statunitense, mentre i britannici avrebbero preferito un'operazione nei Balcani, per tagliare ai sovietici l'accesso all'area danubiana e all'Europa centrale. In questo Churchill rimase fedele alla geopolitica mackinderiana gi\u00e0 sposata ai tempi dell'intervento contro la Rivoluzione d'ottobre, che aveva posto come perno della potenza il centro dell\u2019Eurasia e l\u2019Europa orientale.\nAl contrario, Roosevelt immaginava un accordo permanente con i sovietici, convinto che l'esperienza della guerra avrebbe portato il regime di Stalin ad una normalizzazione economico-istituzionale. Churchill invece non credette mai ad un'evoluzione filo-occidentale dell'URSS, mostrando una preveggenza che gli viene riconosciuta anche dalla storiografia pi\u00f9 critica; altra parte degli studiosi ritiene che egli cerc\u00f2 invece di raggiungere, anche autonomamente, un accordo pragmatico con i sovietici sull'assetto geopolitico del Continente, basato sul riconoscimento reciproco di sfere di influenza territoriali. Come sottolineato da Henry Kissinger, Churchill fu pi\u00f9 lungimirante di Roosevelt, perch\u00e9 sapeva guardare oltre il fronte, in prospettiva geopolitica e non di mero vantaggio militare (su questo punto l'analisi di Taylor, che giudicava la strategia balcanica un'invenzione postuma di Churchill in ottica di guerra fredda, \u00e8 stata superata). Dopo il 1943, gli americani cedettero ai britannici la responsabilit\u00e0 di un settore mediterraneo indebolito: i comandanti che si susseguirono, Sir Henry Maitland Wilson e Harold Alexander lanciarono una grande offensiva lungo la Linea Gotica nell'autunno del 1944, con l'obiettivo di raggiungere i Balcani. L'iniziativa, per\u00f2, fall\u00ec a causa dello spostamento di numerose truppe statunitensi sul fronte francese.\nFu quindi principalmente Churchill a farsi assertore di un ruolo imperiale degli Stati Uniti che la classe dirigente statunitense fece proprio solo con l'avvento di Harry Truman, con il quale l'intesa strategica fu molto pi\u00f9 solida che non con Roosevelt.\nSviluppando il tema imperiale lungo la prospettiva maturata sin dagli anni '30, Churchill rimase quindi un assertore convinto del ruolo guida che le potenze anglosassoni avrebbero dovuto svolgere nell'ordine mondiale post-bellico. Come scrisse a Roosevelt gi\u00e0 nel 1940: \u00abSe vinceremo la guerra, dovremo assumerci la grave responsabilit\u00e0 di un nuovo ordine mondiale\u00bb. L'idea trov\u00f2 compiuta formulazione in un discorso che Churchill tenne all'Universit\u00e0 di Harvard nel 1943, nel quale pose l'accento sull'importanza della lingua come elemento di unione tra i popoli di lingua inglese e come fattore egemonico:\nChurchill era anche consapevole che l'ascesa degli Stati Uniti avrebbe significato il declino degli imperi coloniali europei. Roosevelt e il suo entourage consideravano infatti l'Impero britannico un anacronismo, che solo la volont\u00e0 di Churchill riusciva a tenere ancora insieme, mentre puntavano su un ruolo molto pi\u00f9 attivo degli inglesi in Europa, il che coincideva con i disegni di Churchill, anche se egli si batt\u00e9 per salvare almeno in parte l'Impero. In ogni caso, fu sempre convinto che i legami culturali ed etnici fra i popoli anglofoni fossero talmente stretti da consentire un passaggio indolore della potenza imperiale da Londra a Washington. Nel discorso di Harvard Churchill prefigur\u00f2 l'essenza dell'impero statunitense, erede di quello britannico, incentrata sul \"soft power\" linguistico e sulla globalizzazione degli scambi, cinquant'anni prima che questa si realizzasse.\nRelazioni con L'Unione Sovietica.\nQuando i tedeschi invasero l'Unione Sovietica, Winston Churchill, veemente anti-comunista, subordin\u00f2 il suo odio verso il comunismo a quello verso Hitler, un sentimento che emerse quando afferm\u00f2 che \u00abse Hitler invadesse l'inferno, farei almeno un riferimento favorevole al diavolo alla Camera dei Comuni\u00bb. Di conseguenza, rifornimenti e carri armati britannici furono inviati in aiuto dell'Unione Sovietica.\nLa decisione di Churchill di sostenere l'Unione Sovietica aggredita dalla Germania nazista, nonostante il suo noto anticomunismo, deriva da varie ragioni: innanzitutto dalla necessit\u00e0 tattica di evitare che la Russia con le sue risorse cadesse in mano tedesca: ci\u00f2 avrebbe compromesso definitivamente le sorti della guerra. Churchill era consapevole che se Hitler avesse aperto il secondo fronte ad Est avrebbe segnato l'inizio della sua fine, come era gi\u00e0 accaduto a Napoleone. Allo stesso modo in cui Lord Castlereagh, suo antenato, aveva sostenuto la Russia zarista in guerra contro la Francia napoleonica, Churchill sostenne la Russia sovietica in guerra contro la Germania nazista. Vi era per\u00f2 anche un'altra ragione, derivata dal rapporto personale tra Churchill e Stalin: l'inglese considerava Stalin non un ideologo rivoluzionario (come Trockij, da lui disprezzato sin dagli anni '20), ma un leader nazionale russo, che durante la frequentazione negli anni della guerra impar\u00f2 ad apprezzare, se non altro per la leadership dimostrata durante il conflitto, un apprezzamento personale che non svan\u00ec nemmeno durante gli anni della guerra fredda. Churchill non cess\u00f2 mai di osteggiare l'ideologia comunista, nondimeno, stim\u00f2 in Stalin il patriota e lo statista. Curiosamente, la valutazione data da Churchill di Stalin coincideva alla perfezione con quella data da Hitler. Questa valutazione cominci\u00f2 a palesarsi gi\u00e0 nel 1939, quando disse a Neville Chamberlain:\nNel 1917, nell'immediatezza della Rivoluzione d'ottobre, aveva espresso in una nota per il gabinetto un concetto simile, in contrasto con il duro anticomunismo degli anni successivi:\nIl 14 luglio 1940, ragionando sulla situazione strategica del momento, intu\u00ec con lucidit\u00e0 assoluta i futuri sviluppi del conflitto:\nChurchill, grazie alla sua profonda conoscenza della storia europea, in parte dovuta al fatto che tale storia spesso aveva coinciso con quella della sua stessa famiglia, aveva ben presenti le costrizioni geopolitiche che imponevano agli Stati determinati atteggiamenti strategici. Sapeva che gli Stati Uniti non avrebbero potuto accettare il dominio tedesco sulla massa eurasiatica, che avrebbe potuto porre un pericolo alla libert\u00e0 dei mari e dunque alla sicurezza del continente americano. Allo stesso modo, sapeva che le ambizioni egemoniche tedesche sull'Europa orientale avrebbero reso inevitabile lo scontro tra URSS e Germania, nonostante la momentanea alleanza tattica, portando la seconda alla sconfitta. La miccia che accese la conflagrazione russo-tedesca venne dal rovesciamento del governo iugoslavo del reggente Paolo Kara\u0111or\u0111evi\u0107, che aveva aderito al Patto Tripartito, sostituito dal nipote Pietro II, evento che condusse all'invasione della Jugoslavia da parte dell'Asse. Il colpo di Stato era stato orchestrato con l'appoggio dell'intelligence britannica, al fine di far saltare l'intesa tra le due potenze nel centro nevralgico in cui i loro interessi strategici divergevano (i Balcani).\nLa scelta decisiva di non cedere nel 1940, nonostante l'apparente isolamento della Gran Bretagna, si basava dunque sulla previsione di uno sviluppo degli eventi bellici che, sul medio-lungo periodo, avrebbe favorito il Regno Unito. Commenta John Lukacs:\nAffare Hess.\nIl 10 maggio 1941, in Scozia precipit\u00f2 un velivolo che aveva trasportato il gerarca nazista Rudolf Hess, fedelissimo di Hitler, che si era paracadutato poco prima. Hess era giunto in Gran Bretagna per avviare colloqui segreti di pace con membri dell'aristocrazia ritenuti vicini alla famiglia reale, in particolare il duca di Hamilton, proprio in vista dell'imminente avvio dell\"'Operazione Barbarossa\" (l'invasione tedesca dell'Unione Sovietica). Sia le impressioni di coloro che furono all'epoca coinvolti nell'operazione, sia ricostruzioni storiche moderne hanno avvalorato l'ipotesi che il volo di Hess fosse il risultato di una ben congegnata trappola ordinata dai servizi segreti britannici (MI6) su incarico di Churchill.\nGi\u00e0 subito dopo la fine della guerra, Karl Haushofer, il teorico della geopolitica amico di Hess e ritenuto l'ispiratore della missione, interrogato dai servizi segreti americani, disse: \u00abSospetto che le lettere vennero intercettate dai servizi segreti inglesi, i quali devono aver scritto le risposte che indussero Hess a volare in Inghilterra\u00bb. Di uguale parere il presidente ceco Edvard Bene\u0161, che richiese ai suoi servizi un'inchiesta e concluse che il Secret Service britannico \"aveva preparato tutto\". Nel luglio 1941, pochi mesi dopo la cattura di Hess, anche Walter Schellenberg, vice-comandante della Gestapo, scrisse un rapporto a Hitler nel quale affermava che \"Hess \u00e8 stato indotto alla sua decisione attraverso l'azione sistematica del Secret Service inglese e dei suoi complici tedeschi\".\nL'operazione fu elaborata da Churchill essenzialmente allo scopo di sgominare il \"partito aristocratico della pace\" (quei settori dell'aristocrazia britannica simpatizzanti del nazismo), forzandone l'uscita allo scoperto e poi neutralizzandolo con la cattura di Hess. Churchill era a conoscenza del fatto che Hitler aveva gi\u00e0 dato disposizioni per preparare l'operazione Barbarossa nell'ottobre del 1940, nel pieno della battaglia d'Inghilterra. Allo stesso tempo per\u00f2 Stalin fu sempre estremamente diffidente verso gli occidentali e non si mosse fino a quando l'invasione non ebbe inizio. Inoltre il dittatore sovietico venne a conoscenza, dagli agenti infiltrati nei servizi britannici, che la missione di Hess era fallita e che dunque Hitler non aveva chiuso il fronte occidentale; logicamente, presumeva di non essere attaccato. Hitler invece attacc\u00f2 per dimostrare le sue credenziali di crociato anticomunista ai settori pi\u00f9 reazionari dell'\u00e9lite britannica, che sperava rovesciassero Churchill, magari con la complicit\u00e0 del re, e instaurassero un governo filo-nazista. Inoltre, dato il suo disprezzo razzista verso gli slavi, Hitler riteneva di liquidare in poche settimane l'Unione Sovietica, togliendo cos\u00ec definitivamente il possibile alleato orientale ai britannici e costringendo Churchill alla resa.\nIl premier britannico, consapevole di questo rischio, attir\u00f2 Hess in una trappola per ridurre all'impotenza i circoli aristocratici filo-hitleriani e ricompattare la classe dirigente britannica in vista della discesa in campo al fianco dell'URSS, come gi\u00e0 nel 1940. Inoltre, la cattura di Hess serviva anche a dimostrare la buona fede e la sincera volont\u00e0 combattiva della Gran Bretagna al sospettoso Stalin, anche se Churchill mantenne un grande riserbo sull'intera vicenda, probabilmente allo scopo di proteggere quei gruppi aristocratici, che sfioravano la stessa famiglia reale, ai quali rimaneva comunque legato. Churchill riusc\u00ec ad acquietare i dubbi di Stalin durante un incontro nel corso della Conferenza di Mosca nel 1942.\nChurchill e Stalin.\nDopo che l'invasione nazista cominci\u00f2 Stalin, che aveva costantemente ignorato gli avvertimenti provenienti dallo stesso Churchill circa l'imminenza dell'attacco, cominci\u00f2 a richiedere sempre pi\u00f9 insistentemente l'aiuto britannico. Immediatamente Churchill e Stalin decisero l'invasione anglo-sovietica dell'Iran nel 1941, allo scopo di neutralizzare il governo filotedesco dello sci\u00e0 Reza Pahlavi. Nel dicembre, una settimana dopo Pearl Harbor, Churchill invi\u00f2 Anthony Eden a Mosca, dove Stalin volle imporre ai britannici di riconoscere le annessioni sovietiche intervenute in seguito al patto Molotov-Ribbentrop (cio\u00e8 Paesi baltici e Polonia orientale). Eden evit\u00f2 impegni scritti, ma erano ormai chiari gli obiettivi di guerra sovietici. Churchill chiar\u00ec peraltro al capo del governo polacco in esilio W\u0142adys\u0142aw Sikorski: \"Se la Russia venisse a patti con il Reich, tutto sarebbe perduto. Questo non deve accadere\".\nI contrasti emersi non impedirono comunque di giungere finalmente ad una formale alleanza anglo-sovietica, con la quale le due parti si impegnarono a combattere fino alla sconfitta totale della Germania nazista e a non stipulare paci separate con il nemico comune, oltre a concordare varie clausole di assistenza economica. I profili territoriali vennero invece esclusi per volont\u00e0 inglese, e formeranno parte di accordi separati successivi.\nChurchill e Stalin ebbero due incontri a due a due, nel 1942 e nel 1944. Nel primo, Churchill riusc\u00ec con successo a difendere la sua decisione di non aprire un secondo fronte in quell'anno. Stalin rest\u00f2 impressionato dalla determinazione di Churchill e quest'ultimo fu allo stesso tempo colpito dalla tempra del leader sovietico. Nel corso dell'anno seguente, quando le ambizioni egemoniche russe sull'Europa orientale divennero evidenti, il rapporto cominci\u00f2 a deteriorarsi, anche in concomitanza con il ruolo sempre pi\u00f9 preponderante assunto dagli Stati Uniti sulla Gran Bretagna, e l'atteggiamento di Roosevelt verso Stalin si dimostr\u00f2 pi\u00f9 accomodante di quello di Churchill. Quest'ultimo si batt\u00e9 soprattutto sul tema polacco, dato anche il gran numero di volontari di quel Paese che avevano trovato rifugio nel Regno Unito e combattevano negli eserciti dell'impero. Churchill pens\u00f2 allora di offrire a Stalin un patto sulla Polonia: accettazione da parte di quest'ultima del confine segnato dalla linea Curzon (che avrebbe significato la cessione di oltre due quinti del territorio della Polonia prebellica, ma abitato per la maggioranza da bielorussi ed ucraini, non da polacchi), in cambio del riconoscimento sovietico del governo polacco in esilio. Inoltre, il territorio perduto dalla Polonia sarebbe stato compensato dall'acquisizione di territorio tedesco. Tuttavia varie circostanze fecero fallire il piano di Churchill: l'intransigenza polacca, che non voleva accettare la linea Curzon, il mancato sostegno americano e l'avanzata dei sovietici in Polonia, che dava a Stalin un vantaggio decisivo. Nel 1943 i servizi segreti britannici passarono ai sovietici i piani tedeschi dell'operazione Cittadella, decifrati a Bletchley Park; questo diede ai russi un vantaggio fondamentale che consent\u00ec di prevenire e sconfiggere il nemico alla battaglia di Kursk, nel corso della quale la gran parte delle forze corazzate tedesche vennero annientate.\nNel corso della Conferenza di Mosca del 1943 venne emanata, tra le altre, la \"Dichiarazione sulle atrocit\u00e0\", nella quale era espressa la necessit\u00e0 di perseguire quei membri della dirigenza politica e delle forze armate tedesche che si fossero macchiati di crimini di guerra e contro l'umanit\u00e0. Essa venne redatta personalmente da Churchill, sottoscritta da Roosevelt e Stalin, e, dopo la guerra, funse da base giuridica per la celebrazione del Processo di Norimberga.\nAlla fine del conflitto Churchill, ormai settantenne, era indebolito fisicamente e psicologicamente. Rimase comunque suo obiettivo prioritario mantenere l'unit\u00e0 dell'alleanza fino alla sconfitta definitiva della Germania nazista: quando, pochi giorni prima del suicidio di Hitler, Heinrich Himmler offr\u00ec la resa incondizionata della Germania ai soli occidentali, Churchill si oppose, sostenendo che la resa doveva comprendere tutti gli alleati, inclusa l'URSS. Quando lo seppe, Stalin telegraf\u00f2 a Churchill: \u00abConoscendola, non dubitavo che avrebbe agito in questo modo\u00bb. La resa incondizionata della Germania nazista giunse infine l'8 maggio 1945.\nDal Patto delle percentuali a Yalta. Turchia e Grecia nel disegno di Churchill.\nIl 27 gennaio 1943 Churchill decise insieme al capo del SOE colonnello Keble di inviare una missione britannica presso Tito per sostenere la resistenza jugoslava contro l'occupazione nazifascista. Nel maggio dello stesso anno invi\u00f2 suo figlio Randolph come ufficiale di collegamento con i partigiani jugoslavi, nel frattempo armati dai britannici. La scelta di sostenere le formazioni comuniste, invece dei cetnici monarchici, fu dettata dalla maggiore efficacia che i titini assicuravano nel combattere le truppe di occupazione dell'Asse.\nNel 1944 Churchill e Stalin ebbero dieci giorni di colloqui a Mosca nei quali fu deciso il futuro dell'Europa orientale. In questo contesto si situa il famoso \"patto delle percentuali\". Churchill raccont\u00f2 l'episodio nelle sue memorie:\nIl \"patto\" aveva essenzialmente lo scopo di dare mano libera alla Gran Bretagna per liquidare le forze comuniste della resistenza greca che avevano gi\u00e0 cominciato a scontrarsi con le formazioni liberali e monarchiche per instaurare un regime comunista nel Paese. Esso si inser\u00ec in una logica di equilibrio delle potenze che si era gi\u00e0 direttamente dispiegata in alcuni Paesi, soprattutto dell'area mediterranea e balcanica. Churchill invi\u00f2 immediatamente un contingente britannico dall'Italia e a Natale del 1944 vol\u00f2 ad Atene. Defin\u00ec i comunisti greci trotskisti, per rimarcare la loro distanza da Stalin, e questi tenne scrupolosamente fede al patto con Churchill negando qualsiasi assistenza ai comunisti greci.\nIn Jugoslavia nel giugno 1944 Tito aveva acconsentito, su pressione di Stalin, a firmare un accordo con il bano della Croazia Ivan \u0160uba\u0161i\u0107, rappresentante del re in esilio Pietro II, per un governo di coalizione tra partiti comunisti e non comunisti della resistenza dopo la guerra. L'accordo aveva come base le percentuali di spartizione delle sfere di influenza per la Iugoslavia proposte da Churchill (50-50). Churchill e Tito si incontrarono a Villa Rivalta a Napoli nel 1944, e ancora a Caserta nell'agosto, dove il comandante partigiano assicur\u00f2 il premier che non era sua intenzione instaurare un regime comunista in Jugoslavia. Churchill rimase diffidente, cos\u00ec com'era diffidente verso i comunisti italiani, ma continu\u00f2 la sua politica del doppio binario: da un lato sostegno militare alle formazioni partigiane pi\u00f9 efficacemente impegnate contro i nazifascisti, dall'altro riaffermazione dello stretto controllo militare alleato sulle iniziative dei combattenti.\nAnaloghi sviluppi si ebbero in Italia, con la cosiddetta svolta di Salerno dell'aprile 1944: il leader del PCI Palmiro Togliatti acconsent\u00ec ad entrare in un governo di unit\u00e0 nazionale guidato da Pietro Badoglio con tutti gli altri partiti italiani antifascisti, del tutto similmente all'accordo iugoslavo. Togliatti acconsent\u00ec alla \"svolta\" dopo un incontro con Stalin a Mosca nel marzo 1944. Churchill aveva incontrato Togliatti nell'agosto del 1943 e Stalin rassicur\u00f2 il premier definendo l'italiano \"una persona ragionevole, non un estremista, e non \u00e8 disposto a lanciarsi in un'avventura\". Tuttavia, la mossa di Togliatti tradiva l'evidente volont\u00e0 sovietica di inserirsi nella scena politica italiana per indebolirvi l'assoluta predominanza fino a quel momento goduta dagli anglo-americani: Churchill, pur riluttante e sotto forte pressione di Roosevelt, tolse quindi l'appoggio incondizionato alla monarchia sabauda e al governo Badoglio contenuto nel \"discorso della caffettiera\" del 22 febbraio 1944, costringendo all'abdicazione Vittorio Emanuele III (12 aprile). Il governo Badoglio fu cos\u00ec riportato sotto l'egida alleata, ponendo i comunisti, che ne facevano parte, in posizione di debolezza.\nNel 1944 in un discorso alla Camera dei Comuni si pronunci\u00f2 in favore dell'espulsione e trasferimento di popolazione tedesca dai territori slavi (Polonia e Cecoslovacchia) verso la Germania, ritenendola la soluzione pi\u00f9 umanitaria ai secolari conflitti etnici dell'area.\nSempre nell'ottica del nuovo ordine mondiale post-bellico, Churchill si fece fautore, anche contro le resistenze del suo gabinetto, di una Turchia forte e indipendente, che potesse svolgere un ruolo di contenimento anti-sovietico. Sulla Turchia la tattica di Churchill si svolse in due fasi differenti: dapprima tent\u00f2, smarcandosi dagli Stati Uniti, di coinvolgerla attivamente nel conflitto. Lo scopo era una riedizione dell'approccio gi\u00e0 adottato nel conflitto precedente, ma fallito proprio a causa dell'ostilit\u00e0 turca: penetrare nel Continente europeo dai Balcani, in modo da tagliare in due il fronte orientale e prevenire un'eccessiva espansione russa nell'area. A questo scopo Churchill si incontr\u00f2 nel 1943, di ritorno dalla conferenza di Casablanca, con il presidente turco \u0130smet \u0130n\u00f6n\u00fc ad Adana, senza tuttavia riuscire a convincerlo ad entrare in guerra a fianco degli Alleati. Alla successiva Seconda Conferenza del Cairo del dicembre 1943, presente anche Roosevelt, i due leader occidentali premettero invece per mantenere la neutralit\u00e0 della nazione anatolica poich\u00e9, di fronte alla sempre pi\u00f9 probabile sconfitta tedesca e all'incalzare della Campagna d'Italia, oltre che ai preparativi per l'ormai improrogabile apertura di un nuovo fonte in Francia, i mezzi per sostenere lo sforzo bellico turco scarseggiavano.\nCon l'approssimarsi della fine del conflitto, l'assetto deciso da Churchill e Stalin a Mosca divenne la base sulla quale venne discussa la conferenza di Jalta. Come risultato del consesso di Palazzo di Livadija le linee confinarie del nuovo stato polacco vennero confermate secondo i termini gi\u00e0 negoziati tra Churchill e Stalin nel 1942. La Polonia era stata significativamente esclusa dall'accordo delle percentuali. Il destino del Paese baltico fu il principale tema di discussione della conferenza, insieme alle zone di spartizione della Germania tra le potenze vincitrici e all'adesione dell'URSS alla costituenda Organizzazione delle Nazioni Unite. Il comunicato finale congiunto dei Tre Grandi, emesso l'11 febbraio, conteneva l'impegno sovietico a far svolgere libere elezioni in Polonia con la partecipazione di tutte le forze politiche del Paese. A proposito della Polonia osserva A.J.P. Taylor:\nSenza l'appoggio americano, Churchill non riusc\u00ec pertanto a evitare che in Polonia venisse instaurato un regime filosovietico, ma con il \"patto delle percentuali\" era riuscito a evitare che questo avvenisse anche in Grecia, con fondamentali conseguenze sull'intero assetto mediterraneo. Le truppe britanniche stavano penetrando in Germania pi\u00f9 velocemente dei russi. Avrebbero potuto raggiungere Praga o Berlino prima dei sovietici ma, nonostante le insistenze di Churchill (e anche del generale americano George Patton) Eisenhower inform\u00f2 Stalin che gli eserciti alleati non sarebbero avanzati in quella direzione. Una delle conclusioni della Conferenza di Yalta fu che gli alleati avrebbero restituito tutti i cittadini sovietici che si trovavano nella zona alleata all'Unione Sovietica. Ci\u00f2 riguard\u00f2 immediatamente i prigionieri di guerra sovietici liberati dagli Alleati, ma fu esteso anche a tutti i rifugiati dell'Est europeo.\nGli accordi di Yalta non rappresentarono tuttavia, ad avviso della pi\u00f9 recente storiografia, una spartizione dell'Europa, bens\u00ec il tentativo, soprattutto statunitense, di porre le basi per un nuovo ordine mondiale multilaterale. Sar\u00e0 il fallimento della visione rooseveltiana a confermare l'esattezza del diverso approccio britannico fondato sulle sfere d'influenza.\nL'azione diplomatica di Churchill nei confronti della Russia sovietica \u00e8 cos\u00ec analizzata da Henry Kissinger:\nEugenio Di Rienzo commenta:\nNel medesimo solco, gi\u00e0 nel 1950 il generale Mark Clark, in ottica di Guerra fredda, aveva dato ragione alla strategia balcanica di Churchill:\nRapporti con l'Italia e con il fascismo.\nI rapporti politici di Churchill con l'Italia cominciarono durante la prima guerra mondiale quando, a Parigi, condusse i colloqui riservati che portarono alla firma del Patto di Londra e al successivo schieramento dell'Italia a fianco dell'Intesa; in una cena del 29 maggio 1915 con la principessa Caetani, gi\u00e0 grande amica di sua madre, Churchill mostr\u00f2 entusiasmo per un coinvolgimento italiano nel conflitto. Nel 1917, in qualit\u00e0 di ministro per gli Approvvigionamenti, si incaric\u00f2 di fornire materiale bellico all'alleato italiano dopo la crisi di Caporetto.\nNel 1925, durante i negoziati di Parigi sui debiti di guerra, Churchill favor\u00ec particolarmente l'Italia. Il ministro delle Finanze Alberto De Stefani telegraf\u00f2 a Mussolini il 7 gennaio 1925 mostrando al Duce grande apprezzamento per il sostegno di Churchill alle posizioni italiane. Agli inizi del 1927 Churchill giunse in Italia e a Roma ebbe due intensi colloqui con Benito Mussolini e con il nuovo ministro delle Finanze Giuseppe Volpi. Durante gli incontri Churchill accord\u00f2 lauti sconti ai debiti di guerra italiani verso il Regno Unito e Mussolini gli offr\u00ec di scrivere due articoli sul suo giornale, il \"Popolo d'Italia\". Churchill e Mussolini si erano incontrati per la prima volta due anni prima ai lavori della conferenza di Locarno. Nel 1927, durante una conferenza stampa data ai giornalisti disse: \u00abSe fossi stato italiano sono sicuro che mi sarei schierato con tutto il cuore con voi sin dal principio, nella vostra lotta trionfale contro le passioni e gli appetiti bestiali del leninismo\", precisando per\u00f2 subito dopo che considerava il fascismo adatto a realt\u00e0 democraticamente arretrate come l'Italia \"in Inghilterra abbiamo un altro modo di fare le cose\u00bb. Bisogna inoltre precisare che i toni entusiastici furono dovuti alla necessit\u00e0 di compiacere un governo (all'epoca) alleato: gi\u00e0 nel 1923, in occasione del bombardamento di Corf\u00f9, ordinato da Mussolini Churchill, scrivendo alla moglie Clementine aveva definito il dittatore \"un porco\". In ogni caso, fino ai primi anni '30 Churchill non esit\u00f2 ad accreditare Mussolini presso gli ambienti diplomatici e la stessa opinione pubblica euroatlantica.\nUna certa stima personale di Churchill per Mussolini infatti non mancava, soprattutto perch\u00e9, almeno fino all'avvicinamento alla Germania, egli vedeva nel dittatore fascista colui che aveva salvato il Paese dal caos e dal bolscevismo. Questi rapporti hanno anche fatto ipotizzare agli storici l'esistenza, mai provata, di uno scambio privato di corrispondenza tra i due statisti, proseguito addirittura durante la seconda guerra mondiale. In realt\u00e0 in seguito alla guerra d'Etiopia e all'avvicinamento alla Germania nazista Churchill divenne sempre pi\u00f9 ostile a Mussolini, definendolo \"la iena di Hitler\".\nMolto pi\u00f9 stretti furono i suoi rapporti con uno dei gerarchi pi\u00f9 vicini al Duce, poi artefice della sua caduta, Dino Grandi. Questi fu ambasciatore italiano nel Regno Unito dal 1932 al 1939 e attivo promotore di una politica di avvicinamento tra i due Paesi, cui Churchill ader\u00ec, in contrasto con il suo pupillo Anthony Eden, violentemente ostile all'Italia fascista. Churchill e Grandi divennero amici e quando il primo mor\u00ec nel 1965 Grandi, sul settimanale \"Epoca\", ricord\u00f2 con affetto gli anni trascorsi insieme a Londra e soprattutto il modo in cui Churchill si adoper\u00f2, dopo il 25 luglio 1943, per portare in salvo Grandi e la sua famiglia in Portogallo e sottrarli alla vendetta di Mussolini.\nNell'agosto del 1944, quando ormai la guerra era vinta, Churchill intraprese un lungo viaggio in Italia in cui incontr\u00f2 le maggiori personalit\u00e0 politiche del Paese: il presidente del Consiglio Ivanoe Bonomi, Palmiro Togliatti, il principe Umberto di Savoia e soprattutto il papa Pio XII. In particolare con quest'ultimo l'incontro fu cordialissimo: Churchill aveva gi\u00e0 conosciuto Pacelli nel lontano 1911, quando aveva rappresentato papa Pio X all'incoronazione di Giorgio V. Tra i due vi era una forte stima reciproca e l'incontro decise molto dell'assetto italiano del dopoguerra. Sia il papa che Churchill erano interessati a che l'Italia non ricadesse nella sfera d'influenza sovietica; Churchill aveva accettato di buon grado la posizione del Regno del Sud come nazione co-belligerante con gli Alleati. Sul piano retorico, Churchill indic\u00f2 sempre nella Germania, e non nell'Italia, la responsabile della guerra, sostenendo nei suoi discorsi che il popolo italiano era stato ingannato e trascinato in un conflitto inutile dal \"tiranno\" Mussolini. Tuttavia, poco dopo la visita in Italia, durante un colloquio con il nunzio apostolico a Londra Churchill chiar\u00ec che nell'assetto post bellico la collocazione internazionale dell'Italia sarebbe stata subordinata all'egemonia occidentale (cio\u00e8 anglo-americana): una conseguenza inevitabile della sconfitta. \"L'unica cosa che mancher\u00e0 all'Italia sar\u00e0 una completa libert\u00e0 politica\". Nell'incontro con Umberto di Savoia Churchill mostr\u00f2 di favorire la continuit\u00e0 istituzionale della monarchia sabauda, considerando Umberto un potenziale futuro sovrano di un'Italia nuovamente unita dopo la sconfitta della repubblica fascista e l'esilio del padre Vittorio Emanuele. La questione istituzionale pose Churchill in contrasto con i leader dell'antifascismo repubblicano, in particolare il conte Carlo Sforza, che non voleva riconoscere nel giuramento di lealt\u00e0 al governo Badoglio anche un giuramento di lealt\u00e0 alla monarchia, la quale godeva invece dell'appoggio di Churchill come forza di stabilit\u00e0.\nRispetto all'Italia, Churchill mostr\u00f2 quindi ancora una volta di privilegiare l'approccio gi\u00e0 sperimentato dalla politica estera britannica dalla fine del XIX secolo: ricerca dell'amicizia con un junior partner utile al contenimento delle ambizioni tedesche. Non aveva alcuna considerazione della classe politica italiana erede dell'epoca liberale, da lui giudicata debole e inetta, incarnata da personaggi come Sforza, per il quale prov\u00f2 sempre una forte avversione personale. Si fidava per contro solo del re, Vittorio Emanuele, e dei militari come Badoglio, perch\u00e9 la valutazione della classe dirigente italiana rimase per Churchill sempre legata all'esperienza della Prima guerra mondiale e alle impressioni ricavate allora. Avrebbe desiderato un'Italia neutrale, se non alleata nella lotta contro la Germania. Come ha scritto lo storico inglese Paul Ginsborg:\nFine della guerra.\nNel giugno 1944, le forze alleate invasero la Normandia e ricacciarono le forze naziste in Germania lungo un ampio fronte nel corso dell'anno successivo. Nello stesso anno il governo di Churchill aveva ottenuto l'approvazione dell'Education Act (detto \"legge Butler\", dal ministro dell'Istruzione Rab Butler) che per la prima volta istitu\u00ec un sistema di istruzione pubblico, gratuito e obbligatorio fino a 15 anni.\nDopo essere stata attaccata su tre fronti dagli Alleati, e nonostante momentanee battute d'arresto come la sfortunata operazione Market Garden e gli ultimi disperati contrattacchi tedeschi che culminarono nella battaglia delle Ardenne, la Germania nazista fu alla fine sconfitta. Il 7 maggio 1945, nella sede dello SHAEF a Reims, gli alleati accettarono la resa della Germania. Lo stesso giorno in un notiziario della BBC John Snagge annunci\u00f2 che l'8 maggio sarebbe stato il giorno della vittoria in Europa. Quello stesso giorno, Churchill trasmise alla nazione la notizia che la Germania si era arresa e che un ultimo cessate il fuoco su tutti i fronti in Europa sarebbe entrato in vigore alla mezzanotte e un minuto di quel giorno.\nSuccessivamente, Churchill parl\u00f2 a una folla enorme a Whitehall: \u00abQuesta \u00e8 la vostra vittoria!\u00bb, disse, ma la folla lo interruppe e url\u00f2 di rimando: \u00abNo, \u00e8 la tua\u00bb, e Churchill poi inton\u00f2 il canto \"Land of Hope and Glory\" insieme al suo popolo in festa. La sera fece un'altra trasmissione alla nazione affermando che il Giappone avrebbe capitolato nei mesi seguenti. I giapponesi si arresero il 15 agosto 1945. Nell'immediatezza della conclusione della guerra, Churchill non smise di preoccuparsi delle mosse sovietiche. Diede ordine al maresciallo Montgomery di raccogliere le armi tedesche e di tenersi pronto ad attaccare i sovietici se questi fossero avanzati oltre le zone di occupazione loro assegnate. Churchill diede poi disposizione al comando supremo interforze britannico di preparare i piani per un attacco preventivo contro gli ex alleati (Operazione Unthinkable), per ricacciare i sovietici dalla Polonia, dalla Cecoslovacchia e dai vari Paesi dell'Europa orientale occupati dall'Armata Rossa. Tuttavia il comando britannico rigett\u00f2 l'idea in quanto militarmente inattuabile.\nGrazia alla maggiore mano libera nel teatro italiano, riusc\u00ec invece a raggiungere Trieste poco dopo l'arrivo delle truppe jugoslave del maresciallo Tito, il che avr\u00e0 fondamentali ripercussioni per l'assetto dei Balcani nel dopoguerra. Commentando l'accaduto scriver\u00e0: \"Siamo riusciti ad infilare il piede nella porta\".\nAll'opposizione (1945-1951).\nConferenza di Potsdam, governo transitorio ed elezioni del 1945.\nCon un'elezione generale incombente (non ce n'era stata una da quasi un decennio), e con i Ministri laburisti che si rifiutavano di continuare la coalizione di guerra, Churchill si dimise da primo ministro il 23 maggio. Pi\u00f9 tardi quel giorno, accett\u00f2 l'invito del re a formare un nuovo governo, conosciuto ufficialmente come il governo nazionale, come la coalizione dominata dai conservatori degli anni '30, ma in pratica costituita in prevalenza da ministri tory. Il governo conteneva conservatori, liberali nazionali e alcuni indipendenti come Sir John Anderson e Lord Woolton, ma non i liberali ufficiali di Archibald Sinclair. Sebbene Churchill continuasse a svolgere le funzioni di primo ministro, compreso lo scambio di messaggi con l'amministrazione statunitense sull'imminente conferenza di Potsdam, non fu ufficialmente rinominato fino al 30 maggio. A Potsdam, durante un pranzo con il presidente Truman e il segretario alla Difesa Henry Stimson, a Churchill venne comunicato in via confidenziale il successo dell'esperimento atomico nel deserto di Alamogordo: \"I bambini sono nati senza problemi\". Churchill credeva ancora alla possibilit\u00e0 di un accordo pragmatico con l'URSS: nel corso di una cena riservata con Stalin, mostr\u00f2 di favorire una modifica del regime di navigazione dei Dardanelli e del Canale di Kiel in senso pi\u00f9 favorevole all'Unione sovietica, probabilmente allo scopo di ottenere in cambio maggori impegni in Polonia.\nSebbene il giorno fissato per le elezioni fosse il 5 luglio, i risultati finali del voto non furono noti fino al 26 luglio, a causa della necessit\u00e0 di raccogliere i voti dei numerosi militari britannici all'estero. La vittoria laburista fu schiacciante e lo stesso Churchill, anche se incontrastato dai partiti maggiori aveva vinto con una maggioranza molto ridotta contro un candidato indipendente. Quello stesso pomeriggio il suo medico personale, Lord Moran si lament\u00f2 con lui della \"ingratitudine\" del popolo britannico, ma Churchill rispose: \u00abNon la chiamerei cos\u00ec. Hanno passato anni terribili\u00bb. Avendo perso le elezioni, Churchill si dimise da primo ministro quella sera, passando il testimone a un governo laburista guidato da Clement Attlee, che stato il suo vice durante la guerra. Ciononostante, numerosi sondaggi condotti fino alla fine della guerra continuarono a mostrare un altissimo gradimento personale per Churchill, costantemente attestato intorno al 90 per cento, pi\u00f9 di qualsiasi altro Primo ministro britannico prima o dopo di lui.\nSono state date molte spiegazioni per la sconfitta elettorale di Churchill: in primo luogo il desiderio di riforme sociali diffuso tra la popolazione, che egli non fu in grado di intercettare, mettendo al centro del suo programma il mantenimento di una posizione internazionale di potenza che i britannici ormai consideravano un fardello di cui liberarsi. Giocarono inoltre i toni estremamente duri usati da Churchill contro gli avversari, la memoria della Grande depressione e dell'Appeasement degli anni '30, che rendevano impopolari i conservatori, nonch\u00e9 il fatto che durante il conflitto egli avesse delegato quasi interamente ad Attlee, in qualit\u00e0 di vice premier, la gestione del fonte interno.\nLa mattina del 27 luglio Churchill tenne un'ultima riunione del gabinetto. Tuttavia, contrariamente alle aspettative, non cedette la leadership conservatrice ad Anthony Eden, che divenne il suo vice, ma che non era propenso a sfidare il suo mentore. Sarebbe passato un altro decennio prima che Churchill si ritirasse definitivamente dalla scena.\nLeader dell'opposizione.\nPer sei anni Churchill serv\u00ec come capo dell'opposizione. Durante questi anni Churchill continu\u00f2 a influenzare gli affari mondiali. Durante il suo viaggio del 1946 negli Stati Uniti, tenne il celeberrimo discorso di Fulton sulla cortina di ferro e la creazione del blocco orientale. Tale discorso, concordato con Truman, segna convenzionalmente l'avvio della guerra fredda. Parlando il 5 marzo 1946 al Westminster College di Fulton, nel Missouri, tess\u00e9 da principio un elogio della Russia:\nAggiunse per\u00f2 subito dopo:\nSempre nel discorso di Fulton aveva espresso l'intenzione di non mettere a disposizione delle Nazioni Unite i segreti atomici del Regno Unito e degli Stati Uniti: \u00abNon credo che tutti noi dormiremmo cos\u00ec tranquillamente se le posizioni fossero invertite e qualche stato comunista o neofascista avesse il monopolio di questi temuti ordigni\u00bb. Il medico di Churchill, Lord Moran, pi\u00f9 tardi ricord\u00f2 che Churchill sugger\u00ec gi\u00e0 nel 1946, l'anno prima di trasmettere l'idea in una nota al presidente Truman, che gli Stati Uniti preparassero un attacco atomico preventivo su Mosca mentre l'Unione Sovietica non possedeva ancora armi nucleari. Tuttavia, sempre a Fulton, pronunci\u00f2 parole concilianti verso l'Unione Sovietica:\nPer questo invoc\u00f2 l'unit\u00e0 delle democrazie occidentali in funzione deterrente. A questo scopo ricord\u00f2 gli errori compiuti negli anni '30 davanti ai regimi fascisti:\nSecondo il politologo Fran\u00e7ois Fejt\u0151: \"Il crearsi di una animosit\u00e0, preludio della guerra fredda, rappresenter\u00e0 uno dei pi\u00f9 brillanti successi della carriera di Churchill\"; nello stesso solco l'opinione di Aldo Giannuli, secondo cui: \"La convergenza fra russi e americani avrebbe reso l'Inghilterra irrilevante[...]Churchill non aveva mai creduto nel disegno rooseveltiano, che ai suoi occhi peccava di scarso realismo\". Tuttavia il discorso non venne accolto favorevolmente da tutta la stampa occidentale. Anche testate conservatrici come il \"Times\" affermarono che democrazie e comunismo avessero \"molto da imparare l'una dall'altro\" e il \"Wall Street Journal\" ribad\u00ec posizioni isolazioniste: \"gli Stati Uniti non vogliono un'alleanza n\u00e9 altro che somigli a un'alleanza con nessun'altra nazione\".\nSempre secondo Giannuli, il discorso di Fulton fu il risultato di un deterioramento delle relazioni tra Occidente e Unione sovietica conseguente alla mancata attuazione degli accordi di Yalta, che riport\u00f2 in primo piano la politica delle sfere di influenza gi\u00e0 in parte attuata da Churchill negli ultimi mesi di guerra e pienamente ripresa in accordo con la nuova amministrazione statunitense. Il baricentro dell'azione congiunta anglo-americana torn\u00f2 il bacino mediterraneo, con il proclama Truman di assistenza a Turchia e Grecia del 12 marzo 1947, che Churchill, nelle sue memorie, indic\u00f2 come la sanzione della correttezza della sua diplomazia di guerra.\nSul piano della politica interna britannica, Churchill adott\u00f2 una dura opposizione alla politica riformatrice del governo laburista, in particolare la creazione del Servizio sanitario nazionale, nonostante la stessa fosse stata propugnata nel celebre rapporto Beveridge, commissionato dal suo Governo nel 1942. Una tale posizione era ovvia conseguenza del collocamento all'opposizione del partito conservatore e, conseguentemente, della rappresentanza da questo assunta nei confronti dei ceti medi (cui appartenevano anche i medici, una gran parte dei quali era ostile alla creazione di un sistema sanitario statale, che vedevano come una minaccia alla propria indipendenza). Questa linea politica fu poi ripagata con la vittoria alle elezioni generali del 1951, alla quale tuttavia non consegu\u00ec uno smantellamento delle riforme laburiste che, anzi, rimasero largamente in vigore.\nMedio Oriente, Israele e subcontinente indiano.\nNel 1948 nacque lo Stato di Israele. Il governo laburista non riconobbe immediatamente il nuovo Stato. Nel 1944 Churchill aveva espresso giudizi durissimi sulle milizie sioniste dopo che queste avevano assassinato il commissario britannico Lord Moyne, suo amico personale. Tuttavia, Churchill critic\u00f2 la posizione del governo britannico. Aveva gi\u00e0 espresso forte contrariet\u00e0 al libro bianco del 1939, che aveva di fatto bloccato l'afflusso di rifugiati ebrei dall'Europa dopo la grande rivolta araba. Churchill aveva definito il libro bianco \"un tradimento vergognoso\". Nel 1949, quando la vittoria israeliana divenne evidente, aument\u00f2 le perorazioni affinch\u00e9 il Regno Unito riconoscesse Israele. Nel 1943, in un colloquio con Chaim Weizmann Churchill aveva affermato:\nIl 22 gennaio 1949, quando erano in corso le trattative per il cessate il fuoco tra i Paesi arabi e il neonato Stato ebraico, uscito vincitore dalla Guerra dell'anno precedente, Churchill, in qualit\u00e0 di capo dell'opposizione, tenne un abile e deciso intervento nel quale attacc\u00f2 duramente il governo laburista e in particolare il ministro degli Esteri Ernest Bevin. Nell'intervento furono formulati innanzitutto argomenti di \"Realpolitik\", quali quello secondo il quale, stante il riconoscimento del nuovo stato ad opera di Stati Uniti e Unione Sovietica, il Regno Unito avrebbe rischiato di rimanere isolato nel contesto internazionale e di perdere un appoggio in Medio Oriente. Con toni maggiormente emotivi, pose poi l'accento sulla natura straordinaria dell'evento, definendo la nascita di uno Stato nazionale ebraico dopo duemila anni di diaspora \"un evento senza precedenti nella storia mondiale\". Non dimentic\u00f2 tuttavia gli impegni verso gli Arabi, facendo leva sugli stessi per attaccare l'operato del Governo: \"Subito dopo la guerra avremmo potuto ottenere uno schema di partizione molto pi\u00f9 favorevole agli Arabi rispetto a quello che otterranno ora dopo il loro fallimentare ricorso alle armi.\". A conclusione, rivendic\u00f2 la giustezza della linea da lui intrapresa sin dal 1922:\nL'intervento di Churchill fu pienamente efficace: dopo la fine del dibattito il Governo laburista, in evidente difficolt\u00e0, annunci\u00f2 che il Regno Unito avrebbe riconosciuto lo Stato di Israele, atto compiuto formalmente nove giorni dopo.\nNel giudizio storico divergono le valutazioni circa il rapporto di Churchill con il movimento sionista. Secondo lo storico Michael J. Cohen, Churchill rimase convinto che la linea da seguire fosse il suo libro bianco del 1922, che, delineando una soluzione bi-nazionale, riteneva conciliasse al meglio le pretese arabe e sioniste. Nel 1946 aveva sostenuto con forza la necessit\u00e0 dell'assistenza americana alla Gran Bretagna nella gestione del mandato britannico, proponendo come alternativa che la Gran Bretagna rimettesse il mandato alle Nazioni Unite. La critica di Churchill si imperniava sulla concezione, fatta propria sin dagli anni '20, che lo sforzo britannico avrebbe dovuto concentrarsi sul mantenimento dei territori storici dell'Impero, come l'India, piuttosto che disperdere risorse in territori come la Palestina. Anche l'impegno in favore della causa sionista, che Churchill rivendic\u00f2 sempre, almeno fino al 1946 fu inteso nel senso limitato del libro bianco del 1922. Diversa \u00e8 la valutazione di Martin Gilbert, il maggior biografo di Churchill: secondo Gilbert infatti le posizioni politiche di Churchill furono sempre dettate da una sincera amicizia per gli ebrei e dall'opposizione verso il pregiudizio antisemita, una caratteristica insolita anche in Gran Bretagna, dove l'antisemitismo era molto diffuso. Ci\u00f2 sarebbe dimostrato anche dal modo con cui Churchill favor\u00ec la creazione di una Brigata Ebraica destinata a combattere in Italia contro le forze dell'Asse, nonostante molte contrariet\u00e0 dentro e fuori le gerarchie militari. \u00c8 certo comunque che Churchill si adoper\u00f2 per far accettare la nascita di uno Stato ebraico al mondo arabo gi\u00e0 durante la guerra: a questo scopo si era incontrato nel febbraio 1945 con il re saudita Ibn Saud, anche se i risultati ottenuti furono scarsi.\nIn questo contesto si situa anche il suo apprezzamento verso la nuova India indipendente guidata da Jawaharlal Nehru (il quale come lui aveva studiato ad Harrow), che Churchill incoraggi\u00f2 ad ammettere nel Commonwealth. A dispetto della fama di anti-indiano, Churchill mostr\u00f2 grande apprezzamento per il nuovo leader, tanto da definirlo \"la luce dell'Asia\".\nDurante un incontro negli anni '50, quando Churchill era nuovamente primo ministro, lui e Nehru si recarono in visita ad Harrow, la loro vecchia scuola, e cantarono insieme canzoni goliardiche degli anni giovanili. Secondo lo storico indiano Jagat Mehta, Nehru divenne amico di Churchill e ogni volta che si trovava a Londra si recava a casa sua per una visita.\nUnit\u00e0 europea.\nUna delle componenti pi\u00f9 ambigue e controverse dell\u2019azione politica di Churchill \u00e8 stato il suo atteggiamento verso il processo di integrazione europeo. Nel 1918, alla fine della prima guerra mondiale, Churchill dichiar\u00f2 al gabinetto:\nNel 1925 era stato uno degli architetti del Trattato di Locarno, che segnava la riappacificazione tra Francia e Germania. Secondo lo storico Danilo Veneruso, la posizione di Churchill si spiega con la necessit\u00e0 avvertita da buona parte della classe dirigente euro-atlantica di ricostruire un Occidente europeo dopo la catastrofe della Prima guerra mondiale, il cui presupposto imprescindibile era il rapprochement franco-tedesco. Ci\u00f2 sia per rispondere alla minaccia sovietica, sia per superare la politica di potenza ottocentesca avvertita come la scaturigine della conflagrazione bellica:\nQuesta revisione della teoria delle relazioni internazionali, che sotto certi aspetti riecheggia le posizioni idealistiche, condusse Churchill, nell'estate del 1930, ispirato dalle idee elaborate dal ministro degli Esteri francese Aristide Briand e dal suo recente tour negli Stati Uniti nell'autunno del 1929, a scrivere un articolo lamentando l'instabilit\u00e0 causata dall'indipendenza della Polonia e dalla disintegrazione dell'Austria Ungheria in stati minori, dichiarandosi in favore alla soluzione federale degli \"Stati Uniti d'Europa\", anche se ritenne che la Gran Bretagna non dovesse farne parte. Il modello riecheggiava proprio quello dell\u2019Austria Ungheria, del cui smembramento si era sempre rammaricato, anche in virt\u00f9 dei legami di amicizia da lui intrattenuti con esponenti dell'aristocrazia mitteleuropea, come il principe Karl Kinsky, il barone Maurice de Forest e Sir Henry Strakosch. Durante la Seconda guerra mondiale, Churchill aveva infatti appoggiato i piani del principe Ottone d'Asburgo-Lorena e del conte Coudenhove-Kalergi per la costruzione di una federazione danubiana (che sottraesse l'Europa centrale all'egemonia sovietica).\nNel 1935 il direttore del \"Daily Mail\" Lord Rothermere, amico di Churchill e simpatizzante di Hitler gli mostr\u00f2 una lettera ricevuta dal dittatore nazista;\nLe relazioni tra Regno Unito ed Europa rimasero al centro della riflessione di Churchill per tutti gli anni \u201830. L'11 giugno 1937 scrisse: \u00abCome sono andate le cose in Europa mentre noi badavamo ai fatti nostri? Per quanto mi riguarda non ho mai potuto accantonare l'Europa. Mi resta fissa nella mente\". In proposito, lo storico Robert Rhodes James ha commentato: \"(Churchill) \"Aveva combattuto la sua campagna pi\u00f9 contro un carattere nazionale che contro un'amministrazione\"\u00bb.\nDopo lo scoppio della seconda guerra mondiale le idee su una pi\u00f9 stretta unione europea continuarono a circolare, dal 1942 in poi, ad opera di uomini politici come il premier belga Paul-Henri Spaak. Gi\u00e0 nel marzo 1943 un discorso di Churchill sulla ricostruzione postbellica infastid\u00ec l'amministrazione statunitense non solo non menzionando la Cina come una grande potenza, ma proponendo un \"consiglio d'Europa\" puramente europeo. Harry Hopkins trasmise le preoccupazioni del presidente Roosevelt, avvertendo Eden che avrebbe \"dato munizioni gratuite agli isolazionisti (statunitensi)\" i quali avrebbero potuto proporre un \"consiglio regionale\" americano. Emerse in questa fase l\u2019elaborazione da parte di Churchill della dottrina dei \u201cTre cerchi\u201d, all\u2019interno dei quali doveva muoversi la politica estera britannica: Europa, Stati Uniti e Commonwealth. Il Regno Unito, per vocazione storica, nelle intenzioni di Churchill doveva riconfigurare il proprio ruolo internazionale come cerniera di collegamento tra il mondo anglofono e l\u2019Europa, quale unico mezzo per mantenere una posizione di peso sullo scacchiere mondiale ed evitare di perdere la propria libert\u00e0 d\u2019azione. Secondo alcuni studiosi, tale dottrina sarebbe stata alla base della decisione culminata con il Referendum per l\u2019uscita dall\u2019Unione europea del 2016.\nSul piano retorico, peraltro, l\u2019enfasi sull\u2019Europa cambi\u00f2 molte volte in quegli anni, a seconda della tattica di Churchill per riconquistare il potere, il suo primo e fondamentale obiettivo dopo la sconfitta alle elezioni del 1945.\nSubito dopo la guerra, Churchill riprese appieno le posizioni gi\u00e0 espresse nel 1930, pronunciando un famoso discorso a Zurigo il 19 settembre 1946, nel quale sostenne la creazione di \"una specie di Stati Uniti d'Europa\" incentrata su una partnership franco-tedesca, con la Gran Bretagna e il Commonwealth, e forse gli Stati Uniti, come \"amici e sponsor della nuova Europa\":\nIl \"Times\" scrisse che il discorso aveva \"sorpreso il mondo\" con \"proposte oltraggiose\" e avvert\u00ec che c'era ancora poco entusiasmo per tale unit\u00e0, e che sembrava presumibile una divisione permanente tra l'Europa orientale e occidentale, sollecitando dei \"pi\u00f9 modesti\" accordi economici. Il discorso di Churchill fu invece elogiato da Leo Amery e dal conte Coudenhove-Kalergi il quale scrisse che il discorso avrebbe spinto i governi all'azione.\nChurchill espresse sentimenti simili in una riunione della Primrose League all'Albert Hall del 18 maggio 1947. Dichiar\u00f2: \u00abFacciamo che l'Europa risorga\u00bb, ma fu \"assolutamente chiaro\" che \"non permetteremo che nessuna divisione venga tracciata tra la Gran Bretagna e gli Stati Uniti\". I discorsi di Churchill contribuirono a incoraggiare la fondazione del Consiglio d'Europa. Nel 1948 Churchill presiedette il congresso dell'Aia, che riun\u00ec i rappresentanti di numerosi Stati europei per discutere i problemi riguardanti l'integrazione europea. Nell'estate del 1947 Churchill partecip\u00f2 a Strasburgo alla riunione inaugurale del Consiglio d'Europa; nel discorso che tenne il 17 agosto invit\u00f2 il consiglio a muoversi come \"entit\u00e0 europea\" alle Nazioni Unite, incoraggiando anche il coinvolgimento della nuova Germania democratica nelle istituzioni europee. Questa idea costituiva una riproposizione del progetto originario di Churchill sulle Nazioni Unite, che nella sua visione avrebbero dovuto essere costituite da tre consigli regionali delle Americhe, dell'Asia orientale e appunto d'Europa; il progetto venne poi superato dalla visione pi\u00f9 universalistica del segretario di Stato americano Cordell Hull, anche se Churchill a Jalta aveva preteso e ottenuto la presenza francese nel consiglio di sicurezza per rafforzare la presenza europea al suo interno.\nSul piano interno, peraltro, i conservatori si erano divisi, sin dal 1945, sulla visione dell\u2019Europa. Solo Churchill riusc\u00ec, e non sempre, a conciliare le due anime del partito, quella liberale e quella populista. Inoltre, la retorica europeista di Churchill puntava a mettere in difficolt\u00e0 il governo Attlee, chiuso nella prospettiva di classe e dominato dal dogma delle nazionalizzazioni. Non a caso, nel giugno del 1950 Churchill fu fortemente critico nei confronti del fatto che il governo laburista non aveva inviato rappresentanti britannici a Parigi (per discutere del piano Schuman per la creazione della Comunit\u00e0 europea del carbone e dell'acciaio), dichiarando che la politica laburista \" metteva a rischio l'equilibrio dell'Europa\", e rischiava il fatto che la Germania dominasse il nuovo raggruppamento. Svilupp\u00f2 ulteriormente il pensiero federalista facendosi promotore di una forma di confederazione mondiale attraverso l'ONU (sullo sfondo dell'invasione comunista della Corea del Sud), sottolineando al contempo che la Gran Bretagna era in una posizione unica per esercitare la leadership attraverso i suoi legami con il Commonwealth, gli Stati Uniti e l'Europa. Tuttavia, Churchill era contrario al fatto che la Gran Bretagna si unisse effettivamente a qualche raggruppamento federale.\nDopo essere tornato primo ministro, Churchill scrisse una nota per il gabinetto il 29 novembre 1951. In essa ribad\u00ec la dottrina dei \u201cTre cerchi\u201d, elencando le priorit\u00e0 della politica estera britannica: l'unit\u00e0 e il consolidamento del Commonwealth, l\u2019\"associazione fraterna\" del mondo di lingua inglese (cio\u00e8 il Commonwealth e gli Stati Uniti), quindi in terzo luogo, \"l'Europa unita, alla quale siamo particolarmente legati come amici e alleati\", sottolineando per\u00f2 al contempo la necessit\u00e0 di salvaguardare prima di tutto la sovranit\u00e0 della Gran Bretagna \"solo nel momento in cui i piani per unire l'Europa prendono una forma federale non possiamo parteciparvi, perch\u00e9 non possiamo subordinare noi stessi o il controllo della politica britannica a delle autorit\u00e0 federali\".\nNel 1956, dopo essersi dimesso dalla carica di primo ministro, Churchill ricevette il premio Carlo Magno per il suo contributo all'Unit\u00e0 europea.\nSecondo mandato ministeriale (1951-1955).\nRitorno al governo.\nPolitica interna.\nDopo le elezioni generali dell'ottobre 1951, Churchill divenne di nuovo primo ministro e il suo secondo governo dur\u00f2 fino alle sue dimissioni nell'aprile del 1955. Ricopr\u00ec inoltre l'incarico di ministro della Difesa dall'ottobre 1951 fino al 1 marzo 1952, quando consegn\u00f2 il portafoglio al feldmaresciallo Alexander. Subito entrato in carica, Churchill ridusse nettamente gli stipendi di tutti i componenti del governo (compreso il proprio), avvi\u00f2 la privatizzazione dell'industria metallurgica e soppresse il monopolio radiotelevisivo della BBC.\nNegli affari interni vennero introdotte varie riforme, come il \"Mines and Quarries Act\" del 1954 e nello stesso anno il \"Housing Repairs and Rents Act\". La prima misura consolid\u00f2 la legislazione riguardante l'occupazione di giovani e donne nelle miniere e cave, insieme alla sicurezza, alla salute e al benessere dei minatori. Il secondo provvedimento estese invece l'applicazione della precedente legislazione edilizia e defin\u00ec le norme di salubrit\u00e0 degli ambienti domestici. Furono innalzati anche gli sgravi fiscali, la costruzione di alloggi popolari aument\u00f2, e le pensioni e i sussidi di assistenza nazionale furono aumentati. Controversa, tuttavia, fu la decisione di introdurre un'imposizione fiscale sui farmaci da prescrizione medica.\nLe politiche abitative erano state un punto qualificante del programma elettorale dei conservatori, dopo che il governo Churchill dei primi anni '50, con Harold Macmillan in qualit\u00e0 di ministro per gli alloggi, aveva dato alla costruzione di alloggi popolari una priorit\u00e0 politica molto pi\u00f9 alta di quella ricevuta sotto l'amministrazione Attlee. Macmillan aveva accettato la sfida di Churchill di soddisfare l'ambizioso impegno pubblico di quest'ultimo di costruire nuove case all'anno e raggiungere l'obiettivo un anno prima del previsto.\nNel 1954, nel quadro di un progressivo allargamento dei diritti civili, il governo Churchill insedi\u00f2 la commissione d'inchiesta presieduta da Lord Wolfenden la quale, nel 1957, redasse il celebre rapporto che a sua volta porter\u00e0 alla depenalizzazione dell'omosessualit\u00e0 nel Regno Unito dieci anni dopo.\nInfine, il maggior successo conseguito in politica interna dal secondo governo Churchill fu la fine del razionamento bellico, obiettivo raggiunto ufficialmente nel luglio del 1954.\nQuestioni coloniali.\nKenya e Malesia.\nLe priorit\u00e0 interne di Churchill nel suo ultimo governo furono messe in ombra da una serie di crisi in politica estera, che erano in parte il risultato del continuo declino del potere e del prestigio militare e imperiale britannico. Essendo un forte sostenitore della Gran Bretagna come potenza internazionale, Churchill spesso privilegi\u00f2 l'azione militare diretta. Un esempio fu il suo invio di truppe britanniche in Kenya per affrontare la ribellione dei Mau-Mau. Cercando di conservare ci\u00f2 che poteva dell'Impero, una volta dichiar\u00f2: \u00abNon presieder\u00f2 a uno smembramento\u00bb.\nUn altro dossier fu quello che divenne noto come l'emergenza malese. In Malaysia, un'insurrezione comunista contro il dominio britannico era in corso dal 1948. Ancora una volta, il governo di Churchill eredit\u00f2 una crisi ed egli scelse l'opzione militare contro i ribelli mentre tent\u00f2 di costruire un'alleanza con le forze filo-britanniche. Mentre la ribellione veniva lentamente sconfitta, era altrettanto chiaro che il dominio coloniale dalla Gran Bretagna non era pi\u00f9 sostenibile.\nRelazioni con gli Stati Uniti, Medio Oriente e guerra fredda.\nNei primi anni Cinquanta la Gran Bretagna stava ancora tentando di rimanere la terza grande potenza sulla scena mondiale. Questo fu \"il tempo in cui la Gran Bretagna si scontr\u00f2 con gli Stati Uniti con una fermezza che non avrebbe pi\u00f9 avuto nel dopoguerra\". Allo stesso tempo, Churchill si spese molto nella cura delle relazioni anglo-americane e tent\u00f2 di mantenere il rapporto speciale con la superpotenza.\nChurchill ed Anthony Eden giunsero una prima volta a Washington nel gennaio del 1952. L'amministrazione Truman sosteneva in quel momento il progetto della CED (Comunit\u00e0 europea di difesa), sperando che ci\u00f2 avrebbe consentito il riarmo controllato della Germania occidentale e la contestuale riduzione della presenza militare americana in Europa occidentale; Churchill fu per\u00f2 sempre ostile a questo disegno. Chiese invece un impegno militare americano per sostenere la posizione della Gran Bretagna in Egitto e in Medio Oriente. Ci\u00f2 non incontr\u00f2 l'approvazione americana: gli Stati Uniti si aspettavano il supporto britannico per combattere il comunismo in Corea, e guardavano all'impegno degli Stati Uniti in Medio Oriente come un supporto all'imperialismo britannico, oltre al fatto che gli americani non erano persuasi, a differenza di Churchill, che questo avrebbe impedito a regimi filo-sovietici di giungere al potere. Tuttavia, quando il governo di Mohammad Mossadeq si avvicin\u00f2 sempre pi\u00f9 ai sovietici, gli Stati Uniti appoggiarono il colpo di Stato del 1953 che rovesci\u00f2 il primo ministro iraniano. Questi peraltro aveva in precedenza nazionalizzato l'Anglo-Iranian Oil Company, compagnia petrolifera che gi\u00e0 Churchill aveva nazionalizzato nel 1913 in favore del Regno Unito.\nAll'inizio del 1953, la priorit\u00e0 della politica estera del gabinetto era l'Egitto e la rivoluzione nazionalista egiziana. Nel luglio 1952 il re filo-britannico Faruq fu deposto da una giunta di ufficiali dell'esercito guidati dal generale Muhammad Naguib, che fu presto estromesso dal colonnello Gamal Abdel Nasser. L'Egitto era stato uno stato cliente britannico, sotto vari tipi di controllo e occupazione militare, dal 1883. Churchill si fece promotore di una linea di distensione con l'Egitto. Nel 1953 la Gran Bretagna, desiderosa di ripristinare relazioni amichevoli, accett\u00f2 di porre fine al suo dominio in Sudan nel 1956 in cambio dell'abbandono da parte dell'Egitto delle proprie rivendicazioni sulla regione. Nell'ottobre del 1954, la Gran Bretagna e l'Egitto concludevano un accordo sull'evacuazione graduale delle truppe britanniche dalla base di Suez, con grande sgomento del \"gruppo Suez\" interno ai deputati conservatori.\nSempre con riguardo al Medio Oriente, Churchill port\u00f2 avanti una politica di disimpegno militare britannico, coerentemente con le sue posizioni sin dai primi anni '20. In particolare, rifiut\u00f2 di prestare assistenza militare alla Giordania, dopo che questa era diventata un rifugio sicuro per la guerriglia palestinese, nonostante l'opinione contraria di molti dentro e fuori dal suo partito.\nDopo la morte di Stalin, Churchill, l'ultimo dei \"tre grandi\" della seconda guerra mondiale, scrisse l'11 marzo a Dwight Eisenhower, il quale aveva appena assunto l'incarico di presidente degli Stati Uniti, proponendo un incontro al vertice con i sovietici; Eisenhower rispose di non rendere pubblico il suggerimento perch\u00e9 i sovietici avrebbero potuto usarlo a scopo propagandistico.\nAlcuni dei colleghi di Churchill pensavano si sarebbe dimesso dopo l'incoronazione della regina nel maggio del 1953. Eden scrisse a suo figlio il 10 aprile: \"Winston diventa ogni giorno pi\u00f9 vecchio e tende a perdere un sacco di tempo [...] il mondo esterno non ha idea di quanto sia difficile\". Tuttavia, la grave malattia nel frattempo occorsa a Eden permise a Churchill di assumere il controllo degli affari esteri dall'aprile del 1953.\nNei rapporti con l'Europa, Churchill si prodig\u00f2 per sostenere la rinascita della Repubblica federale tedesca. Nel 1953 a Londra ebbero luogo i negoziati che portarono all'accordo sui debiti esteri germanici, che cancell\u00f2 gran parte dei debiti di guerra tedeschi. Nel 1954 scrisse al cancelliere Konrad Adenauer: \u00abDopo tanti anni di lotta ho tra i pi\u00f9 vivi il desiderio di vedere la nazione tedesca assumere il posto che le compete nella famiglia mondiale delle nazioni libere\u00bb.\nNei riguardi dell'Italia invece, l'obiettivo principale della politica britannica, all'unisono con quella statunitense, fu di serrare i ranghi dei Paesi mediterranei nell'ambito Nato. A tal fine, divenne di vitale importanza risolvere il contenzioso di Trieste, che impediva una pi\u00f9 stretta cooperazione tra l'Italia e le nazioni balcaniche e mediterranee, in particolare la Jugoslavia, ma anche Turchia e Grecia, membri dell'Alleanza. Cos\u00ec, anche in seguito alla svolta rappresentata dalla morte di Stalin, e alla conseguente normalizzazione dei rapporti tra Tito e l'URSS, pot\u00e8 dispiegarsi un parziale disgelo tra i blocchi, culminato con la firma del Memorandum di Londra e il ritorno di Trieste all'Italia (1954).\nNello stesso anno, Churchill e Eden colsero un altro importante successo con la firma del Trattato di pace con l'Austria, primo e unico caso di ritiro volontario dell'Unione sovietica da un territorio occupato durante la guerra, ottenuto mediante la neutralizzazione dello stato danubiano: il modello che Churchill aveva prefigurato anche per gli Stati dell'Europa orientale, ormai confitti nell'orbita sovietica.\nIn generale, dopo l'avvento di Malenkov alla guida dell'URSS, Churchill si fece attivo promotore di una politica di apertura verso i sovietici. Dopo ulteriori scoraggiamenti da parte del presidente Eisenhower (negli Stati Uniti era l'epoca del maccartismo e il segretario di Stato John Foster Dulles, con il quale ebbe un pessimo rapporto, era un \"falco\" della guerra fredda), Churchill decise di avviare un'azione autonoma della Gran Bretagna e annunci\u00f2 i suoi piani per un summit anglo-sovietico alla Camera dei Comuni l'11 maggio. L'ambasciata americana a Londra osserv\u00f2 che questa era stata una rara occasione in cui Churchill non menzion\u00f2 la solidariet\u00e0 anglo-americana in un discorso. A luglio Molotov rispose per telegramma a Churchill dichiarandosi favorevole ad un incontro. Tuttavia l'iniziativa non ebbe seguito, a causa dell'ostilit\u00e0 di ministri come Lord Salisbury (Viceministro degli Esteri) e dello stesso Eden, i quali erano preoccupati per l'irritazione provocata agli americani e ai francesi, sebbene Selwyn Lloyd, insieme a molti conservatori, avesse sostenuto l'iniziativa di Churchill.\nDi fronte all'ostilit\u00e0 verso la distensione con l'Unione Sovietica manifestata dai suoi ministri, Churchill decise di dotare il Regno Unito della bomba all'idrogeno, senza informare il gabinetto. Churchill intendeva usare il potere deterrente della nuova arma per avviare un disarmo concertato globale. Le grandi potenze dovevano escogitare \"un sistema di disarmo equilibrato e articolato in varie fasi\". Il mezzo per raggiungere il disarmo era la deterrenza rappresentata dall'armamento nucleare. \"Questa deterrenza pu\u00f2 portare in ogni momento al disarmo, posto che sia tale\".\nCon il discorso dell'11 maggio 1953 Churchill consegu\u00ec l'ultimo risultato della sua carriera sul piano internazionale, ossia avviare, indirettamente, il processo di affossamento del progetto di Comunit\u00e0 europea di difesa, avanzato soprattutto su pressione statunitense e sostenuto all'interno del governo britannico da Anthony Eden. La Ced era concordemente vista da Churchill e dai sovietici come un tentativo non troppo velato di riarmare la Germania occidentale, un esito che lo statista britannico intese stroncare sul nascere. Secondo Antonio Varsori, molti osservatori dell'epoca attribuirono proprio all'intervento distensivo di Churchill il successivo affossamento della Ced, sancito definitivamente dal voto contrario del Parlamento francese dell'anno successivo. In Italia, peraltro, la conseguenza del discorso fu quella di provocare la caduta del governo De Gasperi, che aveva fortemente sostenuto il progetto, come notarono sia Giulio Andreotti che Pietro Nenni. Sul piano militare Churchill aveva sempre sostenuto l'alternativa della creazione di forze partigiane clandestine per contrastare un'eventuale invasione sovietica, sul modello dello Special Operations Executive: tale strada venne intrapresa a partire dal 1956 con la creazione della struttura Stay-behind Gladio.\nInfarto e dimissioni.\nChurchill aveva subito un lieve ictus mentre era in vacanza nel sud della Francia, nell'estate del 1949. Quando form\u00f2 il suo secondo governo la sua decadenza fisica era evidente a tal punto che Giorgio VI, gi\u00e0 nel dicembre 1951, pens\u00f2 di chiedere a Churchill di dimettersi l'anno successivo a favore di Anthony Eden, ma non \u00e8 noto se il re lo avesse fatto prima della sua morte nel febbraio del 1952.\nLa fatica di ricoprire la premiership e il Ministero degli Esteri insieme contribu\u00ec a causare il suo secondo infarto a Downing Street dopo una cena ufficiale il 23 giugno 1953 con Alcide de Gasperi. Nonostante fosse parzialmente paralizzato da un lato, presiedette a una riunione di Gabinetto il mattino seguente senza che nessuno si accorgesse della sua incapacit\u00e0. Successivamente le sue condizioni peggiorarono e si pens\u00f2 che non sarebbe sopravvissuto al fine settimana. La notizia venne nascosta al pubblico e anche al Parlamento, ma venne riferito che Churchill aveva sofferto di esaurimento nervoso. And\u00f2 nella sua casa di campagna, Chartwell, per riprendersi, e alla fine di giugno stup\u00ec i suoi dottori riuscendo, pur gocciolando dal sudore, a sollevarsi dalla sedia.\nChurchill era ancora desideroso di avere un incontro con i sovietici e si dimostr\u00f2 aperto all'idea di una Germania riunificata. Rifiut\u00f2 di condannare il regime della Repubblica Democratica Tedesca, commentando il 10 luglio 1953 che \"i russi sono sorprendentemente pazienti riguardo ai disordini nella Germania dell'Est\". Pensava che questo potesse essere il motivo della rimozione di Berija. Churchill torn\u00f2 alla vita pubblica nell'ottobre del 1953 per tenere un discorso alla conferenza del partito conservatore a Margate. Nel dicembre del 1953 Churchill incontr\u00f2 Eisenhower alle Bermuda.\nChurchill fu coinvolto nell'attrito tra Eden e Dulles (giugno 1954) e desiderava ancora compiere un viaggio ufficiale a Mosca, minacciando di rassegnare le dimissioni. Ci\u00f2 provoc\u00f2 una crisi di governo quando Lord Salisbury minacci\u00f2 di dimettersi a sua volta se Churchill avesse fatto a modo suo. Alla fine i sovietici proposero una conferenza delle cinque grandi potenze, che per\u00f2 non ebbe seguito dopo che Churchill si dimise. Entro l'autunno egli aveva nuovamente rimandato le sue dimissioni.\nAnthony Eden, terminata la convalescenza dalle sue operazioni, divenne una figura importante sulla scena mondiale nel 1954, guidando i negoziati di Ginevra per la pace in Indocina, siglando un accordo diplomatico con l'Egitto e un accordo tra i paesi dell'Europa occidentale dopo il rifiuto francese di aderire alla CED. Consapevole del fatto che stava decadendo sia fisicamente che mentalmente, Churchill alla fine si dimise da primo ministro nel 1955 e gli succedette Anthony Eden. Al momento delle dimissioni, fu considerato come l'uomo politico che aveva avuto la pi\u00f9 lunga carriera ministeriale nella politica britannica moderna. Sub\u00ec un altro lieve ictus nel dicembre del 1956.\nUltimi anni e morte.\nElisabetta II offr\u00ec a Churchill il titolo di \"duca di Londra\", ma egli rifiut\u00f2 in seguito alle obiezioni di suo figlio Randolph, che avrebbe ereditato il titolo alla morte del padre e quindi sarebbe stato escluso dalla Camera dei Comuni. Tuttavia, accett\u00f2 il cavalierato dell'Ordine della Giarrettiera. Dopo aver lasciato il premierato, Churchill pass\u00f2 meno tempo in parlamento finch\u00e9 non si ritir\u00f2 definitivamente dalla politica alle elezioni generali del 1964. Churchill trascorse la maggior parte del suo ritiro a Chartwell e nella sua casa di Hyde Park Gate, a Londra, e divenne un habitu\u00e9 dell'alta societ\u00e0 sulla Costa Azzurra, stringendo amicizia con Aristotele Onassis.\nSebbene pubblicamente la supportasse, Churchill era in privato scettico riguardo all'invasione di Suez voluta da Anthony Eden. Sua moglie Clementine credeva che Churchill si fosse recato numerose volte negli Stati Uniti negli anni seguenti per ricucire le relazioni anglo-americane.\nAl momento delle elezioni generali del 1959, Churchill ormai frequentava raramente la Camera dei Comuni. Nonostante la netta vittoria conservatrice, la sua maggioranza cal\u00f2 di oltre un migliaio voti. \u00c8 opinione diffusa che quando le sue facolt\u00e0 mentali e fisiche cominciarono a decadere, inizi\u00f2 a perdere la battaglia che aveva dovuto combattere per tutta la vita contro quella che lui chiamava il \"cane nero\", cio\u00e8 la depressione. Tuttavia Anthony Montague Browne, segretario personale di Churchill durante gli ultimi dieci anni di vita di quest'ultimo, scrisse che non aveva mai sentito Churchill riferirsi al \"cane nero\", e contest\u00f2 vigorosamente l'idea che la salute dell'ex primo ministro fosse afflitta anche dalla depressione.\nSi \u00e8 ipotizzato che Churchill possa aver avuto la malattia di Alzheimer negli ultimi anni, anche se altri sostengono che la sua ridotta capacit\u00e0 mentale era semplicemente il risultato cumulativo dei vari infarti e ictus e della sordit\u00e0 crescente di cui soffriva gi\u00e0 dal 1949. Nel 1963, il presidente americano John F. Kennedy, dopo autorizzazione concessa da un atto del Congresso, lo proclam\u00f2 cittadino onorario degli Stati Uniti, ma Churchill non fu in grado di partecipare alla cerimonia della Casa Bianca (lo rappresentarono il figlio Randolph e il nipote Winston jr).\nNel giugno 1962, mentre si trovava a Montecarlo Churchill si ruppe un femore. Gli fu messo a disposizione un letto in un ospedale francese, ma disse al suo segretario Montague Brown che voleva \"morire in Inghilterra\". Il Primo ministro Harold Macmillan mand\u00f2 a prenderlo un caccia della RAF e durante la discesa dall'aereo a Londra rivolse ai presenti il segno della vittoria.\nGli ultimi anni di vita di Churchill furono funestati dalla salute malferma e soprattutto dal tragico suicidio della figlia primogenita Diana nell'ottobre 1963. Come il padre sofferente di disturbi depressivi e pi\u00f9 volte sottoposta a ricoveri in cliniche psichiatriche, dopo il fallimento del secondo matrimonio inger\u00ec una dose fatale di barbiturici. Come raccont\u00f2 in seguito la figlia minore Mary: \"Mio padre comprese solo lentamente ci\u00f2 che gli dissi, ma poi si chiuse in un silenzio profondo e distante\".\nNonostante la cattiva salute, Churchill cerc\u00f2 ancora di rimanere attivo nella vita pubblica e nel giorno di San Giorgio del 1964, mand\u00f2 un messaggio di congratulazioni ai veterani del Raid di Zeebrugge del 1918 che stavano assistendo a una messa di commemorazione a Deal, nel Kent, dove due vittime dell'incursione erano state sepolte nel cimitero di Hamilton Road. Sedette l'ultima volta alla Camera dei Comuni il 27 luglio 1964. Il 30 novembre successivo comp\u00ec 90 anni e si mostr\u00f2 alla finestra della sua abitazione ad Hyde Park Gate per salutare la folla che lo acclamava mostrando il segno di vittoria.\nIl 15 gennaio 1965, Churchill sub\u00ec un grave ictus e mor\u00ec nella sua casa di Londra nove giorni dopo, all'et\u00e0 di 90 anni, la mattina di domenica 24 gennaio 1965, esattamente 70 anni dopo la morte del padre.\nFunerale.\nIl piano funebre per le esequie di Churchill era stato avviato nel 1953, dopo il primo infarto, sotto il nome \"operazione Hope Not\". Lo scopo era quello di commemorare Churchill \"su una scala che si addice alla sua posizione nella storia\", come dichiar\u00f2 la regina Elisabetta II.\nLa cerimonia fu il pi\u00f9 grande funerale di Stato nella storia mondiale fino a quel momento, con rappresentanti di 112 nazioni; solo la Cina non invi\u00f2 un emissario. In Europa, 350 milioni di persone, tra cui 25 milioni in Gran Bretagna, assistettero ai funerali in televisione, e solo la Repubblica d'Irlanda non trasmise l'evento dal vivo. Il presidente del consiglio italiano dell'epoca, Aldo Moro, pronunci\u00f2 una lunga commemorazione alla Camera dei deputati italiana il 26 gennaio.\nPer decreto della Regina, il suo corpo fu composto in una camera ardente nella Westminster Hall per tre giorni e persone si recarono in visita. Il suo avversario ma anche collega durante la guerra, Clement Attlee, defin\u00ec Churchill \"il pi\u00f9 grande inglese del nostro tempo e, a mio giudizio, il pi\u00f9 grande cittadino del mondo del nostro tempo\". Mentre secondo Lord Chandos egli \"amava il conflitto di idee, ma non il conflitto tra le persone [...] Considerava l'uomo una creatura nobile e non meschina. Le sole persone che non perdon\u00f2 mai erano quelle che, per usare le parole che pronunci\u00f2 tanto sovente, \"non erano all'altezza degli eventi\"\".\nTra gli osservatori stranieri fu diffusa l'impressione che la morte di Churchill avesse chiuso un'epoca. Solo la sua personalit\u00e0 e il suo prestigio avevano consentito al Regno Unito di rimanere protagonista della scena internazionale. Lo comprese Charles de Gaulle quando afferm\u00f2, appresa la notizia della morte: \"Ora l'Inghilterra ha cessato di essere una grande potenza\".\nUn servizio funebre di stato fu celebrato nella cattedrale di St. Paul il 30 gennaio 1965. Uno dei pi\u00f9 grandi raduni di statisti del mondo ebbe luogo per la cerimonia. Insolitamente, la regina assistette al funerale perch\u00e9 Churchill fu il primo cittadino comune a ricevere un funerale di Stato dai tempi di William Gladstone. Mentre la bara piombata di Churchill risaliva il Tamigi da Tower Pier a Festival Pier sulla MV Havengore, i portuali abbassarono le gru dei Docks in segno di saluto.\nLa Royal Artillery spar\u00f2 i 21 colpi di saluto dovuti a un capo di governo e la RAF lo salut\u00f2 con un volo coreografico di sedici caccia Lightning. La bara fu poi portata a breve distanza verso la stazione di Waterloo, dove fu caricata su una carrozza ferroviaria appositamente preparata e dipinta come parte del treno funebre per il suo viaggio fino ad Hanborough, sette miglia a nord-ovest di Oxford. A Bladon, vicino a Blenheim, si tenne una cerimonia funebre privata per i soli familiari e amici intimi.\nIl treno funebre delle carrozze Pullman che trasportavano i suoi familiari in lutto fu trainato dalla locomotiva a vapore della classe \"Battle of Britain No. 34051 Winston Churchill\". Nei campi lungo il percorso, e nelle stazioni attraverso cui passava il treno, migliaia di compatrioti si fermarono in silenzio per dare il loro ultimo saluto a Churchill. Su sua richiesta, fu sepolto nel camposanto di famiglia a St Martin's Church, Bladon, vicino a Woodstock, non lontano dal suo luogo natale, Blenheim Palace. Accanto a lui riposano i suoi genitori e tutti i suoi antenati e discendenti.\nPi\u00f9 tardi, nel 1965, un memoriale di Churchill, inciso da Reynolds Stone, fu posto nell'abbazia di Westminster.\nAttivit\u00e0 di scrittore, storico e artista.\nChurchill fu un abile pittore dilettante e prov\u00f2 un grande piacere nel dipingere, specialmente dopo le sue dimissioni da primo lord dell'ammiragliato nel 1915. Trov\u00f2 un rifugio nell'arte per superare gli attacchi di depressione di cui soffr\u00ec per tutta la vita., persuaso a dipingere dal suo amico artista, Paul Maze, conosciuto durante la prima guerra mondiale.\nI dipinti pi\u00f9 noti di Churchill sono paesaggi impressionisti, molti dei quali hanno come soggetto il sud della Francia, l'Egitto o il Marocco. Usando lo pseudonimo di Charles Morin, Churchill coltiv\u00f2 il suo hobby per tutta la vita e dipinse centinaia di tele, molte delle quali sono esposte nello studio di Chartwell e in collezioni private, come la Wendy and Emery Reves Collection al Dallas Museum of Art. Emery Reves era l'editore americano di Churchill, oltre che un amico intimo. La maggior parte dei suoi lavori sono dipinti a olio \u00e8 a soggetto paesaggistico, ma realizz\u00f2 anche numerose scene di interni e ritratti. Nel 1925 Lord Duveen, Kenneth Clark e Oswald Birley selezionarono il suo \"Winter Sunshine\" come vincitore di un concorso per artisti dilettanti anonimi.\nNonostante la fama e le origini aristocratiche, Churchill fatic\u00f2 sempre a mantenere le sue entrate a un livello che finanziasse il suo stravagante stile di vita. I deputati prima del 1946 ricevevano solo un salario nominale (e di fatto non ricevettero nulla fino alla legge sul Parlamento del 1911), cos\u00ec tanti avevano professioni secondarie con le quali guadagnarsi da vivere. Dal suo primo libro nel 1898 fino al suo secondo mandato come primo ministro, il reddito di Churchill fu quasi interamente costituito dalla scrittura di libri e opuscoli per giornali e riviste, tra cui gli editoriali giornalieri di politica internazionale sull\"'Evening Standard\" a partire dal 1936.\nChurchill fu uno scrittore prolifico, spesso sotto lo pseudonimo di Winston S. Churchill, che usava in accordo con un romanziere americano suo omonimo per evitare confusione tra le loro opere. La sua produzione include un romanzo, due biografie, tre volumi di memorie e diversi saggi storici. Fu insignito del premio Nobel per la letteratura nel 1953 \"per la sua padronanza della descrizione storica e biografica e per la brillante oratoria in difesa dei valori umani\". Due dei suoi lavori pi\u00f9 famosi, pubblicati dopo la sua prima premiership, portarono la sua fama internazionale a nuovi livelli. Questi furono: i suoi sei volumi di memorie sulla seconda guerra mondiale (\"The Second World War\") e \"A History of the English-Speaking Peoples\"; quest'ultima \u00e8 una storia in quattro volumi che copre il periodo dall'invasione di Cesare in Britannia (55 aC) all'inizio della prima guerra mondiale (1914). Sono stati anche pubblicati alcuni volumi dei discorsi di Churchill il primo dei quali, \"Into Battle\", fu edito negli Stati Uniti con il titolo \"Blood, Sweat and Tears\", e fu incluso nella lista dei 100 best seller del 1924-1944 da \"Life Magazine\".\nChurchill fu anche un appassionato cultore di scienza e tecnologia. All'et\u00e0 di 22 anni lesse \"L'origine delle specie\" di Charles Darwin e un manuale di fisica. Negli anni '20 e '30, a imitazione di H.G. Wells, di cui era amico, scrisse saggi di divulgazione scientifica su argomenti come l'evoluzione e il potere della fusione nucleare. In un manoscritto inedito recentemente riscoperto, intitolato \"Siamo soli nell'universo?\", indag\u00f2 la possibilit\u00e0 della vita extraterrestre in modo scientifico e approfondito.\nPensiero politico.\nSul piano ideologico, Churchill fu da molti ritenuto motivato dall'ambizione personale piuttosto che da un principio politico. Agli inizi della sua carriera parlamentare, fu spesso deliberatamente provocatorio e polemico; il suo stile retorico affilato gli valse molti nemici in parlamento. D'altra parte, era anche considerato un politico onesto che mostrava particolare lealt\u00e0 alla sua famiglia e agli amici intimi. Secondo Roy Jenkins, era \"singolarmente privo di inibizione o infingimenti\".\nFino allo scoppio della seconda guerra mondiale, l'approccio di Churchill alla politica gener\u00f2 una diffusa \"sfiducia e avversione\", soprattutto a causa delle ripetute defezioni da due partiti. I suoi biografi lo hanno variamente classificato, in termini di ideologia politica, come \"fondamentalmente conservatore\", \"(sempre) liberale di vedute\", e \"mai limitato dall'appartenenza ad un partito\". Secondo Jenkins la fiducia in se stesso di Churchill era \"molto pi\u00f9 forte di qualsiasi lealt\u00e0 di classe o di gruppo\". Egli fu uno sperimentatore e un pragmatico: un punto fermo fu la contrariet\u00e0 al socialismo a causa della sua ostilit\u00e0 alla pianificazione statale e della sua fede nel libero mercato. L'eccezione avvenne durante la coalizione in tempo di guerra, quando il suo governo dipese dal sostegno dei laburisti. Rimasto deluso dagli esperti ministeriali durante l'incarico allo Scacchiere, nel 1940 \"apr\u00ec a Keynes le porte di Whitehall\", nominandolo nel 1944 rappresentante britannico alla conferenza di Bretton Woods. Recuper\u00f2 cos\u00ec un positivo rapporto con le sinistre che sostenevano la sua coalizione, anche se a lungo ne era stato considerato un nemico. Non cos\u00ec, invece, era accaduto per i sindacati, poich\u00e9 Churchill aveva sempre sostenuto il sindacalismo, che considerava \"l'antitesi del socialismo\":\nD'altra parte, per molti aspetti Churchill fu un radicale e un riformatore, ma sempre con l'intenzione di preservare la struttura sociale esistente, spinto da un aristocratico, per quanto sincero, paternalismo. Il miglioramento delle condizioni di vita delle classi povere era inoltre funzionale, nella prospettiva di Churchill, a mantenere la coesione sociale nell'ottica di una politica di potenza. Jenkins, egli stesso ministro del lavoro laburista, ha osservato che Churchill consegu\u00ec \"obiettivi sostanziali come riformatore sociale\" nei primi anni della sua carriera ministeriale. Allo stesso modo, Rhodes James ha ritenuto che, come riformatore sociale, i risultati raggiunti da Churchill siano stati \"considerevoli\". Questo obiettivo, ha detto Rhodes James, fu conseguito perch\u00e9 Churchill come ministro aveva \"tre qualit\u00e0 eccezionali. Lavorava sodo; sapeva presentare le sue proposte in modo efficiente attraverso il Gabinetto e il Parlamento; sapeva trascinare con s\u00e9 l'apparato ministeriale. Queste qualit\u00e0 politiche non sono cos\u00ec comuni come si potrebbe pensare\". In una rara intervista concessa a Bram Stoker nel 1908, Churchill giustific\u00f2 sul piano storico la sua concezione riformista:\nProprio in virt\u00f9 di tali qualit\u00e0, Churchill raccolse il plauso anche di personalit\u00e0 politiche e intellettuali provenienti da ambiti opposti al suo: in alcuni momenti persino in misura maggiore che dal campo conservatore, a conferma della difficile incasellabilit\u00e0 di Churchill secondo schemi partitici e ideologici predefiniti. La deputata comunista, poi laburista, Ellen Wilkinson, che nel corso del grande sciopero del 1926 aveva minacciato di fucilarlo, divenne nel corso degli anni '30 e poi durante la guerra, quando serv\u00ec nel governo di Churchill come sottosegretaria al ministero degli Interni, una sua fervente ammiratrice. Analogamente, il celebre storico marxista A.J.P. Taylor defin\u00ec Churchill \"\"Il pi\u00f9 intelligente tra i conservatori\" e \"il salvatore del suo Paese\"\". Lo storico italiano Emilio Gentile ha cos\u00ec sintetizzato il rapporto tra Churchill e la democrazia:\nDurante la guerra, in ogni caso, Churchill fu fermo nel rimarcare la sua avversione a ogni forma di autoritarismo nemico delle libert\u00e0 civili. Lo si pu\u00f2 chiaramente evincere da varie affermazioni riportate: \"Il socialismo \u00e8 male, il nazionalismo estremo \u00e8 peggio e le due cose combinate in una sorta di fascismo italiano corrotto sono il credo peggiore mai concepito dall'uomo\" o ancora: \"Il potere dell'esecutivo di gettare un uomo in carcere senza formulare nessuna accusa prevista dalla legge, e in particolare di negargli a tempo indefinito un giudizio dei suoi pari \u00e8 estremamente odioso e costituisce la base di tutti i governi totalitari, siano essi nazisti o comunisti\".\nSul piano istituzionale, Churchill fu sempre un fermo sostenitore dell'Impero britannico e della Monarchia, da lui ritenuta l'architrave della Costituzione britannica. \u00c8 stato descritto come un \"imperialista liberale\" che vedeva l'imperialismo britannico come una forma di altruismo di cui beneficiavano i suoi sudditi perch\u00e9 \"conquistando e dominando altri popoli, gli inglesi li elevavano e li proteggevano\". Churchill riteneva infatti il governo costituzionale l'apice dello sviluppo umano, secondo il paradigma proprio della storiografia Whig:\"\"Il principio centrale della civilizzazione \u00e8 la subordinazione dell'autorit\u00e0 alle consuetudini e alla volont\u00e0 del popolo espresse attraverso la Costituzione\". Lo storico John H. Plumb ritenne per questo Churchill: \"Sotto molti aspetti, l'ultima incarnazione storica della tradizione Whig\"\".\nControversie.\nIdee sulla razza.\nL'approccio di Churchill al tema razziale continua a suscitare un intenso dibattito. In particolare, alcuni critici hanno equiparato il suo imperialismo indiscusso al razzismo. Contro tale posizione, Addison ha sostenuto che \u00e8 fuorviante descriverlo come un razzista in qualsiasi contesto moderno perch\u00e9 il termine usato ora porta \"molte connotazioni che erano estranee a Churchill\". Addison ha sostenuto che Churchill si opponeva all'antisemitismo e non avrebbe mai tentato di \"alimentare l'animosit\u00e0 razziale contro gli immigrati, o di perseguitare le minoranze\".\nContrariamente a questa descrizione, le opinioni di Churchill sulla razza nel suo insieme furono a volte giudicate estremiste dai suoi contemporanei, all'interno dello stesso Partito conservatore; una volta descrisse gli indiani come \"un popolo bestiale con una religione bestiale\". Nel 1955, Churchill espresse il suo sostegno allo slogan \"Keep England White\" perch\u00e9 si opponeva all'immigrazione dalle Indie occidentali. Si oppose all'autogoverno nero o indigeno in Africa, Australia, Caraibi, Americhe e India, credendo che l'imperialismo britannico beneficiasse le razze \"primitive\", le quali altrimenti sarebbero sprofondate nella violenza reciproca. Una significativa rappresentazione dell'attitudine di Churchill verso i popoli coloniali si ha in \"My African journey\", il resoconto da lui redatto del viaggio compiuto nelle colonie dell'Africa occidentale nel 1908, in qualit\u00e0 di sottogretario al Colonial Office:\nLe opinioni di Churchill sul tema razziale, se analizzate nel loro complesso, sono molto pi\u00f9 diversificate e sfumate e, soprattutto, non assimilabili a quelle pi\u00f9 estremiste di molti suoi contemporanei (in primo luogo le ideologie nazifasciste). Da queste ultime, in particolare, lo distinguevano sia il rifiuto dell'antisemitismo, sia l'assenza di un'ostilit\u00e0 pregiudiziale su base razziale. Quando, nel 1932, gli venne proposto di avere un colloquio con Hitler mentre soggiornava a Monaco di Baviera, domand\u00f2: \"Perch\u00e9 il vostro capo \u00e8 cos\u00ec ostile agli ebrei? Che senso ha prendersela con qualcuno solo per la sua nascita?\". D'altro canto, diverse opinioni espresse anche ufficialmente urtano la sensibilit\u00e0 moderna, pur rappresentando l'ortodossia dell'epoca. A proposito dei Nativi americani e degli Aborigeni australiani afferm\u00f2:\nLa visione gerarchica delle razze, e l'idea che quella bianca europea si trovasse al vertice dello sviluppo umano era del resto condivisa negli ambienti politici e intellettuali di tutti i Paesi europei. Soltanto con il secondo dopoguerra e la decolonizzazione si \u00e8 affermato un movimento di opinione contrario. Anche cos\u00ec, lo stesso Churchill non espresse visioni monolitiche. Nel 1942, in un colloquio con il rappresentante indiano presso l'Imperial War Cabinet, Sir Arcot Ramasamy Mudaliar, disse che:\nAnalogamente, in un intervento alla Camera dei Comuni nel 1906, aveva affermato: \"Ci assumiamo l'impegno di sostenere il principio dell'uguale dignit\u00e0 degli uomini civili, senza distinzione di razza. Non esiteremo, o almeno, io mi impegno a non esitare, a protestare quando necessario se venga dimostrata la crudelt\u00e0 dello sfruttamento dei nativi per il sordido profitto dell'uomo bianco\".\nBombardamento di Dresda.\nTra il 13 e il 15 febbraio 1945, bombardieri britannici e statunitensi attaccarono la citt\u00e0 tedesca di Dresda, che era affollata di tedeschi feriti e rifugiati. Il numero di rifugiati presenti a Dresda era sconosciuto, fino a quando gli storici Matthias Neutzner, G\u00f6tz Bergander e Frederick Taylor hanno usato fonti storiche e ragionamenti deduttivi per stimare che il numero di rifugiati nella citt\u00e0 e nei sobborghi circostanti era di circa 200.000 o meno la prima notte del bombardamenti. A causa dell'importanza culturale della citt\u00e0 e del numero di vittime civili (intorno alle 25.000), oltre al fatto che la fine della guerra fosse vicina, questa rimane una delle pi\u00f9 controverse azioni alleate della guerra.\nLa responsabilit\u00e0 da parte britannica dell'attacco fu considerata, almeno in parte, di Churchill, motivo per cui \u00e8 stato criticato per aver permesso che i bombardamenti si verificassero.\nD'altra parte, \u00e8 stato affermato che il coinvolgimento di Churchill nel bombardamento di Dresda si basava su aspetti strategici e tattici della conduzione della guerra. La distruzione di Dresda, per quanto immensa, fu progettata per accelerare la sconfitta della Germania. Come ha scritto lo storico e giornalista Max Hastings: \u00abCredo che sia sbagliato descrivere un bombardamento strategico come un crimine di guerra, perch\u00e9 questo potrebbe suggerire qualche equivalenza morale con le azioni dei nazisti. I bombardamenti hanno rappresentato un sincero, anche se sbagliato, tentativo di provocare la sconfitta militare della Germania\u00bb. Lo storico britannico Frederick Taylor afferma: \u00abTutte le parti hanno bombardato le rispettive citt\u00e0 durante la guerra: mezzo milione di cittadini sovietici, ad esempio, sono morti a causa dei bombardamenti tedeschi durante l'invasione e l'occupazione della Russia, il che equivale approssimativamente al numero di cittadini tedeschi morti durante le incursioni alleate\u00bb. Secondo John Lukacs: \u00abEgli\" (Churchill) \"cap\u00ec anche che saturare di bombe le citt\u00e0 tedesche era s\u00ec un elemento, ma secondario ai fini del conseguimento della vittoria, non decisivo. Per\u00f2 continu\u00f2 con i bombardamenti a tappeto sino alla fine, principalmente per evitare gravi perdite alle forze di terra americane e britanniche. E ci riusc\u00ec posticipando l'invasione angloamericana dell'Europa occidentale fino al giugno 1944, quando la loro superiorit\u00e0 fu schiacciante. Churchill temeva ancora l'eventualit\u00e0 di una grande e sanguinosa campagna in Europa occidentale, memore della carneficina della Prima guerra mondiale\u00bb.\nCarestia del Bengala.\nDurante la seconda guerra mondiale, nel 1943, si situa la grave carestia che colp\u00ec la regione del Bengala fino alla fine del 1944. La causa della carestia fu un violento tifone che colp\u00ec l'entroterra quell'anno, le cui conseguenze furono esacerbate dalle condizioni belliche.\nI giapponesi avevano occupato la Birmania poco prima, fatto che blocc\u00f2 l'afflusso dei rifornimenti di riso verso l'India. Inoltre, l'afflusso di naviglio verso il Bengala era ulteriormente compromesso dal controllo della flotta sottomarina giapponese nelle acque prospicienti, che rendeva assai arduo rifornire la regione senza gravi perdite.\nIl ruolo di Churchill nella vicenda \u00e8 controverso, poich\u00e9, se egli non determin\u00f2 la carestia, come ha scritto lo storico Arthur L. Herman \"Churchill si oppose a inviare derrate da altri teatri di conflitto verso l'India. Si era in guerra\". Informato dell'emergenza umanitaria in atto, Churchill disse: \"\"Gli indiani devono imparare a badare a se stessi come abbiamo fatto noi. Non c'\u00e9 motivo per cui alcune parti dell'Impero britannico non debbano sentire il pungolo allo stesso modo in cui ha fatto la madrepatria\". Come osserva Andrew Roberts: \"Queste affermazioni riportate da altri, se anche oggi suonano spietate, riflettevano la realt\u00e0\"\".\nLe osservazioni critiche sostengono che Churchill abbia deliberatamente sottratto derrate all'India per scopi politici (colpire il Partito del Congresso), o per un pregiudizio razziale che lo avrebbe indotto a privilegiare le truppe britanniche e le popolazioni ugualmente affamate dell'Europa occidentale reduci dall'occupazione tedesca, come greci, olandesi e italiani, a scapito degli asiatici. Si deve infatti considerare che, nello stesso periodo, le requisizioni di massa operate dai nazisti in Grecia nel biennio 1941-1942 condussero a una carestia che uccise circa 300.000 persone. Analogamente, nei Paesi Bassi occupati, il blocco tedesco dei rifornimenti alle aree rurali del Paese caus\u00f2 la morte per fame di 22.000 persone nel 1944.\nTuttavia, la storiografia pi\u00f9 recente, attraverso lo studio in particolare dei verbali delle riunioni del consiglio dei ministri, dimostra che Churchill diede disposizioni per alleviare il pi\u00f9 possibile le conseguenze della carestia, che altrimenti sarebbero state ben peggiori.\nIl 4 agosto 1943 Churchill approv\u00f2 l'invio in Bengala di 150.000 tonnellate di orzo dall'Iraq. Sostenne poi l'invio di altre 50.000 tonnellate di cibo. Tuttavia, la situazione generale dei teatri di guerra, soprattutto a livello logistico, imped\u00ec l'invio di un milione e mezzo di tonnellate di derrate richieste dal governatore Wavell nel febbraio del 1944, mentre il governo rispose di adottare misure di razionamento in loco: l'opinione diffusa era che fosse compito innanzitutto del governo indiano risolvere le inefficienze nella distribuzione del cibo. Nel gennaio del 1944 l'India era stata rifornita di 130.000 tonnellate di orzo iracheno, 80.000 di grano dall'Australia, 10.000 dal Canada e altre 100.000 dall'Australia. Telegraf\u00f2 nuovamente a Wavell: \"Vi aiuter\u00f2 per tutto quello che posso, ma non potete chiedermi l'impossibile\". Quando, lo stesso anno, Churchill chiese a Roosevelt di cedergli il naviglio necessario per incrementare i trasporti dall'Australia dicendosi \"seriamente preoccupato\" della carestia, ne ottenne un netto rifiuto, motivato dalla necessit\u00e0 di concentrarsi sulle operazioni nel Pacifico e in Normandia.\nInoltre, nella carenza di cibo ebbero un ruolo anche le divisioni interne fra gli indiani. Un memorandum del Gabinetto di guerra inform\u00f2 che gli ind\u00f9 intendevano approfittare dell'occupazione giapponese della Birmania per danneggiare il governo musulmano del Bengala tramite la carestia, oltre al fatto che la rapacit\u00e0 di accaparratori e funzionari corrotti nascose molte derrate. I governi provinciali indiani con eccedenze alimentari, come quello del Punjab, rifiutarono categoricamente di vendere le loro scorte a un prezzo inferiore a quello di mercato, favorendo cos\u00ec la penuria e gli accaparratori. Lo storico indiano Zareer Masani ha affermato: \"I fatti sulle spedizioni di cibo nel Bengala, ampiamente registrati negli archivi del Gabinetto di guerra britannico e del governo indiano, sono che pi\u00f9 di un milione di tonnellate di grano arrivarono in Bengala tra l'agosto del 1943, quando il governo di guerra si rese conto per la prima volta della gravit\u00e0 della carestia, e la fine del 1944, quando la carestia si era esaurita. Si trattava di aiuti alimentari inviati specificamente al Bengala, in gran parte su navi australiane, nonostante il rigoroso razionamento del cibo in Inghilterra e la grave carenza di cibo nell'Italia meridionale e nella Grecia appena liberate\".\nAlla fine del 1944 la carestia era stata placata, mediante l'invio di oltre un milione complessivo di tonnellate di cibo dall'Australia e dal Sud est asiatico. Efficace era stata anche l'azione di Wavell, tramite l'uso dell'esercito per portare cibo nelle zone rurali pi\u00f9 sperdute, e gli effetti della carestia furono attenuati. Anche cos\u00ec, le difficolt\u00e0 del contesto bellico, i vari e diversi fattori scatenanti (naturali e umani), nonch\u00e9 la precedenza data da tutti i decisori coinvolti ai teatri di combattimento, provoc\u00f2 un rallentamento dei soccorsi che caus\u00f2 la morte di non meno di un milione e mezzo di persone.\nAppartenenza a gruppi esoterici.\nNegli anni della sua formazione politico-culturale Churchill entr\u00f2 in contatto con la cultura esoterica. Il 24 maggio 1901 venne iniziato nella massoneria, come gi\u00e0 il padre Lord Randolph e il nonno, nella \"Studholme Lodge n\u00ba 1591\" di rito scozzese antico ed accettato, divenne \u201ccompagno\u201d il 19 luglio 1901 e \u201cmaestro\u201d il 25 marzo 1902, nella \"Rosemary Lodge n\u00ba 2815\" di Londra. Tuttavia, a parte un breve periodo di frequentazione del tempio tra il 1905 e il 1908, abbandon\u00f2 la massoneria negli anni successivi. Churchill fu anche membro dell'Antico Ordine dei Druidi (\"Ancient Order of the Druids\") nell'Albion Lodge, un ordine iniziatico celtista fondato a Londra nel 1781.\nVita privata.\nDall'infanzia, Churchill non era stato in grado di pronunciare correttamente la lettera \"s\", biascicandola leggermente. Questa imperfezione continu\u00f2 per tutta la sua carriera, riportata costantemente dai giornalisti dell'epoca e successivi. Gli autori che scrissero negli anni '20 e anni '30, prima che la registrazione del suono diventasse comune, menzionarono anche come Churchill balbettasse in maniera \"severa\". Tuttavia questo \u00e8 un mito.\nAttraverso la moglie Clementine, Churchill era imparentato con le famose sorelle Mitford, due delle quali, Diana e Unity, divennero note come ferventi naziste. Da bambine, le Mitford erano state compagne di giochi dei figli di Churchill e Diana fu il primo amore del figlio di Winston, Randolph. In prime nozze Diana Mitford spos\u00f2 Bryan Guinness, figlio di lord Moyne, un amico di famiglia dei Churchill e la cugina Diana le fece da damigella; dopo aver divorziato da Bryan spos\u00f2 Oswald Mosley, il capo dei fascisti inglesi. Entrambi arrestati allo scoppio della guerra, vennero poi liberati poco dopo per ordine dello stesso Churchill, in memoria della parentela e dell'amicizia passata. Anche il maschio Mitford, Tom, era un simpatizzante del nazismo, per questo allo scoppio del conflitto Churchill gli consent\u00ec di servire in India per difendere l'Impero e non combattere l'Asse. Mor\u00ec di dissenteria in Birmania nell'aprile 1945, lasciando particolarmente affranta Clementine, sua zia.\nChurchill fu anche un appassionato giocatore d'azzardo. Nel 1906 al casin\u00f2 di Deauville vinse 260 sterline, l'equivalente di circa 10.000 sterline nel 1990. Nel 1946, durante il viaggio negli Stati Uniti, perse invece una grossa somma a poker contro Harry Truman.\nPer quanto riguarda il rapporto con l'alcool, Churchill apprezzava in particolare whisky, brandy e champagne. Parlava spesso con ironia delle sue abitudini di bevitore e si divertiva a prendere in giro astemi e salutisti. A questo proposito una volta disse del politico laburista Stafford Cripps, astemio e vegetariano: \u00abIo mangio, bevo, fumo [...] ed \u00e8 lui ad avere il naso rosso!\u00bb. Durante un pranzo con il re dell'Arabia Saudita Ibn Saud, a proposito della proibizione islamica di fumare e ingerire alcolici disse: \u00abLa mia religione invece mi impone come rito assolutamente sacro il fumare sigari e il bere alcolici prima, dopo e se del caso durante tutti i pasti e nell'intervallo tra un pasto e l'altro\u00bb. Tuttavia in \"My early life\" scrisse: \u00abSono stato allevato ed educato a nutrire il massimo disprezzo per le persone che si ubriacano\u00bb.\nNel 1898 Churchill scrisse alla madre rivelando il suo ateismo: \u00abNon accetto il Cristianesimo n\u00e9 altra forma di credenza religiosa\u00bb. In un'altra lettera a suo cugino defin\u00ec la religione \"un delizioso narcotico\" e disse di preferire comunque il protestantesimo al cattolicesimo, ritenendo che il primo fosse \"un passo pi\u00f9 vicino alla Ragione\". Tuttavia svilupp\u00f2 in seguito apprezzamento per la religione cristiana, almeno sul piano del messaggio etico. Invece mostr\u00f2 sempre disprezzo per altre fedi, come l'islam (\"L'Islam per un uomo \u00e8 pericoloso come la rabbia per un cane\") o l'induismo, definito \"una religione bestiale\".\nFatto abbastanza curioso per la sua epoca, Churchill fu del tutto refrattario all'omofobia e anzi amava frequentare persone omosessuali con le quali spesso strinse forti legami di amicizia. Tra questi si conta in particolare Edward Marsh, che fu a lungo suo segretario privato e intimo amico. A parte la moglie Clementine, con la quale ebbe sempre un fortissimo rapporto di amore, stima e fiducia, Churchill preferiva la compagnia maschile a quella femminile, il che gli procur\u00f2 una duratura fama di misogino. La sua preferenza per le amicizie maschili e spesso omosessuali ha fatto ipotizzare ad uno storico, Michael Bloch, che Churchill potrebbe essere stato segretamente bisessuale; tale ipotesi tuttavia non ha riscosso il consenso degli studiosi.\nMatrimonio e figli.\nChurchill incontr\u00f2 la sua futura consorte, Clementine Hozier, nel 1904 a un ballo alla Crewe House, residenza di Robert Crewe-Milnes, conte di Crewe e della moglie Margaret Primrose. Quattro anni dopo s'incontrarono nuovamente a una cena, ospiti della baronessa di Saint Helier. I due si trovarono seduti uno accanto all'altra e presto ebbe inizio la relazione della loro vita. Churchill propose a Clementine di sposarlo il 10 agosto 1908, nel tempio di Diana nei giardini di Blenheim Palace. Il 12 settembre 1908 Clementine e Winston si sposarono nella chiesa di Saint Margaret nella City of Westminster; la chiesa era gremita e la cerimonia fu officiata da A.G. Edwards, vescovo di St. Asaph. Il viaggio di luna di miele fu in parte speso nel castello di Veve\u0159\u00ed in Moravia e a Venezia. Dopo la luna di miele la coppia si trasfer\u00ec nel marzo 1909 nella casa di Eccleston Square, al numero 33. Poco dopo le nozze Churchill present\u00f2 Clementine a Beatrice Webb che la defin\u00ec \"una signora affascinante, educata e di bell'aspetto, e anche schietta; ma non ricca, per nulla un buon partito, il che va tutto a onore di Winston\".\nDa Clementine e Winston nacquero:\nAnche questo matrimonio fall\u00ec e i due divorziarono nel 1960. Diana mor\u00ec suicida ingerendo un'overdose di barbiturici.\nClementine e Winston furono sposati per 56 anni, fino alla morte di lui nel 1965, e Clementine sopravvisse al marito spegnendosi il 12 dicembre 1977.\nEredit\u00e0 storica.\nAl di l\u00e0 delle controversie suscitate gi\u00e0 durante la carriera, e poi periodicamente riproposte a seconda della sensibilit\u00e0 delle varie fasi storiche, il giudizio sulla figura di Churchill rimane generalmente positivo. Fanno comprensibilmente eccezione gli storici che simpatizzano per il nazifascismo e le potenze dell\u2019Asse, il pi\u00f9 noto dei quali \u00e8 David Irving: nel suo \u201cChurchill\u2019s War\u201d egli svolge una veemente critica della stessa scelta britannica di combattere la Germania e delle modalit\u00e0 di condotta della guerra, in particolare i bombardamenti strategici sulle citt\u00e0 tedesche.\nPi\u00f9 in generale, la storiografia \u00e8 concorde nel valutare la carriera di Churchill come altalenante sino al 1940, con successi alternatisi a fallimenti evidenti. L\u2019azione riformistica svolta nei governi liberali di inizio secolo, il potenziamento della Royal Navy che consent\u00ec di mantenere un insuperabile vantaggio nella competizione navale con la Germania, lo sviluppo della Royal Air Force, il Trattato irlandese e la Conferenza del Cairo del 1921, sono eventi che hanno rafforzato e consolidato il ruolo internazionale del Regno Unito nel trapasso nel nuovo secolo. Viceversa, \u00e8 innegabile che la spedizione dei Dardanelli, l\u2019intervento nella guerra civile russa (pur non deciso da Churchill ma del quale egli si fece il pi\u00f9 visibile e accanito fautore) e il ripristino della parit\u00e0 aurea furono altrettanti smacchi che minarono la credibilit\u00e0 dello statista. Su questi ultimi in particolare si \u00e8 concentrata la storiografia pi\u00f9 critica.\nTuttavia, il dibattito \u00e8 concentrato inevitabilmente sull\u2019operato di Churchill come Primo ministro durante la Seconda guerra mondiale, l\u2019evento che ne ha consacrato il ruolo e la fama. Su questo punto gli apprezzamenti hanno messo in risalto il grande carisma, la risolutezza, l\u2019abilit\u00e0 parlamentare nei momenti di crisi, il prestigio interno e internazionale che Churchill seppe guadagnarsi, l\u2019abilit\u00e0 diplomatica nel tessere la \u201cGrande alleanza\u201d, la salvezza rappresentata per la democrazia dalla resistenza contro la Germania trionfante da lui imposta anche ai titubanti. Roy Jenkins, importante esponente laburista del dopoguerra, nonostante la sua originaria ammirazione per il liberale Gladstone, defin\u00ec Churchill: \"con tutte le sue idiosincrasie, le sue indulgenze, la sua infantilit\u00e0 occasionale, ma anche il suo genio [...] il pi\u00f9 grande che mai abbia occupato il n. 10 di Downing Street\".\nLa critica principale che viene mossa, particolarmente da un filone storiografico di destra, \u00e8 quella di aver determinato la fine dell\u2019Impero coloniale britannico mediante la scelta di combattere senza tregua la Germania, portando cos\u00ec anche al rafforzamento dell\u2019URSS staliniana che estese il suo controllo all\u2019intera Europa orientale nell\u2019immediato dopoguerra. Proprio su tali premesse, John Charmley ha invertito il giudizio tradizionale, identificando i maggiori successi di Churchill nella prima fase della sua carriera, ritenendo invece fallimentare la sua gestione del secondo conflitto mondiale.\nIl declino del Regno Unito come potenza globale \u00e8 certamente una delle conseguenze di maggior rilievo che sul medio periodo furono rese evidenti dalla Seconda guerra mondiale. Tuttavia, si tratt\u00f2 di un esito iscritto in dinamiche di lungo periodo gi\u00e0 palesi dopo il conflitto precedente, risultanti dall\u2019esaurimento del ciclo storico aperto dalle esplorazioni geografiche del XV-XVI secolo e dalla contemporanea ascesa delle grandi potenze extraeuropee, in primo luogo gli Stati Uniti d'America. Alla luce di ci\u00f2, secondo altra parte della storiografia, la capacit\u00e0 di Churchill \u00e8 consistita nell\u2019intuire la necessit\u00e0 di riconfigurare la collocazione internazionale del Regno Unito all\u2019interno di un ordine mondiale nuovo, nel quale il paese non avrebbe avuto pi\u00f9 la forza di mantenere il primato, ma che ne garantisse comunque gli interessi vitali. Da qui i pilastri strategici su cui Churchill bas\u00f2 la sua azione bellica: centralit\u00e0 al teatro operativo euro-mediterraneo e alleanza con gli Stati Uniti, l\u2019unica potenza che avesse una convergenza di interessi fondamentali con il Regno Unito. In un tentativo di analisi controfattuale, Ian Kershaw sostiene, a proposito dell'ipotesi di un'intesa anglo-tedesca, auspicata dalla storiografia revisionista:\nIn altre parole, secondo Kershaw, l'intesa con la Germania avrebbe trascinato il Regno Unito nel rovinoso confronto con Stati Uniti e Unione Sovietica, dalla quale sarebbe uscita disastrosamente sconfitta, con impatto devastante non solo sulla posizione internazionale, ma anche sulla stabilit\u00e0 interna e sulla tenuta della societ\u00e0 civile.\nAl contrario, l\u2019ordine internazionale che emerse dal Secondo conflitto mondiale vide s\u00ec il Regno Unito liquidare le sue posizioni in Asia e in Africa, ma rafforz\u00f2 la posizione del Paese nel centro nevralgico dei suoi interessi vitali, cio\u00e8 l\u2019Europa, dato che il Regno Unito rimase l\u2019unica potenza militare europea prima del ritorno al potere di de Gaulle in Francia insieme all\u2019Unione sovietica, la quale aveva ormai esaurito la sua spinta offensiva nel continente gi\u00e0 dal fallimento del Blocco di Berlino nel 1948 e si preparava a trincerarsi dietro la Cortina di ferro fino alla dissoluzione del 1989-1991.\nL\u2019europeismo strumentale di Churchill, che concepiva sin dal 1930 il federalismo continentale come un modo per disinnescare la conflittualit\u00e0 franco-tedesca e consentire al Regno Unito di coltivare un rapporto privilegiato con il Commonwealth e con gli Stati Uniti (la dottrina dei \u201cTre cerchi\u201d, versione riveduta e corretta della \u201csplendid isolation\u201d ottocentesca), si accompagnava quindi ad un pi\u00f9 solido europeismo strategico, che concepiva il tradizionale bilanciamento di potenza sul continente come condizione essenziale per la sopravvivenza del Regno Unito come potenza indipendente.\nL\u2019azione di Churchill avrebbe quindi beneficiato sul lungo periodo il Regno Unito: ha determinato la sconfitta militare dei suoi pi\u00f9 immediati rivali strategici, Germania e Italia, ha contenuto l\u2019espansionismo sovietico, forgiato un\u2019alleanza con gli Stati Uniti che non ha precedenti nella storia per solidit\u00e0 e durata e dato impulso dall\u2019esterno alla pacificazione continentale postbellica. Il passaggio della guida dell'Occidente dal Regno Unito agli Stati Uniti fece soffrire gli esponenti della classe dirigente patrizia della vecchia Inghilterra, come Anthony Eden, ma non il \"mezzo americano\" Churchill, abituato a ragionare, se necessario, anche contro gli interessi della sua classe. Giuseppe Vacca pone l'accento sulla solidit\u00e0 delle reti di intelligence create da Churchill: \"La capacit\u00e0 della diplomazia britannica di influire sulla politica mondiale anche dopo la fine dell'impero deve molto [...] al nesso originario forgiato da Churchill fra l'evoluzione delle relazioni internazionali e i dispositivi del doppio Stato\".\nAnche la preservazione dell'impero, da alcuni indicata come obiettivo centrale nella sua visione politica, secondo altri fu sempre subordinata alla sconfitta della Germania, la minaccia pi\u00f9 prossima e immediata alla sicurezza domestica del Paese. La stessa nozione di impero mut\u00f2 nel pensiero di Churchill: nonostante molti lo percepissero come legato a obsolete concezioni vittoriane, l'idea imperiale venne sempre pi\u00f9 identificata, nel pensiero dello statista, soprattutto a partire dagli anni trenta, con quella della comunit\u00e0 di spirito tra nazioni \"sorelle\" per lingua e cultura. Quest'idea \u00e8 espressa nel discorso di Harvard del 1943 e in molti passi della sua monumentale \"Storia dei popoli di lingua inglese\". In parte una rielaborazione del pensiero federalista assorbito sin dagli inizi del secolo, in parte il risultato di una concezione della Storia influenzata dalla formazione esoterica degli anni giovanili, studiata in particolare da Giorgio Galli. Il filosofo Alexandre Koj\u00e8ve scrisse a tal proposito:\nCommenta Francescomaria Tedesco: \u201cGli Stati Uniti, la Gran Bretagna e l\u2019Unione Sovietica, secondo Koj\u00e8ve, hanno intuito tale cambiamento (anche grazie al genio politico di Stalin e Churchill), creando gli imperi russo-slavo e anglosassone, ovvero forme intermedie tra la concezione vestfaliana e il cosmopolitismo\u201d.\nInfine, secondo il geopolitologo Lucio Caracciolo, in convergenza con le posizioni di Kershaw, l\u2019azione diplomatica di Churchill ha avuto il merito storico fondamentale di preservare, oltre all\u2019indipendenza esterna, anche la stabilit\u00e0 interna del Regno a fronte del trapasso nell\u2019era post-coloniale, evitando che l\u2019esaurimento dell\u2019Impero conducesse all\u2019implosione e al soggiogamento del suo nucleo originario, l\u2019Inghilterra, con i suoi satelliti limitrofi, Scozia e Irlanda, parte del Regno Unito. Caso unico nella storia, che ha consentito a Robert Conquest di osservare, con un paragone con la fine di Roma, che \u201dLondra non \u00e8 stata messa a sacco dagli afghani\u201d.\nOnorificenze.\nOltre al funerale di Stato, Churchill ricevette un'innumerevole quantit\u00e0 di premi e riconoscimenti, tra i quali, in ordine cronologico, i seguenti:"}
{"id": "4579", "revid": "125644472", "url": "https://it.wikipedia.org/wiki?curid=4579", "title": "Wilhelm Conrad R\u00f6ntgen", "text": " \nIl suo nome \u00e8 legato alla scoperta, avvenuta l'8 novembre 1895, della radiazione elettromagnetica nell'intervallo di frequenza oggi noto come raggi X. L'annuncio di questa scoperta fu dato il 5 gennaio 1896. Il luogo della scoperta oggi \u00e8 un piccolo museo, la R\u00f6ntgen-Ged\u00e4chtnisst\u00e4tte. A R\u00f6ntgen fu assegnata la laurea onoraria di dottore in medicina dall'Universit\u00e0 di W\u00fcrzburg. \nPer questa scoperta, R\u00f6ntgen ricevette il primo premio Nobel per la fisica nel 1901. La motivazione fu \"in riconoscimento dello straordinario servizio reso per la scoperta delle importanti radiazioni che in seguito presero il suo nome\". R\u00f6ntgen don\u00f2 il premio in denaro alla sua universit\u00e0. Come Pierre Curie avrebbe fatto alcuni anni pi\u00f9 tardi, R\u00f6ntgen rifiut\u00f2 di brevettare questa scoperta per motivi morali; non volle nemmeno che le nuove radiazioni prendessero il suo nome, anche se questo avvenne, indipendentemente dalla sua volont\u00e0.\nBiografia.\nFormazione.\nNacque il 27 marzo 1845 a Lennep, citt\u00e0 del Bergisches Land. Era figlio unico di Friedrich Conrad R\u00f6ntgen, un produttore e commerciante tessile discendente di un'antica famiglia di mercanti i cui membri sono noti fino al XVII secolo, che aveva sposato Charlotte Costanze Frowein, una cugina di primo grado. All'et\u00e0 di tre anni, la sua famiglia si spost\u00f2 a casa del nonno ad Alpeldoorn, nei Paesi Bassi. \nAl termine degli studi elementari, a dodici anni, R\u00f6ntgen entr\u00f2 nel collegio diretto da Martinus Hermanus van Doorn, in una grande tenuta nel Middelland. Cinque anni dopo, i suoi genitori lo iscrissero alla scuola tecnica di Utrecht, dalla quale fu espulso per aver rifiutato di riferire il nome di un compagno di classe che aveva disegnato una caricatura di un insegnante alquanto severo. Nonostante la sua preparazione avesse delle lacune di base, il padre insistette per fargli avere un'appropriata istruzione universitaria. Senza un diploma di scuola superiore, R\u00f6ntgen poteva frequentare l'universit\u00e0 nei Paesi Bassi solo in qualit\u00e0 di uditore.\nIl 18 giugno 1865 si iscrisse, quindi, all'universit\u00e0 di Utrecht come studente di fisica senza avere le necessarie credenziali per uno studente regolare. Nell'universit\u00e0 strinse amicizia con un giovane svizzero, il Dr. Thormann, ingegnere presso una fabbrica svizzera di locomotive. Da questi, Wilhelm R\u00f6ntgen apprese che la Scuola Politecnica di Zurigo (oggi noto come ETH di Zurigo) accettava studenti anche senza titoli, comunque previo esame d'ammissione piuttosto arduo. Pur non avendo il diploma di maturit\u00e0, R\u00f6ntgen riusc\u00ec a superare il \"test\" d'ammissione del Politecnico di Zurigo, e qui studi\u00f2 ingegneria meccanica per tre anni. \nNel 1868, R\u00f6ntgen si laure\u00f2 con una tesi sullo studio dei gas e divenne uno degli studenti preferiti di August Kundt, professore di fisica sperimentale della Scuola Politecnica, dove teneva lezioni sulle teorie della luce. \u00c8 proprio nel laboratorio di Kundt che R\u00f6ntgen comp\u00ec i primi esperimenti di fisica sulle propriet\u00e0 dei gas. Dopo un anno di lavoro con il professore Kundt, il 12 giugno 1869 ottenne il dottorato in fisica all'universit\u00e0 di Zurigo. L'anno successivo divenne l'assistente del laboratorio di fisica e nello stesso anno complet\u00f2 una ricerca originale che si concluse con la pubblicazione dal titolo \"Sulla determinazione del rapporto dei calori specifici dell'aria\". \nCarriera.\nNel 1872 R\u00f6ntgen segu\u00ec il professore August Kundt a Strasburgo in qualit\u00e0 di primo assistente alla cattedra di fisica per inaugurare lo studio e l'insegnamento della fisica nella locale universit\u00e0. Nel 1874 divenne rettore dell'universit\u00e0 di Strasburgo e nel 1875 professore di matematica e fisica all'Accademia di agricoltura di Hohenheim, nel W\u00fcrttemberg. \nNel 1876, ritorn\u00f2 a Strasburgo e la sua permanenza nella citt\u00e0 francese dur\u00f2 tre anni. Il tempo che R\u00f6ntgen trascorse a Strasburgo e a Hohenheim serv\u00ec a perfezionare la metodologia relativa alle sperimentazioni in fisica e ad acquisire esperienza come insegnante. In quegli anni miglior\u00f2 moltissimo la qualit\u00e0 dei suoi esperimenti e l'accuratezza metodologica. Nel 1879 divent\u00f2 presidente del dipartimento di fisica all'Universit\u00e0 di Gie\u00dfen. Qui vi rimase per dieci anni, i pi\u00f9 produttivi della sua carriera scientifica anteriore alla scoperta dei raggi X. A Gie\u00dfen, R\u00f6ntgen si occup\u00f2 primariamente di due linee di ricerca: la prima sulle propriet\u00e0 dei cristalli, la seconda sulle interazioni tra gas e radiazioni termiche.\nNel 1881, R\u00f6ntgen fu eletto membro del Senato ristretto dell'Universit\u00e0 e presidente della Societ\u00e0 per le scienze naturali dell'Assia. Nel 1888 R\u00f6ntgen termin\u00f2 il suo lavoro \"sulla forza elettrodinamica prodotta dal movimento dielettrico sito in un campo elettrico omogeneo\", che confermava sperimentalmente le teorie di Maxwell. In seguito ai suoi lavori, ottenne la cattedra di fisica dell'universit\u00e0 di W\u00fcrzburg, della quale divent\u00f2 rettore nel 1894. Su richiesta speciale del governo bavarese, R\u00f6ntgen ottenne nel 1900 la cattedra dell'universit\u00e0 di Monaco, citt\u00e0 dove rimase fino alla morte, nel 1923.\nNel 1902 declin\u00f2 l'invito, rivoltogli dalla Carnegie Institution for Science di Washington, per riprendere e perfezionare gli esperimenti sui raggi X e nel 1904 l'invito di diventare presidente dell'istituto fisico-tecnico di Charlottenburg. R\u00f6ntgen aveva un ramo della sua famiglia negli Stati Uniti e aveva pensato pi\u00f9 volte di trasferirvisi. Sebbene avesse ottenuto una cattedra alla Columbia University di New York City, lo scoppio della prima guerra mondiale cambi\u00f2 i suoi piani. Rimase cos\u00ec a Monaco per il resto della sua carriera, lasciando l'insegnamento nel 1919. Nel 1920 venne nominato professore emerito; ci\u00f2 gli consenti di poter disporre di due piccoli laboratori nei quali continu\u00f2 a lavorare, seppur a fatica. \nRicercatore scrupoloso e schivo.\nR\u00f6ntgen ha rappresentato un modello di ricercatore scrupoloso, amante della verit\u00e0 scientifica e per nulla attratto dalla ricerca di remunerazioni e brevetti. Egli concepiva con chiarezza i problemi, era abile nell'investigazione sperimentale e portava a termine le sue ricerche, che rigidamente controllava nei risultati ottenuti, prima di presentare le sue scoperte in modo breve, logico e puntuale. \nDeclin\u00f2 molti incarichi prestigiosi e rifiut\u00f2 diverse possibilit\u00e0 di guadagno. Nonostante il clamore della sua scoperta e il riconoscimento dei suoi meriti in patria e all'estero, cerc\u00f2 comunque di condurre una vita schiva ed economicamente modesta fino alla sua morte. Non interfer\u00ec mai con le scelte delle aziende o degli ingegneri che svilupparono commercialmente la sua scoperta costruendo apparecchiature destinate alla diagnostica medica e ai laboratori di ricerca.\nVita privata.\nDurante il periodo trascorso a Wurzburg al seguito del professor Kundt, nominato professore di fisica sperimentale presso quella universit\u00e0, R\u00f6ntgen inizi\u00f2 una relazione con Anna Bertha Ludwig, di sei anni pi\u00f9 anziana. I due si sposarono il 19 gennaio 1872 presso Alpedoorn con l'approvazione dei genitori di R\u00f6ntgen, favorevolmente impressionati dalla ragazza. Vissero insieme cinquanta anni. Non ebbero figli naturali ma adottarono legalmente nel 1887 Josephina Berta, una nipote di Bertha di sei anni, figlia di suo fratello.\nI due coniugi condivisero l'amore per le passeggiate nella natura e l'amore per le montagne. Durante la sua infanzia R\u00f6ntgen aveva trascorso molto del suo tempo a esplorare la campagna vicino ad Alpendoorn, e nella sua giovinezza aveva passato molte ore sulle montagne a sud di Zurigo, scalando spesso la montagna di Betelberg. Il suo posto preferito era Pontresina, un villaggio alpino svizzero. Una volta sposato con Bertha, i due si recarono spesso a fare arrampicate ed escursioni in barca nei laghi alpini insieme. Gli ultimi anni di vita li trascorsero in tranquillit\u00e0 conducendo una vita economicamente modesta a Weilheim nei pressi di Monaco. \nNel 1919, dopo anni di sofferenze, Bertha mor\u00ec, lasciando il marito solo e stanco. La morte di R\u00f6ntgen segu\u00ec presto. Infatti, a seguito di un carcinoma dell'intestino, R\u00f6ntgen mor\u00ec il 10 febbraio 1923 a 78 anni, nella sua casa nella periferia di Monaco. Le sue ceneri sono conservate nel cimitero di Gie\u00dfen vicino a quelle della moglie e dei genitori. Gli esecutori testamentari, seguendo le sue istruzioni, bruciarono tutti i suoi scritti scientifici e la sua corrispondenza.\nRicerche e scoperte.\nIl 1894 fu l'anno che pi\u00f9 segn\u00f2 la sua carriera di ricercatore. In quel tempo, dopo la scoperta dei raggi anodici, avvenuta nel 1876 per merito del fisico tedesco Eugen Goldstein, era molto dibattuta, all'interno degli ambiti scientifici, la natura dei raggi stessi. R\u00f6ntgen decise di intraprendere studi nel campo dei raggi catodici per verificare le conclusioni alle quali erano giunti i fisici tedeschi Heinrich Hertz e Philipp Lenard. Replic\u00f2 gli esperimenti compiuti da Lenard, dopo essersi procurato una bobina a induzione per la corrente elettrica, generatrice di otto impulsi al secondo di circa 35\u00a0000 V grazie a una pompa di evacuazione a mercurio che riusciva a privare il tubo dell'aria, permettendo di inserirvi un determinato gas. \u00c8 da sottolineare che, a causa del suo daltonismo, R\u00f6ntgen doveva oscurare completamente la sala durante i suoi esperimenti.\nLa sera dell'8 novembre 1895, data della scoperta, egli si accorse che uno schermo cosparso di platinocianuro di bario, che aveva sistemato a poca distanza dal tubo, stava brillando fiocamente.\nLa luce era visibile solo con la coda dell'occhio, in una zona dove \u00e8 situata una parte particolarmente sensibile della retina. Guardando fisso lo schermo, invece, R\u00f6ntgen non riusciva a vedere nulla. Nel tentativo di scoprire le qualit\u00e0 dei raggi, mise la mano sulla traiettoria del fascio di raggi, e si accorse che sul foglio si vedeva l'ombra delle ossa della mano; not\u00f2 che tali raggi, chiamati \"X\" in quanto sconosciuti, scaturivano dal contatto dei raggi catodici con l'anticatodo nel tubo. Qualunque cosa stesse illuminando lo schermo, costituito da un cartoncino nero, era allo stesso tempo invisibile a occhio nudo e in grado di penetrare lo spesso strato di carta che copriva il tubo.\nR\u00f6ntgen ripet\u00e9 l'esperimento pi\u00f9 volte per accertarsi di non aver commesso un errore. Poi cerc\u00f2 di bloccare il misterioso raggio utilizzando una serie di oggetti diversi e scopr\u00ec che soltanto il piombo riusciva nel compito. Infine cap\u00ec che inserendo un oggetto tra l'emettitore dei raggi e una lastra fotografica era possibile fissare le immagini ottenute e conservarle nel tempo. Cos\u00ec sostitu\u00ec lo schermo con una pellicola fotografica e chiese a sua moglie, totalmente all'oscuro di quanto stesse scoprendo il marito, di tenere ferma la mano sulla lastra. Dopo 15 minuti di applicazione dei raggi diretti verso la lastra, i coniugi poterono osservare nitidamente le ossa della mano di Berta all'interno di un'ombra scura identificata come la carne delle stesse dita. In questo modo R\u00f6ntgen ottenne la prima radiografia della storia: un'immagine delle ossa della mano di sua moglie e del suo anello matrimoniale. Decise di chiamare provvisoriamente i misteriosi raggi \"X\", come il segno matematico che indica una quantit\u00e0 sconosciuta.\nIl 28 dicembre 1895 consegn\u00f2 il manoscritto che descriveva l'esperimento direttamente al segretario della Societ\u00e0 di Fisica Medica di Wurzburg con richiesta che venisse pubblicato rapidamente. Il 28 dicembre 1895, R\u00f6ntgen consegn\u00f2 il resoconto della sua scoperta, \"On A New Kind Of Rays\" (\"Ueber eine neue Art von Strahlen\"), alla Societ\u00e0 di Fisica medica di W\u00fcrzburg e nel giro di pochi giorni la notizia divenne di dominio pubblico grazie al grande risalto con cui la stampa internazionale la diffuse. L'inattesa scoperta dei raggi X ebbe grande eco nella stampa mondiale e procur\u00f2 a R\u00f6ntgen una celebrit\u00e0 che egli non desiderava affatto. La maggior parte degli scienziati lesse questi articoli prima che divenissero disponibili traduzioni della memoria originale; non sorprende quindi che parecchi di essi inizialmente non vi prestassero fede. Fra gli scettici vi fu Lord Kelvin dell'Universit\u00e0 di Glasgow, considerato all'epoca uno dei pi\u00f9 illustri scienziati viventi.\nIl 13 gennaio 1896 fu invitato presso la corte dell'imperatore Guglielmo II per dare una dimostrazione dei suoi esperimenti. Dopo aver installato l'apparecchiatura egli mostr\u00f2 come i raggi scoperti fossero in grado di attraversare sia tavole di legno sia scatole di cartone. L'imperatore, positivamente colpito dalla dimostrazione, gli confer\u00ec decorazione con le insegne dell'Ordine Prussiano della Corona di II classe.\nIl 23 gennaio 1896 R\u00f6ntgen present\u00f2 la tesi \"Su un nuovo tipo di raggi\" davanti alla Physikalisch-Medizinische Gesellschaft (Societ\u00e0 di Fisica e Medicina) di W\u00fcrzburg. Egli espose i risultati fino ad allora ottenuti, illustrandoli con le esperimenti fondamentali, e termin\u00f2 eseguendo la radiografia della mano del celebre Von K\u00f6lliker, professore di anatomia in quella universit\u00e0, considerato il padre tedesco della biologia ottocentesca. Von K\u00f6lliker prese la parola, dichiarando che, in 48 anni di appartenenza alla Societ\u00e0 di Medicina e Fisica, non aveva mai preso parte a una seduta in cui fosse stato presentato un argomento di cos\u00ec alto interesse; e propose, fra l'entusiastico consenso di tutta l'assemblea, che alle nuove radiazioni si desse il nome di R\u00f6ntgenstrahlen (raggi R\u00f6ntgen), denominazione utilizzata ancora oggi in Germania.\nLa casa laboratorio di Wurzburg, dove R\u00f6ntgen scopr\u00ec i raggi che attraversano la materia, \u00e8 diventata oggi un piccolo museo, la R\u00f6ntgen-Ged\u00e4chtisst\u00e4tte, all'interno del quale ha sede anche l'associazione \"Kuratorium zur F\u00f6rderung des Andenkens an Wilhelm Conrad R\u00f6ntgen\" a W\u00fcrzburg, che promuove la memoria di Wilhelm Conrad R\u00f6ntgen.\nLe conseguenze della scoperta dei raggi X.\nQuello che R\u00f6ntgen aveva scoperto era che in certe condizioni gli elettroni che vengono normalmente emessi dai tubi catodici emettono una radiazione elettromagnetica con la capacit\u00e0 di penetrare quasi qualsiasi materiale. Nella storia della scienza \u00e8 accaduto assai raramente che una scoperta sia stata divulgata cos\u00ec rapidamente come \u00e8 avvenuto per i raggi X e che abbia avuto tanto impatto sull'opinione pubblica. A suscitare particolare interesse furono le foto che mostravano le sensazionali applicazioni dei raggi in ambito medico.\nNel giro di quattro settimane dalla pubblicazione del lavoro, il nome di R\u00f6ntgen era in quasi tutte le pubblicazioni scientifiche europee. Nel gennaio 1896, un mese dopo la sua scoperta, egli ricevette da due medici viennesi, Hascheck e Lindenthal, la foto a raggi X di una mano amputata. Essi avevano iniettato una miscela di sali di bismuto, piombo e bario nei vasi sanguigni della mano. Le vene risaltavano chiaramente nell'immagine: era la prima approssimazione di un angiogramma. I chirurghi segnalavano sempre pi\u00f9 l'utilit\u00e0 delle fotografie radiografiche, non solo nella diagnosi di fratture, ma anche nella fase postoperatoria. I proiettili riuscivano a essere localizzati mediante i raggi X con maggiore precisione ed estratti in modo meno cruento e doloroso. \nNell'aprile 1896, una donna caduta gi\u00f9 per le scale in un teatro venne indirizzata in un'universit\u00e0 americana dove una fotografia a raggi X rivelava una frattura pluriframmentaria al suo piede sinistro. Queste fotografie vennero successivamente portate in tribunale in una causa risarcitoria nei riguardi del teatro. L'anno successivo all'esperimento nel Regno Unito era gi\u00e0 in funzione il primo dipartimento di radiologia all'interno di un ospedale e nel giro di poco tempo i raggi X cominciarono a essere usati in tutto il mondo per ottenere immagini non solo delle fratture di ossa e di ferite d'arma da fuoco, ma anche di malattie del torace e dell'addome.\nIn poco tempo, cominciarono a emergere tuttavia i problemi di sicurezza legati all'uso dei raggi X. Si racconta di uno studente della Columbia University di nome Herbert D. Hawks, che intraprese come secondo lavoro quello di presentare la novit\u00e0 dei raggi X in un'esibizione presso un grande magazzino. Egli metteva la sua testa accanto al tubo per mostrare in trasparenza il suo cranio. Dopo la continua esposizione ai raggi, venne fuori un effetto di scottatura sulla sua pelle, successivamente accompagnata a dolore.\nEgli not\u00f2 anche che i suoi capelli stavano cadendo, che le sue unghie avevano smesso di crescere e che la sua vista era compromessa. Tutto ci\u00f2 accadeva nel luglio del 1896. Negli anni successivi, vennero documentati altri effetti negativi dei raggi X. Tra essi, ad esempio, vi erano la malattia da radiazioni, l'infertilit\u00e0 e vari tumori maligni. \nIn effetti, un'altra cosa che R\u00f6ntgen non sapeva era che quei raggi hanno effetti simili, se in dosi elevate, a un altro tipo di radiazione elettromagnetica, i raggi gamma, cio\u00e8 le radiazioni pi\u00f9 pericolose tra quelle emesse durante le fissioni nucleari, come le esplosioni atomiche.\nIl piccolo apparecchio che serv\u00ec a R\u00f6ntgen per la sua scoperta, con pochi perfezionamenti, venne usato per molti anni anche per scopi medici.\nScritti principali.\nMemorie originali:\nVersioni in Inglese\nRiconoscimenti.\nRoentgenio.\nAl fisico \u00e8 stato intitolato nel 2004 l'elemento chimico 111, il roentgenio, sintetizzato in laboratorio nel 1994."}
{"id": "4589", "revid": "77358", "url": "https://it.wikipedia.org/wiki?curid=4589", "title": "Web Server", "text": ""}
{"id": "4596", "revid": "1705737", "url": "https://it.wikipedia.org/wiki?curid=4596", "title": "Wall Street", "text": "Wall Street \u00e8 un'importante arteria viaria di New York. Situata nel quartiere di Manhattan, prende il suo nome dalle mura della citt\u00e0 ormai da tempo smantellate ed ospita la prima sede permanente della \"Borsa di New York\" (la New York Stock Exchange o NYSE). Rappresenta tuttora il centro del distretto finanziario di New York, tanto che con il termine \"Wall Street\" si indica, per metonimia, la sede della borsa valori statunitense.\nStoria.\nIl nome della strada deriva dal fatto che essa formava il confine settentrionale dell'insediamento di Nuova Amsterdam. Attorno al 1640 delle semplici recinzioni a paletti demarcavano le propriet\u00e0 della colonia. Pi\u00f9 tardi, per interesse della Compagnia Olandese delle Indie Occidentali, Peter Stuyvesant, in parte utilizzando schiavi africani, fece costruire agli olandesi una pi\u00f9 robusta palizzata.\nIl divieto di emigrazione ebraica verso l'isola di Manhattan decretato dall'allora Governatore Stuyvesant costrinse la comunit\u00e0 ebraica a infiltrare la Compagnia Olandese delle Indie Orientali, la quale aveva acquistato i diritti di sfruttamento dei terreni attorno a Nuova Amsterdam che, qualche anno pi\u00f9 tardi, si sarebbe chiamata Nuova York, mettendo di fronte al fatto compiuto il Governatore e la Corona d'Olanda. Tutte le principali nascenti Compagnie di Navigazione erano di propriet\u00e0 ebraica, cos\u00ec come quella Olandese delle Indie Orientali.\nSuccessivamente scoppi\u00f2 una guerra con gli inglesi, e nel 1653 venne creato un vero e proprio muro di terra e legname alto 3,5 metri e fortificato con palizzate. Il muro, una volta creato, fu rinforzato nel tempo, e impiegato in molteplici occasioni come difesa dagli attacchi di varie trib\u00f9 indiane, di coloni del New England e degli inglesi. Nel 1685 degli ispettori pianificarono l'estensione di Wall Street lungo le linee della palizzata. Nel 1699 gli inglesi smantellarono il muro.\nIl quartiere di Manhattan divenne il centro degli affari della comunit\u00e0 ebraica che raggiunse un numero considerevole di elementi tutti impegnati in attivit\u00e0 speculative, dal prestito ad interesse alla creazione di istituti di credito. Nel 1711 fu istituita a Wall Street la sede del mercato degli schiavi, che vi rimase fino al 1762.Nel tardo XVIII secolo c'era un albero di platano americano in fondo a Wall Street, sotto il quale mercanti e speculatori si riunivano informalmente per commerciare. Nel 1792 i commercianti formalizzarono la propria associazione stilando il cosiddetto Buttonwood Agreement. Era l'origine del New York Stock Exchange.\nNel 1889 l'originale bollettino giornaliero \"Customer's Afternoon Letter\" divenne il \"The Wall Street Journal\" ribattezzato con riferimento alla strada, ed \u00e8 adesso un importante quotidiano finanziario internazionale pubblicato a New York. Per molti anni \u00e8 stato il quotidiano pi\u00f9 diffuso negli Stati Uniti, sebbene adesso sia secondo ad USA Today. \u00c8 propriet\u00e0 della Dow Jones &amp; Company.\nDeclino e rivitalizzazione.\nIl Financial District di Manhattan \u00e8 uno dei pi\u00f9 grandi quartieri affaristici negli Stati Uniti, secondo, all'interno di New York, solo a Midtown. Nel tardo XIX e nel primo XX secolo, questa zona di New York era uno dei principali centri di costruzione di grattacieli (rivaleggiata solo da Chicago). Il Financial District, ancora oggi, compone un unico orizzonte a s\u00e9 nella citt\u00e0 di New York, separato, anche se non molto pi\u00f9 elevato delle altezze del centro della citt\u00e0 che si trova qualche chilometro a nord.\nCostruito nel 1914, il numero 23 di Wall Street era conosciuto come la \"House of Morgan\", e per decenni la sede della banca fu uno dei pi\u00f9 importanti indirizzi della finanza americana. A mezzogiorno, il 16 settembre 1920 una bomba esplose di fronte alla banca, uccidendo 38 persone e ferendone 400. Poco prima dell'esplosione un biglietto di avvertimento fu piazzato in una cassetta delle lettere all'angolo di Cedar Street e Broadway. Il biglietto diceva: \"Ricordate che non avremo pi\u00f9 tolleranza. Liberate i prigionieri politici o andrete tutti incontro a morte certa. Combattenti Anarchici Americani\". Dell'attentato di Wall Street non fu mai identificato con certezza l'autore o gli autori. Gli investigatori seguirono diverse piste, la pi\u00f9 attendibile dirigeva i sospetti sull'anarchico italiano Mario Buda, che si rese irreperibile e poco dopo riusc\u00ec a ritornare in Italia, il quale per\u00f2 non fu mai formalmente incriminato.\nIl 1929 porta il \"Grande Crollo\" della borsa, che accompagna la Grande depressione. In quest'epoca, gli sviluppi del quartiere finanziario ristagnano. La costruzione del World Trade Center fu uno dei pochi progetti importanti intrapresi negli ultimi tre quarti del XX secolo e, finanziariamente, non fu un grande successo. Secondo alcuni fu un progetto sostenuto dal governo, costruito dalla Port Authority of New York and New Jersey con l'intenzione di spronare lo sviluppo economico nel centro della citt\u00e0. Tutti gli strumenti necessari per il commercio internazionale erano ospitati in questo complesso. Comunque, all'inizio, molti spazi erano vuoti.\nNondimeno, alcune grandi e importanti aziende acquistarono spazi nel World Trade Center. Inoltre, altre imprese venivano attratte nell'immediato vicinato. In qualche modo, si pu\u00f2 dire che il World Trade Center spost\u00f2 il nucleo del distretto finanziario da Wall Street allo stesso complesso del Trade Center. Quando il World Trade Center fu distrutto nell'attentato dell'11 settembre 2001, lasci\u00f2 un vuoto architettonico, in quanto nuovi sviluppi a partire dagli anni settanta avevano cominciato a contrapporsi al complesso esteticamente. L'attentato, comunque, contribu\u00ec alla perdita degli affari a Wall Street dovuta ad un temporaneo e poi permanente trasferimento in New Jersey e poi un decentramento con stabilimenti trasferiti in citt\u00e0 come Chicago e Boston.\nLa stessa Wall Street e il quartiere finanziario per intero erano affollati di palazzoni di ogni misura. Inoltre, la perdita del World Trade Center aveva spronato lo sviluppo nel quartiere finanziario su una scala che non si vedeva da decenni. Questo in parte a causa degli incentivi sulle tassazioni offerti dal governo e dalle amministrazioni locali per incoraggiare lo sviluppo. La costruzione di un nuovo complesso del World Trade Center, basato sul progetto Memory Foundations di Daniel Liebeskind \u00e8 uno dei primi passi verso lo sviluppo, e una costruzione \u00e8 gi\u00e0 stata rimpiazzata. L'elemento centrale del progetto \u00e8 la Freedom Tower, alta 541 metri. Nuovi edifici residenziali stanno gi\u00e0 spuntando, e costruzioni prima riservate ad uffici sono state riconvertite in unit\u00e0 residenziali, sempre a seguito degli incentivi sulle tassazioni. Un migliore accesso al quartiere finanziario \u00e8 progettato con una nuova stazione per i pendolari e nuovi trasporti verso il centro della citt\u00e0 centrati in Fulton Street.\nWall Street oggi.\nDire che una societ\u00e0 \u00e8 una \"societ\u00e0 di Wall Street\" oggi non significa necessariamente che l'azienda sia fisicamente locata a Wall Street. Pi\u00f9 probabilmente significa che l'azienda ha a che fare con servizi finanziari; tale azienda pu\u00f2 anche essere situata altrove. Oggi, gran parte della forza lavoro di Wall Street tende ad essere composta da professionisti nel campo della legge e della finanza alle dipendenze di aziende medio-grandi. Molte delle imprese nelle vicinanze sono aziende locali e catene di negozi che soddisfano i gusti dei professionisti e le necessit\u00e0 della forza lavoro. Molte persone che lavorano nel quartiere finanziario sono pendolari residenti nei sobborghi di Long Island, Connecticut, Pennsylvania, New Jersey e Hudson Valley settentrionale.\nLa cultura di Wall Street \u00e8 sempre stata criticata in quanto rigida. \u00c8 uno stereotipo che dura da decenni e ha le radici nell'attitudine a proteggere i propri interessi dell'istituzione di Wall Street, collegandosi al cosiddetto establishment WASP. Critiche pi\u00f9 recenti sono mirate ai problemi strutturali e alla mancanza di volont\u00e0 di cambiare le abitudini consolidate. L'establishment di Wall Street resiste alla supervisione e alle regole del governo. Allo stesso tempo, New York ha la reputazione di essere una citt\u00e0 molto burocratica, il che rende l'entrata nel quartiere molto difficile per gli imprenditori dei ceti medi. Infine, il New York Stock Exchange stesso resta l'ultimo grande baluardo in cui le trattative sono fatte di persona invece che elettronicamente. Non c'\u00e8, ironicamente, alcuna necessit\u00e0 per le istituzioni di Wall Street di essere situate nella strada stessa, eccetto forse per il prestigio. Gli scambi si possono fare un po' ovunque."}
{"id": "4597", "revid": "1305772", "url": "https://it.wikipedia.org/wiki?curid=4597", "title": "Wilhelm Lexis", "text": "Biografia.\nContribu\u00ec notevolmente alla statistica teorica, alle scienze economiche, agli studi della popolazione e alla sociologia; gli si attribuisce inoltre l'invenzione di uno schema grafico per fenomeni demografici, che da lui prende il nome di diagramma di Lexis.\nNel 1859 si laurea all'Universit\u00e0 di Bonn. Comincia con la matematica e la fisica. \nDopo un breve periodo nei laboratori di Bunsen\nsi rec\u00f2 a Parigi a studiare scienze sociali. \nNel 1872 insegna alla cattedra di economia di Strasburgo. \nNel 1874 diventa professore di geografia, etnologia e statistica all'Universit\u00e0 di Dorpat.\n1876 professore di economia a Friburgo in Brisgovia e nel 1884 a Breslavia. Nel 1887 diventa professore di scienze politiche a Gottinga dove rimase fino alla sua morte nel 1914.\nI pi\u00f9 importanti contributi alla statistica avvennero tra il 1876 e il 1879.\nInsoddisfatto dell'abituale accettazione acritica dell'ipotesi di omogeneit\u00e0 del campione\nLexis descrive una statistica \"Q\" (detta oggi Indice di Lexis e usata in parte modificata)\nper testare l'ipotesi e dimostrando cos\u00ec che spesso non \u00e8 verificata.\n \u03a3mi=1(pi-\u03c0)\u00b2/m\n Q = ------------------\n \u03c0(1-\u03c0)/n\n N = m n\n \u03c0 = \u03a3ijpij/N\n pi = \u03a3jXij/n\nCon Xij campioni indipendenti Bernoulliani con probabilit\u00e0 di successo pij\ndove ogni i di Xij rappresenta un campione della sottopopolazione i.\nLa distribuzione teorica di D = \u221aE(Q) \u00e8\nOggi si usa \n \u03a3mi=1(pi-\u03c0)\u00b2/m\n Q = ------------------\n \u03a0(1-\u03a0)/n\ndove\n \u03a0 = \u03a3ijXij/N\ne (come prima)\n N = m n\n \u03c0 = \u03a3ijpij/N"}
{"id": "4598", "revid": "287204", "url": "https://it.wikipedia.org/wiki?curid=4598", "title": "William Gemmell Cochran", "text": "Biografia.\nCochran studi\u00f2 matematica all'Universit\u00e0 di Glasgow e di Cambridge. Successivamente (dal 1934 al 1939) lavor\u00f2 presso la Rothamsted Experimental Station, per trasferirsi quindi negli Stati Uniti, dove contribu\u00ec alla creazione di diversi Dipartimenti universitari di Statistica.\nLa sua permanenza pi\u00f9 duratura fu presso l'Universit\u00e0 di Harvard, dove lavor\u00f2 dal 1957 fino al pensionamento, avvenuto nel 1976.\nNel 1967 gli \u00e8 stato assegnato il Premio Samuel S. Wilks."}
{"id": "4599", "revid": "3", "url": "https://it.wikipedia.org/wiki?curid=4599", "title": "Weblog", "text": ""}
{"id": "4600", "revid": "767487", "url": "https://it.wikipedia.org/wiki?curid=4600", "title": "William Sealy Gosset", "text": "Vita e carriera.\nGosset nasce nel 1876 a Canterbury e muore nel 1937 a Londra.\nComincia il suo percorso formativo a Winchester e studia poi chimica e matematica al \"New College\" di Oxford.\nDiversamente dagli altri suoi colleghi statistici famosi, Gosset non intraprende la carriera accademica, ma lavora presso la celebre fabbrica di birra \"Guinness\", dove elabora la mole di dati disponibili. Conclude la sua carriera gestendo dal 1935 la nuova birreria \"Guinness\" di Londra.\nPresso \"Guinness\" si rende presto conto che le condizioni con le quali vengono raccolti i dati (temperatura, umidit\u00e0, origine del malto) cambiano di continuo e il fatto di averne pochi con le stesse condizioni \"sperimentali\" non consente di applicare il teorema del limite centrale che permette di far riferimento alla distribuzione gaussiana nei vari test statistici.\nNel 1904 mette in dubbio un teorema (di Airy o Merriman) sulla varianza di una somma, secondo il quale formula_1 per quei casi in cui vi \u00e8 una correlazione tra formula_2 e formula_3. Infatti: formula_4 (formula_5 \u00e8 la covarianza tra le variabili formula_2 e formula_3).\nNel 1905 conosce Karl Pearson con il quale si instaura un legame di amicizia. Grazie a questo pu\u00f2 passare un anno sabbatico (a.a.1906-07) presso i laboratori di biometria dell\"'University College\" di Londra, diretti da Pearson.\nNel 1907 dimostra la convergenza di una distribuzione binomiale verso una distribuzione di Poisson e si fa notare cos\u00ec dalla comunit\u00e0 scientifica.\nNel 1908 pubblica con lo pseudonimo \"Student\" (passato alla storia della statistica)\nl'articolo nel quale determina i momenti di formula_8 dimostrando la distribuzione di formula_9, oggi nota come distribuzione \"t\" di Student, e che non vi \u00e8 correlazione tra formula_10 e formula_11.\nSealy dovette usare uno pseudonimo poich\u00e9 la fabbrica \"Guinness\" presso la quale lavorava vietava la pubblicazione di articoli per evitare la divulgazione dei segreti di produzione della birra.\nNel 1909 determina la celebre formula formula_12 per la varianza di una media di variabili correlate tra di loro. \nOltre che con i suoi scritti, W.S.Gosset ha influenzato i lavori di altri statistici come ad esempio Egon Pearson (figlio di Karl Pearson) o Jerzy Neyman ponendo le basi per i test di verifica d'ipotesi."}
{"id": "4601", "revid": "767487", "url": "https://it.wikipedia.org/wiki?curid=4601", "title": "Wall Street (film)", "text": "Wall Street \u00e8 un film del 1987 diretto da Oliver Stone e prodotto negli Stati Uniti dalla 20th Century Fox.\nTrama.\nNew York, 1985. Il giovane Bud Fox lavora come intermediario (broker) alla Jackson Steinem &amp; Co. Vorrebbe lavorare con Gordon Gekko, un famoso e potente squalo della finanza. Bud visita Gekko nel giorno del suo compleanno e gli regala una scatola di sigari cubani. Bud gli parla di alcune azioni, ma Gekko ne \u00e8 gi\u00e0 a conoscenza ma le giudica \"bacilli\". Il giovane allora gli fornisce informazioni segrete circa la Bluestar Airlines ottenute da una conversazione con il padre Carl, capo sindacale della compagnia. Gekko acquista azioni della Bluestar e diventa un cliente di Bud. Gekko d\u00e0 in affidamento del capitale a Bud, che li perde nelle azioni.\nGekko concede un'altra possibilit\u00e0 a Bud e gli chiede di spiare l'amministratore delegato Sir Lawrence Wildman e capire la sua prossima mossa, compiendo ovviamente un crimine. Bud inizialmente rifiuta, ma dopo accetta e scopre che Wildman si sta muovendo per diventare azionista di maggioranza di una acciaieria, la Anacott Acciaio. Grazie a Bud, Gekko guadagna molto e Wildman \u00e8 costretto a comprare le sue azioni. Bud comincia a guadagnare, compra un attico e si fidanza con l'arredatrice Darien, l'amante di Gekko; ottiene una promozione e continua a fornire informazioni a Gekko. Sottovalutando i rischi per\u00f2, Bud incomincia ad attirare l'attenzione della Securities and Exchange Commission.\nBud propone a Gekko di comprare la Bluestar Airlines, con Bud come presidente, e di ridurre gli stipendi dei dipendenti del 10-20%. Bud scopre in seguito che Gekko progetta di dissolvere la compagnia aerea vendendo le azioni e provocando quindi il licenziamento di Carl e di tutto il personale. Nonostante Gekko abbia reso Bud ricco, questi intende mandarne all'aria i piani; inoltre, rompe con Darien. Bud e gli altri presidenti della compagnia si riuniscono in segreto con Wildman e organizzano l'acquisto delle quote di controllo, con un grande sconto; perci\u00f2 le azioni della Bluestar Airlines precipitano, e quindi Gekko compra le rimanenti. Quando sente la notizia dell'acquisto della Bluestar da parte di Wildman, scopre che \u00e8 stato tutto un piano di Bud. Questi torna a lavorare alla Jackson Steinem, ma viene arrestato per speculazione con informazioni riservate (insider trading).\nBud si incontra con Gekko al Central Park, dove Gekko colpisce ripetutamente il volto del vecchio sodale per la sua ingratitudine. Quel giorno per\u00f2, Bud registra con un'audiocassetta tutta la discussione con Gekko, permettendo quindi di incastrarlo; Bud consegna la cassetta alle autorit\u00e0 competenti, che gli propongono una sentenza pi\u00f9 leggera in cambio dell'aiuto contro Gekko. Qualche tempo dopo, il giovane viene accompagnato dai genitori alla Corte Suprema di New York, dove deve rispondere delle accuse riguardanti i crimini commessi con Gekko; Bud sale le scale della Corte, sapendo che molto probabilmente andr\u00e0 in prigione, anche se ha la coscienza pulita, visto che ha salvato la compagnia aerea e quindi il posto di lavoro di svariati dipendenti.\nProduzione.\nIl personaggio di Kate, la moglie di Gekko, fu drasticamente ridotto rispetto a quanto previsto dalla sceneggiatura originale in seguito al licenziamento di Sean Young, deciso da Stone dopo soli pochi giorni di lavorazione; in particolare, all'attrice fu imputato il suo comportamento poco professionale durante le riprese; e per l'insistenza di avere il ruolo toccato a Daryl Hannah, ritenuta dalla Young non adatta a ricoprire; ed infine la sua incompatibilit\u00e0 caratteriale con Charlie Sheen.\nGli abiti di Michael Douglas furono curati dallo stilista italiano Nino Cerruti del Lanificio fratelli Cerruti e dalla sartoria cagliaritana Castangia. Gli abiti di Daryl Hannah sono di Krizia, come si legge nei titoli di coda.\nLa durata originale della pellicola \u00e8 di centosessanta minuti, drasticamente ridotti di circa quaranta: tra le scene eliminate soprattutto quelle in cui si mostra la relazione sessuale tra Bud e Kate.\nIl regista Oliver Stone compare in un cameo nei panni di un investitore che parla al telefono.\nLe riprese, interamente girate a Manhattan, si sono svolte tra il 24 aprile e il 4 luglio 1987. Il film \u00e8 uscito negli Usa l'11 dicembre 1987, in Italia il 5 febbraio 1988.\nGli incassi totali sono stati di circa 50 milioni di dollari, dopo una spesa di 15 milioni di dollari.\nCritica.\nIl film \u00e8 uno spaccato del mondo della finanza negli anni ottanta, intriso di arrivismo, avidit\u00e0 e immoralit\u00e0. Il personaggio incarnato abilmente da Michael Douglas, basato sulla figura del multimiliardario Ivan Boesky, rappresenta l'archetipo del rampantismo degli anni ottanta, che idolatra il libero mercato e ne sfrutta le pi\u00f9 evidenti incongruenze. Si tratta del tipico uomo fatto da s\u00e9 che si \u00e8 fatto largo in modo duro e spietato, il tipico squalo dell'alta finanza che vuol essere il migliore e decanta Sun-Tzu, autore del famoso trattato \"L'arte della guerra\", come vademecum nella vita e negli affari. Il monologo sull'avidit\u00e0 pronunciato dallo stesso Gekko nel corso della pellicola, esprime al meglio i connotati del personaggio e di una certa America, quella reganiana, che Stone mette impietosamente in mostra.\nLa caratterizzazione data da Michael Douglas (vincitore di premio Oscar, Golden Globe e David di Donatello per questa pellicola) al personaggio di Gekko \u00e8 un'icona della cinematografia contemporanea e, per gli amanti del mondo della finanza, \u00e8 un guru della speculazione mobiliare-immobiliare, al punto che la prestigiosa rivista statunitense \"Forbes\" ha dedicato una pagina a questo illustre, seppur fittizio, personaggio (ispirato probabilmente a Carl Icahn).\nFinalit\u00e0.\nLa morale del film \u00e8 l'elemento pi\u00f9 trascurato dagli spettatori. Il regista voleva creare un capolavoro che contenesse un messaggio positivo soprattutto per i giovani. Lo si evince dallo stratagemma dei \u201cdue padri\u201d, uno buono e uno cattivo, nel film. Ed \u00e8 un tema molto sentito, perch\u00e9 il padre del regista aveva lavorato nella giungla di Wall Street come Agente di cambio.\nSequel.\nNel settembre 2010 \u00e8 uscito il seguito, \"Wall Street - Il denaro non dorme mai\", nel quale Michael Douglas veste nuovamente i panni di Gekko."}
{"id": "4607", "revid": "1590006", "url": "https://it.wikipedia.org/wiki?curid=4607", "title": "XML", "text": "In informatica, lXML (sigla di eXtensible Markup Language, lett. \"linguaggio di marcatura estendibile\") \u00e8 un metalinguaggio per la definizione di linguaggi di markup, ovvero un linguaggio basato su un meccanismo sintattico che consente di definire e controllare il significato degli elementi contenuti in un documento o in un testo.\nIl nome indica che si tratta di un linguaggio estendibile, in quanto permette di creare tag personalizzati e costituisce il tentativo di produrre una versione semplificata dello Standard Generalized Markup Language (SGML), che consente di definire nuovi linguaggi di markup.\nStoria.\nIl W3C dovette scegliere quali caratteristiche standardizzare e quali lasciare fuori dalle specifiche ufficiali dell'HTML. Fu in questo contesto che inizi\u00f2 a delinearsi la necessit\u00e0 di un linguaggio di markup che desse maggiore libert\u00e0 nella definizione dei tag, pur rimanendo in uno standard.\nIl \"progetto XML\", che ebbe inizio alla fine degli anni novanta nell'ambito della SGML Activity del W3C, suscit\u00f2 un cos\u00ec forte interesse che il W3C cre\u00f2 un gruppo di lavoro, chiamato XML Working Group, composto da esperti mondiali delle tecnologie SGML, ed una commissione, XML Editorial Review Board, deputata alla redazione delle specifiche del progetto.\nNel febbraio del 1998 le specifiche divennero una raccomandazione ufficiale con il nome di \"Extensible Mark-up Language\", versione 1.0. Ben presto ci si accorse che XML non era limitato al solo contesto web ma era qualcosa di pi\u00f9: uno strumento che permetteva di essere utilizzato nei pi\u00f9 diversi contesti, dalla definizione della struttura di documenti, allo scambio delle informazioni tra sistemi diversi, dalla rappresentazione di immagini alla definizione di formati di dati.\nUtilizzi.\nRispetto all'HTML, l'XML ha uno scopo ben diverso: mentre il primo definisce una grammatica per la descrizione e la formattazione di pagine web (layout) e, in generale, di ipertesti, il secondo \u00e8 un metalinguaggio utilizzato per creare nuovi linguaggi, atti a descrivere documenti strutturati. Mentre l'HTML ha un insieme ben definito e ristretto di tag, con l'XML \u00e8 invece possibile definirne di propri a seconda delle esigenze.\nL'XML \u00e8 oggi molto utilizzato anche come mezzo per l'esportazione di dati tra diversi DBMS. Diffuso \u00e8 l'uso nei file di configurazione di applicazioni e sistemi operativi.\nSintassi.\nEcco un esempio tipico di file XML, visualizzabile all'interno di un browser qualsiasi semplicemente salvando il testo in un file con estensione \".xml\".\n&lt;?xml version=\"1.0\" encoding=\"UTF-8\"?&gt;\n&lt;utenti&gt;\n &lt;utente anni=\"20\"&gt;\n &lt;nome&gt;Ema&lt;/nome&gt;\n &lt;cognome&gt;Princi&lt;/cognome&gt;\n &lt;indirizzo&gt;Torino&lt;/indirizzo&gt;\n &lt;/utente&gt;\n &lt;utente anni=\"54\"&gt;\n &lt;nome&gt;Max&lt;/nome&gt;\n &lt;cognome&gt;Rossi&lt;/cognome&gt;\n &lt;indirizzo&gt;Roma&lt;/indirizzo&gt;\n &lt;/utente&gt;\n&lt;/utenti&gt;\nLa prima riga indica la versione di XML in uso e specifica la codifica UTF-8 per la corretta interpretazione dei dati.\nI caratteri speciali che renderebbero il documento mal formato vanno sostituiti con le rispettive entit\u00e0 XML:\nVa fatto presente che entit\u00e0 sono sempre da rispettare, mentre l'ultima codice_1 in alcuni casi non \u00e8 gestita (come nell'iPhone iOS 3.1.3 e successive).\nI tag o etichette.\nL'XML, come l'HTML, utilizza dei marcatori, chiamati \"tag\" (etichette), per assegnare una semantica al testo. I tag possono contenere informazioni in due modi: attraverso dei parametri oppure racchiudendo del testo o altri tipi di informazioni. Segue che possono essere tag di apertura, necessariamente seguiti da tag di chiusura (tra i quali si pu\u00f2 avere un contenuto) oppure tag che si aprono e chiudono, e possono quindi fornire informazioni solo attraverso i loro parametri.\nOgni etichetta inizia e finisce con delle parentesi angolari () (che in altri contesti sarebbero i segni di minore e maggiore), mentre la chiusura del tag o il tag di chiusura \u00e8 rappresentato dalla barra (). Ecco degli esempi di tag:\n&lt;tagEsempio parametro1=\"etichetta di apertura\" caratteristiche=\"solo l'etichetta di apertura ha dei parametri\"&gt;\n contenuto\n&lt;/tagEsempio&gt;\n&lt;tagAutochiudente parametro1=\"etichetta autochiudente\" caratteristiche=\"non ha etichetta di chiusura\" /&gt;\nXML consente dei commenti racchiusi da codice_2 Ad esempio:\n&lt;!-- Questo \u00e8 un commento --&gt;\nXML \u00e8 molto rigido sulla sintassi da seguire rispetto all'HTML ed \u00e8 pertanto necessario rispettare alcune regole:\n&lt;rubrica&gt;\n &lt;nome&gt;Mario&lt;/nome&gt;\n &lt;cognome&gt;Rossi\n&lt;/rubrica&gt;\nIl tag codice_3 non \u00e8 stato chiuso, l'XML risulta quindi mal formato.\n&lt;rubrica&gt;\n &lt;nome&gt;Mario&lt;/nome&gt;\n &lt;cognome&gt;Rossi\n&lt;/rubrica&gt;&lt;/cognome&gt;\nIl tag codice_3 \u00e8 stato chiuso dopo il tag codice_5, anche in questo caso l'XML non \u00e8 ben formato.\n&lt;rubrica&gt;\n &lt;nome&gt;Mario&lt;/nome&gt;\n &lt;cognome&gt;Rossi&lt;/COGNOME&gt;\n&lt;/rubrica&gt;\nXML \u00e8 case sensitive quindi il tag codice_3 e il tag codice_7 sono considerati come due tag diversi; l'XML ancora una volta non \u00e8 ben formato.\n\u00c8 possibile anche definire tag vuoti che vengono aperti e immediatamente chiusi:\n&lt;rubrica&gt;&lt;/rubrica&gt;\nOppure in maniera abbreviata:\n&lt;rubrica /&gt;\nPer poter essere correttamente interpretato, un documento XML deve essere formattato correttamente, deve cio\u00e8 possedere le seguenti caratteristiche:\nSe il documento XML non contiene errori si dice \"well-formed\" (\"ben formato\"). Se il documento \u00e8 \"well formed\" e in pi\u00f9 rispetta i requisiti strutturali definiti nel file DTD o schema XML associato viene chiamato \"valid\" (\"valido\").\nVantaggi di XML.\nI vantaggi dell\u2019XML vengono solitamente riepilogati con l'acronimo SPEED, inteso anche con il significato della parola in lingua inglese (ovvero \"velocit\u00e0\"). La velocit\u00e0 \u00e8 innanzitutto la ragione principale che spinge molte aziende a passare al commercio elettronico: risposta pi\u00f9 rapida alle esigenze dei clienti, pubblicazione pi\u00f9 rapida di informazioni dirette ai clienti e ai partner della catena di approvvigionamento; elaborazione pi\u00f9 rapida di ordini ricevuti via Internet. L'arconimo deriva da \"Storing, Publishing and Exchanging Electronic Documents\" (\"memorizzazione, pubblicazione e scambio di documenti elettronici\").\nIn XML le informazioni specifiche di un\u2019applicazione sono contenute all\u2019interno di \"tag\", marcati da parentesi , che descrivono il contenuto di un documento. Ogni tag definisce un tipo di elemento e, delimitando con tag ogni singolo dato, siamo in grado di comprenderne la struttura anche se non conosciamo l\u2019applicazione che l\u2019ha generata. Essendo poi i dati autodescrittivi, anche i partner saranno in grado di comprenderli ed elaborarli. Inoltre essi possono essere gestiti anche in futuro quando le applicazioni che li hanno generati saranno diventate obsolete.\nL\u2019estensibilit\u00e0 \u00e8 un\u2019altra caratteristica vincente di XML, in quanto \u00e8 possibile per i programmatori riutilizzare i documenti XML esistenti semplicemente estendendoli con nuovi tag, lasciando che gli elementi chiave del documento originale rimangano comprensibili da tutti gli utilizzatori.\nXML ha risposto al proverbiale motto americano: \"adopt and adapt\", ovvero, adotta uno standard vincente e affidabile e adattalo alle tue esigenze.\nUn altro vantaggio non indifferente di XML \u00e8 la possibilit\u00e0 di validarli mediante l'uso di XML Schema (XSD).\nQuesta possibilit\u00e0 non \u00e8 presente in altri formati interscambiabili fra i quali JSON.\nPer sintetizzare i vantaggi di XML, quindi, si pu\u00f2 dire che XML richiede:\nTecnologie di supporto a XML.\nLinguaggi schema (permettono di creare nuovi linguaggi XML):\nAltre tecnologie legate a XML:\nLinguaggi XML pi\u00f9 diffusi.\nXML e le pagine web: XHTML.\nXHTML \u00e8 un linguaggio di markup atto a visualizzare pagine Web tramite browser, come l'HTML, e, essendo XML, ne rispetta la semantica. Ad esempio in XHTML, al contrario che in HTML tradizionale, i tag vuoti vanno chiusi con uno slash (/) finale, gli attributi vuoti devono essere valorizzati con \"true\" o \"false\", la chiusura dei tag dev'essere \"a specchio\" (se viene aperto un Tag e prima di chiuderlo ne viene aperto un altro, \u00e8 necessario chiudere prima il secondo tag e poi il primo), alcuni Tag e attributi, rispetto all'HTML 4.0 sono scomparsi, ed esiste una DTD dedicata.\nIl mime type riservato alle pagine XHTML \u00e8 (application/xhtml+xml). Se si trasmette una pagina XHTML non valida ma come text/html pu\u00f2 capitare che venga per\u00f2 visualizzata perch\u00e9 viene interpretata come html (con degli errori, quali i tag chiusi come &lt;br /&gt;) solo che non rispetta lo standard e non gode dei suoi vantaggi, primo tra i quali la portabilit\u00e0 su browser e client differenti. Il vero vantaggio di una pagina XHTML \u00e8 che essendo XML ne trae tutti i pregi, quali facilit\u00e0 di validazione e interpretazione programmatica. Le pagine XHTML sono solitamente pi\u00f9 facilmente accessibili, data la loro semantica XML."}
{"id": "4610", "revid": "15756", "url": "https://it.wikipedia.org/wiki?curid=4610", "title": "XHTML", "text": "LXHTML (sigla di eXtensible HyperText Markup Language, \"Linguaggio di marcatura di ipertesti estensibile\") \u00e8 un linguaggio di marcatura che associa alcune propriet\u00e0 dell'XML con le caratteristiche dell'HTML: un file XHTML \u00e8 una pagina HTML scritta in conformit\u00e0 con lo standard XML.\nL'XHTML \u00e8 nato ufficialmente il 26 gennaio 2000 come standard del World Wide Web Consortium (W3C), e pu\u00f2 essere definito tecnicamente una riformulazione dell'HTML 4.01 in XML 1.0; \u00e8 una sorta di \"ponte\" tra questi due linguaggi.\nCaratteristiche generali.\nL'XHTML \u00e8 il successore diretto dell'HTML 4.01. La necessit\u00e0 di un linguaggio dotato di una sintassi meglio definita rispetto a quella dell'HTML tradizionale cominci\u00f2 ad essere avvertita quando si diffuse l'uso di inviare pagine web ai nuovi dispositivi apparsi sul mercato diversi dai tradizionali computer, come ad esempio piccoli apparecchi portatili, dotati di risorse hardware e software non sufficienti ad interpretare il linguaggio HTML. Va tenuto presente che pi\u00f9 generica \u00e8 la sintassi di un linguaggio di markup, pi\u00f9 difficile risulta realizzare dispositivi in grado di interpretarlo correttamente. Una specifica Document Type Definition (DTD) definisce l'insieme di regole mediante le quali un dato documento pu\u00f2 essere renderizzato (cio\u00e8 \"rappresentato correttamente\") dall'XHTML.\nIl linguaggio prevede un uso pi\u00f9 restrittivo dei tag HTML (sia in termini di validit\u00e0 che in termini di sintassi) per descrivere solo la struttura logica della pagina, mentre il layout e la resa grafica sono imposti dai fogli di stile a cascata (\"Cascading Style Sheets\", CSS).\nTutti i browser attualmente pi\u00f9 diffusi sono in grado di renderizzare correttamente i documenti XHTML, ma anche i browser pi\u00f9 vecchi sono solitamente in grado di interpretare i documenti XHTML, poich\u00e9 questo linguaggio \u00e8 in buona parte un sottoinsieme dell'HTML e le sue regole sintattiche sono compatibili anche a ritroso. Lo stesso vale anche in senso inverso: quasi tutti i browser compatibili con l'XHTML renderizzano correttamente anche i documenti HTML.\nLXHTML Transitional (\"XHTML di transizione\", vedi oltre) si distingue dall'HTML principalmente perch\u00e9 \u00e8 pi\u00f9 compatibile con le specifiche dell'XML e dall'XHTML stretto (\"XHTML strict\") per una maggior tolleranza nei confronti di definizioni deprecate.\nLa differenza pi\u00f9 importante \u00e8 che tutti i tag devono essere ben strutturati, cio\u00e8 obbedire ad una serie di regole che ne assicurino la coerenza reciproca, e devono essere \"terminati\", compresi quelli \"vuoti\" (ad esempio codice_1 e codice_2). Per eseguire la terminazione in modo implicito si pu\u00f2 aggiungere una \"/\" di chiusura al tag di apertura (es: codice_3 e codice_4). Altri tipi di abbreviazione non sono invece permessi (es: codice_5).\nLa sintassi prevede inoltre che i tag debbano essere sempre scritti in lettere minuscole, convenzione in contrasto con l'abitudine invalsa a partire dalla versione 2.0 di HTML, quando la maggior parte dei programmatori preferiva le maiuscole.\nNell'XHTML tutti gli attributi (compresi quelli numerici) devono essere scritti fra virgolette, cosa facoltativa in SGML e HTML, in cui le virgolette possono essere omesse se il contenuto \u00e8 una stringa alfanumerica o comprende alcuni altri caratteri speciali riservati. Per ulteriori dettagli si rinvia alle specifiche W3C XHTML. Le pagine di Wikipedia sono state scritte usando la versione 1.0 Transitional di XHTML.\nValidazione dei documenti XHTML.\nUn documento XHTML che risponde alle specifiche \u00e8 definito \"documento valido\" ovvero \"well formed\". Teoricamente, tutti i browser dovrebbero essere conformi agli standard W3C, e quindi essere in grado di rendere i documenti su qualsiasi piattaforma. La validazione (cio\u00e8 il \"controllo sintattico\") dei documenti XHTML non assicura tuttavia al 100% la compatibilit\u00e0 con tutti i browser, principalmente per limiti di questi ultimi, ma \u00e8 comunque fortemente consigliata. Uno strumento per controllare la validit\u00e0 dei documenti \u00e8 disponibile presso il \"Markup Validation Service\" del W3C (vedi ).\nCome sopra accennato, perch\u00e9 un documento possa essere validato, deve contenere un elemento chiamato DTD (Document Type Definition o Document Type Declaration), da posizionare preferibilmente all'inizio del documento. I tipi pi\u00f9 comuni di DTD, e le relative sintassi dichiarative, sono:\nIl tipo di codifica applicata (\"character encoding\") deve essere sempre specificato all'inizio del documento. Ci\u00f2 consente al validatore, come ad esempio quello prima citato, messo a disposizione dal W3C, di controllare se il documento risponde allo standard. Il processo di validazione identifica e fornisce una descrizione degli errori rilevati (\"error log\").\nAlcuni degli errori pi\u00f9 comuni che gli sviluppatori commettono scrivendo codice XHTML sono:\nQuesto non \u00e8, ovviamente, un elenco esauriente degli errori, ma solo un'indicazione di quelli che i programmatori commettono pi\u00f9 frequentemente. Quando una pagina \u00e8 validata utilizzando il servizio di validazione del W3C, il validatore restituisce una piccola icona che pu\u00f2 essere inserita nel documento per comprovarne la conformit\u00e0 allo standard. Il W3C fornisce lo stesso servizio anche per i fogli di stile CSS e per i documenti HTML.\nVersioni.\nCome sopra accennato, XHTML \u00e8 una riformulazione di HTML come linguaggio XML. Quindi, come \u00e8 logico aspettarsi, ne esistono tre differenti DTD, corrispondenti ad altrettante DTD di HTML 4.01\nXHTML 1.1.\nL'ultima versione di XHTML \u00e8 la \"XHTML 1.1\", che \u00e8 una riformulazione dell'XHTML \"Strict\", quindi ha una sola DTD. Non accetta i tag e gli attributi pi\u00f9 criticati della precedente versione (come la struttura a frameset). Questa versione invece supporta i tag del cosiddetto markup \u00abruby\u00bb, che consente di visualizzare i set di caratteri delle lingue orientali.\nXHTML 2.0.\nXHTML 2 \u00e8 un linguaggio di progettazione per il web; il 2 luglio 2009 il World Wide Web Consortium ne ha decretato la cessazione dello sviluppo, mentre era ancora in fase di specifica, a favore dell'HTML5. Nelle intenzioni, doveva rappresentare l'evoluzione dell'XHTML 1.0.\nSi caratterizza principalmente per una struttura modulare, in cui le regole per l'impostazione dei vari elementi di una pagina web (suddivisione del testo; moduli elettronici; dati tabellari eccetera) sono descritte in moduli separati, che possono evolvere indipendentemente tra loro.Rispetto alla prima versione di XHTML, vengono rese pi\u00f9 forti le caratteristiche XML per le regole sintattiche, inoltre vengono approfondite ed estese le possibilit\u00e0 di controllo sui moduli elettronici (\"form\"), introducendo strutture pi\u00f9 complesse ed elementi di elaborazione.La definizione procedeva in parallelo a quella dell'HTML5, che veniva considerato dal World Wide Web Consortium come uno standard di markup complementare rispetto a XHTML 2, ma la fase di specifica si \u00e8 arrestata di fronte a due problemi:\nDunque si \u00e8 preferito abbandonare l'XHTML 2 a favore dell'HTML5, che riprende alcune delle definizioni e degli approcci concepiti per XHTML 2 ma adattati per garantire un funzionamento compatibile con gli attuali browser.\nXHTML 5.\nLo standard HTML 5 include delle direttive per scrivere codice HTML processato come XML, al quale ci si riferisce abitualmente come XHTML 5.\nLe modifiche allo standard HTML 5 sono anche implicitamente applicate all'XHTML 5, ma non si tratta di due linguaggi differenti, quanto di due diverse \"sintassi\" dello stesso linguaggio. Il W3C ha messo a disposizione un manuale per produrre documenti che producano lo stesso output indipendentemente se processati come HTML o XML.\nVersioni per dispositivi mobili.\nEsistono altre versioni di XHTML, studiate per dispositivi portatili:"}
{"id": "4611", "revid": "69794", "url": "https://it.wikipedia.org/wiki?curid=4611", "title": "Xeno", "text": "Lo xeno o xenon (dal greco \u03be\u03ad\u03bd\u03bf\u03c2 -\u03b7 -\u03bf\u03bd \"x\u00e8nos -e -on\", significato: \"straniero\") \u00e8 l'elemento chimico di numero atomico 54 e il suo simbolo \u00e8 Xe. \u00c8 un gas nobile incolore, inodore e molto pesante; si trova in tracce nell'atmosfera terrestre ed \u00e8 stato il primo gas nobile di cui si siano mai sintetizzati dei composti.\nCaratteristiche.\nLo xeno appartiene al gruppo dei cosiddetti gas nobili ed \u00e8 normalmente considerato un elemento a valenza zero, che non forma quindi composti in condizioni ordinarie.\nEccitato da una scarica elettrica, lo xeno produce una luce azzurra; questo fenomeno \u00e8 sfruttato nella produzione di lampade.\nA pressioni elevatissime (dell'ordine delle decine di gigapascal) lo xeno esiste allo stato metallico.\nCon l'acqua lo xeno pu\u00f2 formare dei clatrati, ossia dei sistemi in cui gli atomi di xeno sono fisicamente intrappolati all'interno del reticolo cristallino dell'acqua, bench\u00e9 non siano in alcun modo legati chimicamente ad essa.\nQuesto gas \u00e8 famoso e principalmente usato per la realizzazione di lampade e dispositivi luminosi: lampade flash allo xeno per la fotografia, luci stroboscopiche, sorgenti di eccitazione per laser, lampade battericide e per dermatologia, lampade per l'illuminazione automobilistica; ormai tutte le lampade utilizzate per proiezioni cinematografiche utilizzano questo gas.\nLe lampade ad arco di xeno ad alta pressione hanno una temperatura di colore simile a quella della luce solare, sono inoltre una fonte di luce ultravioletta a corta lunghezza d'onda e di radiazione nel vicino infrarosso.\nTra gli altri usi dello xeno si annoverano:\nStoria.\nLo xeno (dal greco \"xenon\", straniero) fu individuato nel 1898 in Inghilterra da William Ramsay e Morris Travers nel residuo ottenuto per evaporazione parziale dell'aria liquida.\nIl suo nome \u00e8 stato dato perch\u00e9 la sua presenza nell'aria atmosferica aveva una concentrazione di (0,0000008%) in volume, quindi per la sua \"rarit\u00e0\".\nDisponibilit\u00e0.\nLo xeno \u00e8 un gas presente in tracce nell'atmosfera terrestre, in concentrazione di circa 0,05\u00a0ppm. Si trova anche nei gas emessi da alcune sorgenti minerali.\n133Xe e 135Xe sono sintetizzati per irraggiamento da neutroni nei reattori nucleari raffreddati ad aria.\nIndustrialmente si ottiene per estrazione dal residuo dell'evaporazione dell'aria liquida.\nComposti.\nFino al 1962 lo xeno e gli altri gas nobili erano considerati chimicamente inerti ed incapaci di formare qualsivoglia composto chimico. Questa convinzione \u00e8 stata smentita ed alcuni composti stabili di gas nobili sono stati sintetizzati.\nAlcuni dei composti noti dello xeno sono il di-, il tetra- e l'esafluoruro, l'idrato e il deuterato, l'acido perxenico (H4XeO6), l'acido xenico (H2XeO4), il sodio perxenato, il triossido e il tetrossido (questi ultimi due, esplosivi).\nSono noti almeno 80 diversi composti formati da xeno, fluoro e ossigeno; alcuni di essi sono anche intensamente colorati.\nIsotopi.\nLo xeno in natura \u00e8 una miscela di otto isotopi stabili e uno lievemente radioattivo. Oltre a questi, sono noti 20 isotopi instabili.\n129Xe viene prodotto dal decadimento beta di 129I (emivita di 16 milioni di anni); 131Xe, 133Xe, 133mXe e 135Xe sono alcuni dei prodotti di fissione di 235U e 239Pu e quindi usati come indicatori di avvenute esplosioni.\nConcentrazioni relativamente alte di isotopi radioattivi dello xeno si sprigionano anche dai reattori nucleari, dalle barre di combustibile spezzate e dalla fissione dell'uranio nell'acqua di raffreddamento. Le concentrazioni sono comunque basse se comparate al fondo di radioattivit\u00e0 naturale dovuto a 222Rn.\nEssendo lo xeno prodotto dal decadimento di due isotopi genitori, i rapporti tra le quantit\u00e0 dei diversi isotopi di xeno sono molto utili nella datazione di reperti su scale temporali molto lunghe e trovano impiego nello studio delle origini del sistema solare. La datazione basata sul metodo iodio-xeno consente di datare reperti risalenti ad un periodo compreso tra la nucleosintesi primordiale e la condensazione dell'oggetto dalla nebulosa da cui s'\u00e8 originato il Sole.\nL'isotopo 135, con una sezione microscopica di assorbimento di , \u00e8 un forte assorbitore di neutroni. Questo, unito alla frequenza con cui compare in seguito alle fissioni (soprattutto dal decadimento del 135Te, ma anche come prodotto diretto di una fissione), assume una certa importanza in un reattore nucleare, dove la presenza di significative quantit\u00e0 di questo isotopo rende problematica la riattivazione della reazione dopo lo spegnimento del reattore, anche per molte ore.\nPrecauzioni.\nLo xeno non \u00e8 tossico e pu\u00f2 essere maneggiato senza particolari precauzioni; fatte salve, se in bombola, quelle normalmente adottate per il maneggiamento di gas compressi.\nI composti dello xeno sono invece tossici per via del loro elevato potere ossidante."}
{"id": "4612", "revid": "579714", "url": "https://it.wikipedia.org/wiki?curid=4612", "title": "Giochi della XVII Olimpiade", "text": "I Giochi della XVII Olimpiade, noti anche come Roma 1960, si sono svolti a Roma, in Italia, dal 25 agosto all'11 settembre 1960.\nRoma si era gi\u00e0 aggiudicata l'organizzazione dei Giochi Olimpici del 1908, ma a seguito dell'eruzione del Vesuvio del 1906 rinunci\u00f2 a tale evento, cedendo l'onore dell'organizzazione alla citt\u00e0 di Londra.\nIn precedenza soltanto un'altra citt\u00e0 italiana era stata sede di evento olimpico: Cortina d'Ampezzo nel 1956 con i VII Giochi olimpici invernali.\nSelezione della citt\u00e0.\nLa scelta di Roma come citt\u00e0 ospitante venne presa dal Comitato Olimpico Internazionale riunitosi il 15 giugno 1955 a Parigi. Le altre citt\u00e0 candidate erano: Losanna, Detroit, Budapest, Bruxelles, Citt\u00e0 del Messico e Tokyo. Roma ha avuto la meglio nell'ultimo ballottaggio contro la citt\u00e0 di Losanna.\nIn occasione dei grandi lavori realizzati per adeguare Roma ad accogliere i Giochi, molti artisti, tra cui Mario Mafai, Afro e Giuseppe Capogrossi, raccontarono nei loro dipinti la citt\u00e0 nei suoi mutamenti. I pi\u00f9 importanti architetti dell'epoca, tra cui Adalberto Libera, Luigi Moretti e Pier Luigi Nervi, lavorarono alla realizzazione del Villaggio Olimpico, nei pressi dello Stadio Flaminio.\nStoria.\nLa fiamma olimpica attravers\u00f2 l'Egeo e la Magna Grecia richiamando alla memoria i campioni dell'antichit\u00e0. Alla vigilia dell'inaugurazione gli atleti si riunirono in Piazza San Pietro per ricevere la benedizione di Giovanni XXIII. Il giuramento fu pronunciato da Adolfo Consolini, che in quell'occasione stabil\u00ec il record assoluto di partecipazioni olimpiche (quattro).\nGli iscritti furono oltre cinquemila (5393) e le Nazioni partecipanti ottantaquattro.\nIl bel tempo aiut\u00f2 il raggiungimento di buoni risultati tecnici, basta pensare ai venti primati olimpici e ai quattro primati mondiali migliorati nell'atletica leggera maschile e ai dodici olimpici e tre mondiali in quella femminile. Nelle gare veloci, dopo trent'anni di predominio gli statunitensi persero l'oro sui 100 metri consegnandolo al primatista tedesco Armin Hary; nella distanza doppia per la prima volta prevalse un mediterraneo, Livio Berruti, che eguagli\u00f2 il record mondiale; nel salto in alto apparve il sovietico Valeri Brumel, che con la tecnica ventrale risulter\u00e0 uno dei migliori esponenti in assoluto della disciplina; nella velocit\u00e0 femminile si mise in luce Wilma Rudolph (oro nei 100 metri piani, 200 metri piani e staffetta 4 x 100 metri) colpita da poliomielite nella prima infanzia e ricca di talento e volont\u00e0.\nLo stesso trend si ebbe nel nuoto, con tre record mondiali in campo maschile e quattro in quello femminile e con un dominio complessivo degli australiani e degli statunitensi.\nMiglioramenti tecnici si ebbero anche nel sollevamento pesi, dove prosegu\u00ec la supremazia della scuola dell'Europa orientale, e nel ciclismo su pista, dove gli italiani si misero in evidenza. La disputa della prima medaglia d'oro risult\u00f2 fatale al venticinquenne ciclista danese Knud Enemark Jensen che durante la cronometro a squadre croll\u00f2 a terra colpito da un'insolazione.\nNella scherma, gli atleti sovietici si inserirono nella spartizione delle medaglie rompendo la tradizionale egemonia latina; l'introduzione del fioretto elettrico premi\u00f2 qualit\u00e0 come la resistenza degli atleti a scapito dell'eleganza e dell'astuzia.\nNella ginnastica si assistette al consueto dominio dello squadrone sovietico, contrastato efficacemente solo dai sorprendenti ginnasti giapponesi, che misero al collo ben quattro ori.\nVenne scalfito, invece, il mito dell'invincibilit\u00e0 dei mediorientali nella lotta, dato che sia nella lotta libera sia in quella greco-romana le medaglie furono maggiormente ripartite fra occidentali, orientali e mediorientali.\nQuesta Olimpiade vide sfumare altre consuetudini come quella della vittoria dell'India nell'hockey su prato e quella dell'imbarcazione statunitense nell'otto del canottaggio; nel primo caso fu il Pakistan ad arrecare la prima delusione agli indiani, mentre nel secondo caso furono i tedeschi, in forte ascesa in questa disciplina, a soffiare l'oro agli statunitensi.\nUna particolarit\u00e0 riguarda il cronometraggio, che solo in questa occasione non fu effettuato dalla Omega SA, ma dalla Federazione Italiana Cronometristi, con la presenza di 82 cronometristi provenienti da quasi tutta Italia (tra questi il futuro scrittore Luciano De Crescenzo) e che hanno rilevato e certificato le prestazioni degli atleti e i record nelle gare di atletica, nuoto, ciclismo, canottaggio, pugilato e sport equestri. Alcune apparecchiature \"storiche\" utilizzate nell'occasione sono conservate presso la sede della FICr a Roma e presso il Museo del Cronometraggio a Bari.\nPer la prima volta, inoltre, ai Giochi Olimpici di Roma, la televisione copr\u00ec buona parte del programma di gare; la Rai produsse 106 ore di trasmissione, riprodotte (prima volta per un'Olimpiade estiva dopo Cortina 1956) in tutta Europa in Eurovisione: una quantit\u00e0 notevole considerata l'esistenza, comune praticamente in tutta Europa, di un solo canale. In America, la statunitense CBS, la canadese CBC e Telesistema Mexicano trasmisero un certo numero ore montando da Roma alcuni eventi, inviando poi tutto a Londra e da l\u00ec al continente.\nGrande successo di critica e pubblico in tutto il mondo anche per il film ufficiale sull'evento \"La grande Olimpiade\", prodotto dall'Istituto Luce e diretto dal regista documentarista Romolo Marcellini, che ottenne una nomination all'Oscar nel 1962 e il premio d'oro al Festival di Mosca.\nImpianti.\nSedi di gara.\nPer i Giochi della XVII Olimpiade, furono utilizzati i seguenti impianti sportivi. Alcune strutture vennero realizzate in modo temporaneo per ospitare alcune delle gare in programma (come ad esempio la ginnastica alle Terme di Caracalla). La capacit\u00e0 degli impianti permanenti, realizzati per le olimpiadi o ristrutturati per l'evento e a tutt'oggi funzionanti, \u00e8 riferita alla capienza del periodo olimpico e non a quella attuale che potrebbe aver subito variazioni (come ad esempio lo Stadio Olimpico, progettato allora per ospitare 90.000 spettatori e sceso ai 73.261 spettatori attuali dopo la ristrutturazione del 2009)."}
{"id": "4613", "revid": "125169256", "url": "https://it.wikipedia.org/wiki?curid=4613", "title": "Giochi della X Olimpiade", "text": "I Giochi della X Olimpiade (in inglese: \"Games of the X Olympiad\"), noti anche come Los Angeles 1932, si sono svolti a Los Angeles, negli Stati Uniti d'America, dal 30 luglio al 14 agosto 1932.\nOrganizzazione.\nL'organizzazione fu assegnata all'unica citt\u00e0 candidata, ovvero Los Angeles: i giochi ritornarono cos\u00ec negli Stati Uniti a ventotto anni di distanza dalla fallimentare esperienza di , che aveva rischiato di compromettere il futuro dei Giochi Olimpici per la pessima organizzazione e per lo scarso interesse suscitato dalla manifestazione. Si consideri che Los Angeles fino ad una ventina di anni prima era solamente un piccolo villaggio di poche migliaia di abitanti, e solo di recente si era sviluppata fino a raggiungere un milione di abitanti. \nTenuti durante la Grande depressione che aveva colpito il mondo intero, i Giochi videro partecipare solamente 1.332 atleti, meno della met\u00e0 di quelli che si erano presentati ad Amsterdam 1928; questo era dovuto alle nuove regole, che imponevano a una nazione di non poter partecipare a una singola gara con pi\u00f9 di tre atleti, e all'impossibilit\u00e0 di alcuni stati di accollarsi le spese per il lungo viaggio fino al lontano Ovest. Per la prima volta tutte le competizioni si svolsero nei canonici 14 giorni, dal 30 luglio al 14 agosto, sebbene infatti anche le Olimpiadi precedenti si siano tenute ufficialmente in due settimane circa, molti tornei erano gi\u00e0 iniziati e alcuni addirittura terminati.\nTra le discipline venne escluso il calcio, che verr\u00e0 riabilitato per\u00f2 quattro anni dopo. Furono per\u00f2 introdotti i 50 chilometri di marcia e il lancio del giavellotto. La qualit\u00e0 tecnica degli impianti raggiunse livelli a quel tempo eccezionali: i cronometri elettrici erano di nuova concezione, delle cineprese speciali erano poste sul traguardo in modo da risolvere le incertezze sugli ordini d'arrivo, che da quel tempo si ridussero notevolmente, inoltre per l'acustica vi erano ben 23 altoparlanti, un numero elevatissimo all'epoca e, inoltre, per facilitare il compito dei giudici, furono introdotti anche il fotofinish e il calcolo dei centesimi di secondo.\nEppure proprio le disattenzioni dei giudici destarono malumori: nella finale dei 3.000 siepi, gli atleti corsero un giro in pi\u00f9, ma la gara fu omologata. Inoltre, le corsie non erano state ben disegnate, e molte gare risultarono essere praticamente falsate: nei 200 metri il podio fu tutto statunitense, ma mentre l'oro Eddie Tolan aveva corso in realt\u00e0 per soli 198 metri, il terzo classificato Ralph Metcalfe ne aveva percorsi pi\u00f9 di 201. Nella finale di scherma femminile, poi, fu la stessa britannica Judy Guinness a spiegare ai giudici di aver subito due stoccate dall'avversaria, l'austriaca Ellen Preis-M\u00fcller, che vinse cos\u00ec l'oro. Infine, nel lancio del disco, un giudice distratto dalla concomitante gara di salto con l'asta, non segu\u00ec e dunque non convalid\u00f2 il tiro del francese Jules No\u00ebl, che gli avrebbe valso il podio.\nLuoghi.\nGli Stati Uniti d'America, nonostante la grave crisi economica di quel tempo, ce la misero tutta per organizzare un'Olimpiade tale da far cancellare il brutto ricordo dei Giochi Olimpici che si erano tenuti a Saint Louis nel 1904. Diversi luoghi vennero totalmente costruiti, come la piscina e il velodromo, altri vennero notevolmente ampliati come il Los Angeles Memorial Coliseum, il gigantesco stadio da 105.000 posti che all'epoca fu lo stadio pi\u00f9 grande ad avere mai ospitato un'Olimpiade.\nIl villaggio olimpico.\nIl villaggio olimpico dell'Olimpiade di Los Angeles, il primo nella storia dei giochi, si rivel\u00f2 uno dei pi\u00f9 belli mai realizzati per un'Olimpiade. Esso era costituito da ben 550 casette in legno di colore bianco e rosa, immerse nel verde con una stupenda vista sull'Oceano Pacifico. Vi erano inoltre ben 12 campi da tennis e 12 piscine. Questo giardino dell'eden era riservato esclusivamente agli uomini: alle donne invece era riservato un normalissimo albergo.\nNonostante la bellezza del villaggio olimpico il numero dei partecipanti diminu\u00ec molto rispetto all'Olimpiade precedente, e le nazioni partecipanti passarono da 44 a 37.\nMedagliere.\nNonostante la riduzione degli atleti, la competizione fu accesissima e ben 18 record mondiali furono battuti. Da segnalare l'exploit dell'Italia, seconda nel medagliere con 36 medaglie totali egualmente distribuite tra i vari piazzamenti, dietro agli inarrivabili Stati Uniti, che si rifecero in casa della cocente delusione subita quattro anni prima, quasi raddoppiando il numero degli ori. Il successo della spedizione italiana fu causato da alcuni fattori, tra i quali annoveriamo i nuovi costumi del regime fascista che previde di mantenere a spese dello Stato gli atleti emergenti per consentire loro di allenarsi a tempo pieno senza preoccupazioni economiche; difatti risultavano impiegati in enti vari, ma in realt\u00e0 il loro compito era, fondamentalmente, quello di prepararsi alle gare.\nIn seguito, altre nazioni, come la Germania hitleriana e l'Unione Sovietica, seguiranno la prassi del \"dilettantismo di Stato\".\nMedaglie per sport.\nI vincitori di medaglie nei diversi sport:"}
{"id": "4614", "revid": "123517229", "url": "https://it.wikipedia.org/wiki?curid=4614", "title": "X Giochi olimpici invernali", "text": "I X Giochi olimpici invernali (in francese: Xes Jeux olympiques d'hiver), noti anche come Grenoble '68, si sono svolti a Grenoble (Francia) dal 6 al 18 febbraio 1968."}
{"id": "4615", "revid": "466539", "url": "https://it.wikipedia.org/wiki?curid=4615", "title": "XI Giochi olimpici invernali", "text": "Gli XI Giochi olimpici invernali (in giapponese: \u7b2c11\u56de\u30aa\u30ea\u30f3\u30d4\u30c3\u30af\u51ac\u5b63\u7af6\u6280\u5927\u4f1a), noti anche come Sapporo '72, si sono svolti a Sapporo (Giappone) dal 3 al 13 febbraio 1972.\nSapporo diventa la prima citt\u00e0 al di fuori di Europa e Nord America ad ospitare un'edizione dei Giochi olimpici invernali, la terza in assoluto dopo Melbourne (Giochi della XVI Olimpiade) e Tokyo (Giochi della XVIII Olimpiade).\nAssegnazione.\nI Giochi furono assegnati ufficialmente durante la 64\u00aa Sessione del CIO di Roma del 26 aprile 1966. Sapporo aveva precedentemente ottenuto la possibilit\u00e0 di organizzare i Giochi olimpici invernali 1940, ma il Giappone rinunci\u00f2 in seguito allo scoppiare della Seconda guerra sino-giapponese e quell'edizione dei Giochi venne annullata. Per l'organizzazione degli XI Giochi olimpici invernali la citt\u00e0 giapponese aveva come avversari la finlandese Lahti, la capitale dello Utah Salt Lake City e la piccola citt\u00e0 canadese di Banff, nell'Alberta.\nRisultati delle votazioni.\nI Giochi.\nPartecipanti.\nQuesta edizione dei Giochi olimpici invernali ha visto la partecipazione di 36 paesi due dei quali, Taiwan e Filippine, all'esordio.\nDiscipline olimpiche.\nIl programma olimpico prevedeva competizioni in 10 discipline:"}
{"id": "4616", "revid": "123517311", "url": "https://it.wikipedia.org/wiki?curid=4616", "title": "XII Giochi olimpici invernali", "text": "I XII Giochi olimpici invernali (in tedesco: XII. Olympischen Winterspiele), noti anche come Innsbruck '76, si sono svolti a Innsbruck (Austria) dal 4 al 15 febbraio 1976.\nOriginariamente, i Giochi avrebbero dovuto essere ospitati da Denver (Stati Uniti d'America), ma il 15 novembre 1972 la citt\u00e0 dovette rinunciare all'organizzazione per i timori dell'opinione pubblica sui costi troppo alti e sugli eventuali impatti ambientali delle nuove strutture da realizzare.\nIl CIO propose di riassegnare i Giochi a Whistler (Canada), che per\u00f2 rifiut\u00f2 la proposta. Salt Lake City si propose come localit\u00e0 alternativa, ma stavolta fu il CIO a rifiutare la proposta e ad assegnare ad Innsbruck l'organizzazione dei Giochi.\nDiscipline olimpiche.\nIl programma olimpico prevedeva competizioni in 10 discipline:"}
{"id": "4617", "revid": "123517339", "url": "https://it.wikipedia.org/wiki?curid=4617", "title": "XIII Giochi olimpici invernali", "text": "I XIII Giochi olimpici invernali (in inglese: XIII Olympic Winter Games), noti anche come Lake Placid '80, si sono svolti a Lake Placid (Stati Uniti d'America) dal 14 al 23 febbraio 1980.\nDiscipline olimpiche.\nIl programma olimpico prevedeva competizioni in 10 discipline:"}
{"id": "4618", "revid": "125295440", "url": "https://it.wikipedia.org/wiki?curid=4618", "title": "XIV Giochi olimpici invernali", "text": "I XIV Giochi olimpici invernali (; ) si tennero a Sarajevo, capitale della repubblica jugoslava di Bosnia ed Erzegovina, dall'8 al 19 febbraio 1984.\nDiscipline olimpiche.\nIl programma olimpico prevedeva competizioni in 10 discipline:"}
{"id": "4619", "revid": "73843", "url": "https://it.wikipedia.org/wiki?curid=4619", "title": "XV Giochi olimpici invernali", "text": "I XV Giochi olimpici invernali (, ), noti anche come Calgary 1988, si svolsero a Calgary nella provincia canadese dell'Alberta dal 13 al 28 febbraio 1988.\nEssi furono i primi giochi olimpici invernali a essere disputati per pi\u00f9 di due settimane, occupando sedici giorni e tre fine settimana. Ai Giochi prese parte un numero record di partecipanti, complessivamente , provenienti da 57 Paesi differenti. I Giochi rappresentarono una svolta sia per la citt\u00e0 di Calgary sia per la crescita degli sport invernali in Canada, grazie agli investimenti lungimiranti fatti nella costruzione degli impianti sportivi. Le gare ebbero un forte seguito popolare, nonostante la delegazione canadese non vinse medaglie d'oro e nonostante alcuni problemi di natura meteorologica, legati all'imprevedibile vento caldo di chinook.\nTra i protagonisti dei giochi olimpici vi furono Alberto Tomba, vincitore di due medaglie d'oro nello sci alpino, e Katarina Witt, che emerse nelle gare del pattinaggio di figura, vincendo una medaglia d'oro. Tra gli atleti plurimedagliati, la pattinatrice dei Paesi Bassi Yvonne van Gennip e il saltatore con gli sci finlandese Matti Nyk\u00e4nen conquistarono tre medaglie d'oro ciascuno. Il medagliere fu dominato dall'Unione Sovietica e dalla Germania Est con 29 e 25 medaglie vinte, rispettivamente. I Giochi sono anche ricordati per la popolarit\u00e0 e l'ammirazione che suscitarono sul pubblico canadese e mondiale le prestazioni del saltatore con gli sci britannico Eddie Edwards e dei bobbisti giamaicani, le storie dei quali ispirarono due film.\nAssegnazione.\nPer la selezione della citt\u00e0 organizzatrice dei XV Giochi olimpici invernali il Comitato Olimpico Canadese ripropose una propria candidatura, dopo aver perso l'assegnazione in sette precedenti tentativi, dei quali uno con Montr\u00e9al, due con Vancouver e tre con Calgary. Il Calgary Olympic Development Association (CODA) era stato costituito nel 1957 e, sotto la direzione di Gordon Pogue, si era attivato per la candidatura ai Giochi olimpici del 1964 con la maggior parte delle gare previste presso Banff, ma perdendo dalla citt\u00e0 austriaca di Innsbruck. Sotto la guida di Ed Davis, il CODA ripropose la candidatura di Calgary per i Giochi del 1968, perdendo per tre soli voti l'assegnazione dei Giochi, che and\u00f2 alla francese Grenoble. Un terzo tentativo, andato nuovamente perso, venne fatto con la candidatura per i Giochi del 1972. Dopo un periodo di inattivit\u00e0, il CODA venne riattivato nel 1979 con l'obiettivo di preparare una candidatura per i Giochi del 1988, dopo che Calgary prevalse su Vancouver nella selezione fatta dal comitato olimpico canadese.\nLa selezione della citt\u00e0 organizzatrice si tenne il 30 settembre 1981 a Baden-Baden, in Germania Ovest, nel corso dell'84\u00aa sessione del CIO, nonch\u00e9 11\u00ba congresso olimpico. Oltre a Calgary, erano state presentate anche le candidature della citt\u00e0 svedese di Falun e della citt\u00e0 italiana di Cortina d'Ampezzo. Dopo il primo voto venne eliminata Cortina d'Ampezzo, mentre nel secondo voto Calgary prevalse su Falun per 48 voti a 31, venendo cos\u00ec scelta come citt\u00e0 organizzatrice del Giochi del 1988. Furono questi i primi Giochi olimpici invernali assegnati al Canada, i secondi in assoluto dopo i Giochi estivi di Montr\u00e9al 1976.\nOrganizzazione.\nIl comitato organizzatore dei Giochi olimpici venne costituito nell'aprile 1982. OCO'88 venne scelto come acronimo rappresentativo del comitato organizzatore, includendo sia l'inglese sia il francese \u2013 Olympiques Calgary Olympics '88 \u2013 evidenziando il bilinguismo del Canada. Gi\u00e0 nel mese di marzo 1982 David Leighton venne nominato presidente del comitato organizzatore, ma rassegn\u00f2 le proprie dimissioni nel gennaio 1983 per ragioni legate a differenze nella gestione. A seguito di ci\u00f2, l'OCO'88 si riorganizz\u00f2, dando maggior enfasi al coinvolgimento di volontari e nominando Bill Pratt nel maggio successivo come nuovo presidente del comitato. Nel corso del 1983 vennero incaricati circa 300 volontari per servire in circa 45 tra consigli e comitati, pi\u00f9 altri volontari vennero arruolati per successivi incarichi.\nFinanziamenti.\nDa un punto di vista finanziario, il principale obiettivo del comitato organizzatore era quello di non ripetere l'esperienza dei Giochi di Montr\u00e9al 1976, che avevano generato un deficit di circa un miliardo di dollari canadesi. L'OCO'88, in previsione dei Giochi, aveva in programma di generare un profitto di circa 32 milioni di dollari canadesi. La stima delle spese finanziate sia dell'OCO'88 sia dagli enti governativi per la costruzione delle sedi di gare e per l'organizzazione degli eventi era di 766 milioni di dollari canadesi. Il governo canadese contribu\u00ec con 200 milioni di dollari tramite la vendita di monete e francobolli dedicati all'evento e tramite una lotteria nazionale, costruendo il Parco olimpico e l'Olympic Oval e contribuendo ai costi di costruzione dell'Olympic Saddledome. La provincia dell'Alberta contribu\u00ec con 130 milioni di dollari, provenienti da un fondo fiduciario, costruendo gli impianti sciistici Nakiska e il Canmore Nordic Centre Provincial Park. La citt\u00e0 di Calgary contribu\u00ec con 43 milioni di dollari, contribuendo alla costruzione dell'Olympic Saddledome e di varie strutture in citt\u00e0, incluso il miglioramento del trasporto pubblico. Infine, le spese sostenute dal comitato organizzatore ammontavano a circa 527 milioni di dollari, con ricavi stimati sui 559 milioni di dollari, provenienti prevalentemente dalla vendita dei diritti televisivi alla ABC per un prezzo record di 309 milioni di dollari. Negli anni i costi di costruzione delle sedi di gara crebbero rispetto al previsto, ma nella relazione conclusiva a valle dei Giochi, l'OCO'88 stim\u00f2 in 1,4 miliardi di dollari i profitti economici derivanti dai Giochi e dalle infrastrutture realizzate.\nSedi di gara.\nLe gare vennero organizzate tra la citt\u00e0 di Calgary e il sistema di parchi Kananaskis Country lungo il pendio orientale delle Montagne Rocciose Canadesi. Gli eventi di sci alpino erano inizialmente stati previsti tra le montagne degli Spray Lakes nel Kananaskis Country, ma nel novembre 1982 venne preferito il sito del monte Allan, provocando delle proteste perch\u00e9 il nuovo sito era ritenuto sia caratterizzato da forte vento e poca neve sia fragile da un punto di vista ambientalistico. Nel settembre 1983 venne annunciato che il Canmore Nordic Centre Provincial Park avrebbe ospitato le gare di sci nordico e di biathlon. Il 15 ottobre 1983 venne aperto l'Olympic Saddlemore, primo impianto previsto per i Giochi olimpici ad essere ultimato, ospitando le gare di hockey su ghiaccio dei Calgary Flames. Nel successivo mese di dicembre l'Universit\u00e0 di Calgary venne selezionata come sede dell'Olympic Oval per la disputa delle gare di pattinaggio di velocit\u00e0.\nSimboli.\nLogo.\nIl comitato organizzatore dei Giochi scelse come simbolo il fiocco di neve stilizzato utilizzato dal CODA nella fase di candidatura. Il logo consiste di cinque coppie di C che si intersecano tra loro: le C piccole simboleggiano Calgary, le C grandi simboleggiano il Canada. La loro intersezione simboleggia lo slogan dei Giochi \"riunirsi a Calgary\" (, ), la foglia d'acero stilizzata rappresenta il Canada, mentre il fiocco di neve stilizzato rappresenta i Giochi olimpici invernali. Nel logo vennero anche inclusi i cinque cerchi olimpici.\nMascotte.\nNel novembre 1983 l'OCO'88 present\u00f2 le mascotte dei Giochi olimpici, che sarebbero stati due orsi polari. Per la prima volta nella storia dei Giochi olimpici moderni vennero scelti un personaggio femminile e un personaggio maschile. Le mascotte vennero chiamate Hidy e Howdy, nomi scelti dopo un concorso pubblico, e vennero vestiti secondo i costumi dell'epoca western a simboleggiare l'importanza che quell'epoca ebbe nella storia di Calgary.\nTorcia.\nLa torcia era fatta di un manico di legno d'acero e da una coppa di alluminio, avendo una forma che ricordava la Calgary Tower, e contenente un combustibile che consentisse alla fiamma di resistere alle avverse condizioni meteo di vento e freddo che si sarebbero incontrate lungo il percorso. Il 15 novembre 1987 la torcia venne accesa, come da tradizione, a Olimpia in Grecia e da l\u00ec part\u00ec alla volta del Canada. Due giorni dopo la torcia arriv\u00f2 a Saint John's nella provincia di Terranova e Labrador, dove inizi\u00f2 il suo viaggio in terra canadese lungo 88 giorni. Vennero selezionati circa tedofori che portarono la torcia olimpica dal peso di per ciascuno. I primi due tedofori furono Barbara Ann Scott e Ferd Hayward a simboleggiare gli olimpionici canadesi del passato, mentre gli ultimi due tedofori che portarono la torcia alle porte del McMahon Stadium, dopo un viaggio per tutta la nazione di circa , furono Ken Read e Cathy Priestner, che rappresentavano gli olimpionici canadesi del presente. L'ultima tedofora fu la dodicenne Robyn Perry, una giovanissima pattinatrice che simboleggiava il sogno di rappresentare il Canada ai Giochi olimpici.\nI Giochi.\nPaesi partecipanti.\nLa partecipazione ai Giochi fu molto elevata e il numero di atleti presenti fu il pi\u00f9 alto mai raggiunto nelle precedenti edizioni di Giochi olimpici invernali: atleti, dei quali 301 donne e uomini, in rappresentanza di 57 Paesi. Parteciparono per la prima volta i comitati olimpici di sei Paesi: Antille Olandesi, Figi, Giamaica, Guam, Guatemala ed Isole Vergini americane.\nTra parentesi, il numero di atleti partecipanti.\nDiscipline.\nIl programma olimpico prevedeva competizioni in 10 discipline che assegnavano medaglie. Inoltre, erano stati inseriti nel programma anche uno sport dimostrativo, il curling, due eventi dimostrativi, il freestyle e lo short track, un evento di esibizione, lo sci per disabili.\nL'imprevedibile vento caldo di chinook si manifest\u00f2 nel corso dei Giochi olimpici sulla citt\u00e0 di Calgary, determinando la riprogrammazione di 30 eventi. Le gare di sci alpino e sci nordico, invece, seguirono il programma, godendo di neve abbondante.\nCerimonia d'apertura.\nLa cerimonia di apertura dei XV Giochi olimpici invernali si \u00e8 svolta il 13 febbraio 1988 presso il McMahon Stadium. La cerimonia prese il via alle 13:30 davanti ai spettatori sugli spalti dello stadio e ai circa 2 miliardi di spettatori collegati tramite la televisione, coinvolgendo circa tra atleti e ufficiali di gara. Circa volontari hanno preso parte all'esibizioni in programma. La cerimonia, a tema western, \u00e8 iniziata con lo slogan dei Giochi, \"Coming Together in Calgary\", cantato da circa volontari, seguito poi dal saluto della provincia dell'Alberta che, con l'esibizione di 40 gruppi culturali e 5 trib\u00f9 di nativi, ha mostrato al mondo l'ampia diversit\u00e0 culturale che la caratterizza. Le bandiere dei 57 Paesi partecipanti sono state poi issate da 120 cadetti dell'esercito canadese. Subito dopo, la governatrice generale del Canada Jeanne Sauv\u00e9 fece il suo ingresso nello stadio in una carrozza trainata da cavalli e accompagnata dalla regia polizia a cavallo canadese. In seguito, inizi\u00f2 la parata degli atleti, aperta come da tradizione dalla delegazione della Grecia e chiusa dalla delegazione del Canada. Dopo i messaggi di benvenuto da parte di Frank King, presidente del comitato organizzatore, e di Juan Antonio Samaranch, presidente del CIO, la governatrice Jeanne Sauv\u00e9 dichiar\u00f2 ufficialmente aperti i XV Giochi olimpici invernali. La torcia olimpica fece il suo ingresso allo stadio portata dagli atleti canadesi Ken Read e Cathy Priestner, che la passarono alla dodicenne Robyn Perry, che simboleggiava i sogni degli atleti del futuro e che accese il calderone olimpico, mentre gli Snowbirds dell'aviazione canadese sorvolavano lo stadio. Il giuramento degli atleti fu tenuto da Pierre Harvey, ex fondista canadese, mentre il giuramento degli ufficiali di gara fu tenuto da Suzanne Morrow, ex pattinatrice su ghiaccio canadese.\nLe gare e i protagonisti.\nTra i protagonisti dei Giochi vi furono il saltatore con gli sci finlandese Matti Nyk\u00e4nen e la pattinatrice dei Paesi Bassi Yvonne van Gennip, entrambi vincitori di tre medaglie d'oro nelle rispettive competizioni. Nyk\u00e4nen miglior\u00f2 la propria prestazione olimpica dopo l'oro e l'argento vinti a Sarajevo nel 1984, vincendo con ampio margine tutti e tre gli eventi del salto con gli sci a Calgary. La pattinatrice van Gennip vinse i tre eventi sulle lunghe distanze del pattinaggio di velocit\u00e0, nonostante tutti i pronostici vedessero come favorite le pattinatrici della Germania Est, e stabilendo il record mondiale sia sui sia sui davanti alla tedesca dell'est Andrea Ehrig.\nNelle gare di sci alpino emerse il talento dell'italiano Alberto Tomba, che, dopo aver vinto le sue prime gare in Coppa del Mondo, si conferm\u00f2 sulle piste di Canmore, vincendo la medaglia d'oro sia nello slalom speciale sia nello slalom gigante. Nello slalom gigante Tomba distanzi\u00f2 di poco pi\u00f9 di un secondo nelle due manche l'austriaco Hubert Strolz, divenendo il secondo sciatore italiano medagliato dopo Gustav Th\u00f6ni, mentre due giorni distanzi\u00f2 di soli 6 centesimi di secondo il tedesco dell'ovest Frank W\u00f6rndl nello slalom speciale.\nNel pattinaggio di figura brill\u00f2 il talento della tedesca dell'est Katarina Witt, che arriv\u00f2 a Calgary da grande favorita dopo l'oro vinto quattro anni prima ai Giochi di Sarajevo. Durante i tre programmi che costituivano l'evento femminile di pattinaggio di figura, la sfida fu tra Witt e la statunitense Debi Thomas, unica ad aver battuto la tedesca nei quattro anni precedenti. La sfida culmin\u00f2 nel programma libero finale in cui entrambe scelsero di pattinare sulle note della \"Carmen\" di Bizet: Thomas soffr\u00ec una caduta e un paio di salti non ben fatti, mentre Witt si espresse su alti livelli, conquistando il primo posto e la medaglia d'oro.\nIl torneo di hockey su ghiaccio fu vinto dall', nonostante la sconfitta nell'ultima partita del girone finale contro la , vincitrice della medaglia d'argento davanti alla . Protagonisti nello sci di fondo furono la sovietica Tamara Tichonova, vincitrice di due medaglie d'oro e una d'argento, e lo svedese Gunde Svan, gi\u00e0 vincitore di quattro medaglie a Sarajevo e vincitore di due medaglie d'oro a Calgary. Nel biathlon il tedesco dell'est Frank-Peter Roetsch conferm\u00f2 la sua supremazia, vincendo la medaglia d'oro in tutti e due gli eventi individuali e la medaglia d'argento nella staffetta.\nI Giochi furono ricordati anche per la drammaticit\u00e0 nelle prestazioni dello statunitense Dan Jansen: arrivato da favorito per le gare dei e dei nel pattinaggio di velocit\u00e0, corse la prima gara poco dopo aver saputo della morte della sorella Jane per leucemia, ma cadde alla prima curva, cos\u00ec come una caduta interruppe anche la seconda gara. Per la sua decisione di continuare a competere nonostante la tragica notizia venne poi insignito dell'US Olympic Spirit Award.\nFece il suo esordio ai Giochi olimpici invernali la Giamaica, che partecip\u00f2 alle gare di bob. Il quartetto caraibico giunse a Calgary privo di esperienza, ma guadagn\u00f2 rapidamente popolarit\u00e0 e ammirazione, anche grazie ai buoni risultati ottenuti. Il modo in cui il quartetto si era formato e la partecipazione ai Giochi olimpici ispir\u00f2 pochi anni dopo anche un film, \"Cool Runnings - Quattro sottozero\". Come i bobbisti giamaicani, anche il saltatore con gli sci britannico Eddie Edwards conquist\u00f2 popolarit\u00e0 e ammirazione ai Giochi. Riusc\u00ec a partecipare ai Giochi olimpici dopo essere entrato nel ranking con una gara in Coppa del Mondo, avendo imparato a saltare con gli sci solo due anni prima. Partecip\u00f2 a entrambi gli eventi individuali, finendo ultimo in entrambe le occasioni, ma guadagnando la simpatia del pubblico per la sua caparbiet\u00e0, e la sua storia ispir\u00f2 anche un film, \"Eddie the Eagle - Il coraggio della follia\".\nCerimonia di chiusura.\nLa cerimonia di chiusura si \u00e8 svolta il 28 febbraio 1988 sempre al McMahon Stadium, gremito in ogni ordine di posto come alla cerimonia di apertura. Tutti i volontari che presero parte all'organizzazione e gestione dei Giochi presero parte alla cerimonia. Gli atleti entrarono tutti insieme nello stadio e segu\u00ec uno spettacolo di pattinaggio artistico. La bandiera olimpica venne, infine, ammainata e il sindaco di Calgary Ralph Klein la pass\u00f2 di mano al presidente del CIO, il quale a sua volta la pass\u00f2 a Henri Dujol, sindaco di Albertville, sede dei XVI Giochi olimpici invernali.\nCalendario.\nNell'ottobre 1983, in previsione della conclusione dei negoziati per la cessione dei diritti televisivi dei Giochi, il comitato organizzatore annunci\u00f2 l'estensione della durata dei Giochi da 12 a 16 giorni.\nMedagliere.\nLa cerimonia di premiazione degli atleti classificatisi ai primi tre posti negli eventi da medaglia aveva luogo all'Olympic Plaza di Calgary o nell'impianto sede della competizione nel caso in cui il tempo non consentiva la cerimonia all'aperto. Per i Giochi vennero realizzati tre set di medaglie, ciascuno per gli sport ufficiali, per gli sport dimostrativi e per l'evento di esibizione. Per la definizione del tema caratterizzante le medaglie venne creata una squadra di quattro volontari nel maggio 1985 e le medaglie vennero rivelate nell'ottobre 1987. Le medaglie usate per gli sport ufficiali, disegnate da Friedrich Peter, in secondo piano riportavano il profilo di un atleta con una corona di foglie d'ulivo, mentre in primo piano riportavano il profilo di un nativo con un copricapo composto da bastoncini da sci, bob, sci, lame per pattini, un bastone, uno slittino e un fucile.\nL'eredit\u00e0 dei Giochi.\nDiversamente da quanto fatto in altre citt\u00e0 organizzatrici di Giochi olimpici, gli impianti di gara di Calgary 1988 erano stati realizzati con l'obiettivo di essere usati nel tempo. Il parco olimpico, il Saddledome, il Canmore Nordic Centre, l'Olympic Oval e gli impianti sciistici Nakiska sono stati usati sia per competizioni professionistiche sia per eventi pubblici. Dopo i Giochi, la gestione degli impianti rimase al CODA (rinominato WinSport nel 2009), che, grazie a varie sovvenzioni ricevute negli anni, si \u00e8 occupato della gestione degli impianti. Gli stessi impianti di Calgary vennero rinnovati in vista dei Giochi di Vancouver 2010, grazie al supporto finanziario della provincia dell'Alberta, per sostenere gli atleti canadesi nella loro preparazione ai successivi Giochi olimpici casalinghi.\nUn rapporto commissionato dal comitato organizzatore dei Giochi di Vancouver 2010 mise in luce l'importanza avuta dai Giochi di Calgary sugli sport invernali in Canada. Il numero di medaglie vinte dal Canada dal 1988 al 2010 \u00e8 sempre stato in crescita, passando da sole 5 medaglie a 26, delle quali 14 d'oro. Un quarto della delegazione canadese ai Giochi di Torino 2006 e tre quarti dei medagliati canadesi a Torino 2006 erano originari di Calgary o della provincia dell'Alberta. Inoltre, venti membri della delegazione canadese a Torino venivano dalla National Sport School di Calgary, gestita direttamente dal CODA, cos\u00ec come quasi tutti i pattinatori della squadra canadese avevano l'Olympic Oval come propria sede. E 14 membri della squadra canadese di sci di fondo sempre ai Giochi di Torino 2006 provenivano da Canmore, cittadina di circa abitanti che aveva ospitato le gare di sci nordico ai Giochi del 1988.\nGrazie ai Giochi Calgary ottenne ampi benefici sotto vari punti di vista, ospitando circa 200 competizioni sportive nazionali e internazionali nei successivi vent'anni, e divenendo una citt\u00e0 turistica grazie alle migliorie apportate in vista dei Giochi. Anche Canmore ebbe ampi benefici, guadagnando visibilit\u00e0 a livello mondiale e trasformandosi in una localit\u00e0 turistica, passando dai abitanti del 1987 a circa del 2006."}
{"id": "4620", "revid": "123517107", "url": "https://it.wikipedia.org/wiki?curid=4620", "title": "XVI Giochi olimpici invernali", "text": "I XVI Giochi olimpici invernali (in francese: XVIes Jeux olympiques d'hiver), noti anche come Albertville '92, si sono svolti ad Albertville (Francia) dall'8 al 23 febbraio 1992.\nMedagliere.\nDi seguito le prime 10 posizioni del medagliere:\nDiscipline olimpiche.\nIl programma olimpico prevedeva competizioni in 12 discipline:\nA queste discipline vanno aggiunti due sport dimostrativi: il Chilometro lanciato ed il Curling."}
{"id": "4621", "revid": "73843", "url": "https://it.wikipedia.org/wiki?curid=4621", "title": "XVII Giochi olimpici invernali", "text": "I XVII Giochi olimpici invernali (in norvegese: De XVII. olympiske vinterleker), noti anche come Lillehammer '94, si sono svolti a Lillehammer (Norvegia) dal 12 al 27 febbraio 1994.\nMedagliere.\nDi seguito le prime 10 posizioni del medagliere:\nDiscipline olimpiche.\nIl programma olimpico prevedeva competizioni in 12 discipline:"}
{"id": "4622", "revid": "1910023", "url": "https://it.wikipedia.org/wiki?curid=4622", "title": "XVIII Giochi olimpici invernali", "text": "I si sono svolti a Nagano (Giappone) dal 7 al 22 febbraio 1998.\nMedagliere.\nDi seguito le prime 10 posizioni del medagliere:\nDiscipline olimpiche.\nIl programma olimpico prevedeva competizioni in 14 discipline:"}
{"id": "4623", "revid": "123592086", "url": "https://it.wikipedia.org/wiki?curid=4623", "title": "XIX Giochi olimpici invernali", "text": "I XIX Giochi olimpici invernali (in inglese: XIX Olympic Winter Games), noti anche come Salt Lake City 2002, si sono svolti a Salt Lake City (Stati Uniti d'America) dall'8 al 24 febbraio 2002.\nMedagliere.\nDi seguito le prime 10 posizioni del medagliere:\nDiscipline olimpiche.\nIl programma olimpico prevedeva competizioni in 15 discipline:"}
{"id": "4624", "revid": "198277", "url": "https://it.wikipedia.org/wiki?curid=4624", "title": "Giochi della XI Olimpiade", "text": "I Giochi della XI Olimpiade (in tedesco: \"Spiele der XI. Olympiade\"), noti anche come Berlino 1936, si svolsero a Berlino, in Germania, dal 1\u00ba al 16 agosto 1936.\nAssegnazione.\nLa decisione dello svolgimento dei Giochi olimpici a Berlino venne presa dal Comitato Olimpico Internazionale il 13 maggio 1931, allorch\u00e9 la Germania era ancora una repubblica democratica. In seguito, quando nel 1933 Adolf Hitler sal\u00ec al potere, molte nazioni avanzarono la proposta di cambiare sede, ma il CIO rifiut\u00f2. Anche il F\u00fchrer all'inizio si mostr\u00f2 molto riluttante all'idea di dovere organizzare i Giochi; quando per\u00f2 Joseph Goebbels, ministro della propaganda, gli fece capire che tale occasione poteva rivelarsi un'efficace opera propagandistica per il suo regime nazista, Hitler cambi\u00f2 idea.\nOrganizzazione.\nIl governo tedesco non bad\u00f2 a spese: vennero costruiti impianti e strutture all'avanguardia per l'epoca, che rappresentavano pienamente il gusto moderno del tempo. Fu pubblicato anche un bollettino quotidiano, \"l'Olympia Zeitung,\" stampato in 14 lingue con una tiratura di 300.000 copie. L'occasione olimpica venne inoltre celebrata dal film propagandistico \"Olympia\" della regista Leni Riefenstahl; cos\u00ec il cinema si configur\u00f2 come uno dei pi\u00f9 efficaci mezzi di comunicazione di massa di cui Hitler si serv\u00ec.\nL'edizione fu anche la prima ad essere ripresa dall'occhio delle telecamere della televisione: il regime tedesco mise in onda il primo programma televisivo regolare al mondo per permettere ai possessori dell'apparecchio di seguire la visione in diretta dell'evento, mentre la \"Deutsche Reichspost\", vista la scarsit\u00e0 di televisori privati, organizz\u00f2 vari punti d'ascolto (le cosiddette \"sale pubbliche televisive\") in diverse zone di Berlino affinch\u00e9 anche la gente comune potesse ammirare le imprese degli atleti. La comunicazione olimpica assunse, insomma, un ruolo preponderante nell'intento di nazificazione del Cancelliere tedesco, tanto da trasformare i Giochi olimpici in una potente arma di propaganda.\nLa solenne cerimonia di apertura delle olimpiadi avvenne il 1\u00ba agosto, con un pubblico entusiasta di 120.000 persone che gridava a gran voce \u201cHeil Hitler\u201d; il punto culminante dei festeggiamenti fu durante l'ingresso nello stadio di un tedoforo che reggeva la fiaccola accesa a Olimpia e arrivata, dopo un viaggio di 3.075\u00a0km per tutta l'Europa, a Berlino, grazie a staffette che avevano percorso circa 1\u00a0km a testa. Da allora tale procedura sarebbe divenuta tradizione a ogni edizione delle Olimpiadi. Tutto questo port\u00f2 a un'Olimpiade organizzata perfettamente, e come mai prima i Giochi coinvolsero il pubblico: furono venduti oltre quattro milioni di biglietti.\nL'antisemitismo.\nIl comitato olimpico tedesco, in conformit\u00e0 alle direttive naziste, imped\u00ec ai tedeschi di origine ebrea o rom di partecipare ai Giochi olimpici; l'unica ebrea tedesca a prendervi parte fu la fiorettista Helene Mayer. Questa decisione signific\u00f2 l'esclusione di molti dei migliori atleti del paese come Gretel Bergmann, che fu sospesa dalla squadra tedesca pochi giorni dopo aver stabilito un record di 1,60\u00a0m nel salto in alto.\nPer protesta contro l'antisemitismo nazista, le nuotatrici austriache, di origine ebraica, Ruth Langer, Judith Deutsch e Lucy Goldner rifiutarono di partecipare affermando \"Non boicottiamo l'Olimpia, ma Berlino\".\nDurante i Giochi, il comandante del Villaggio Olimpico, Wolfgang F\u00fcrstner, fu improvvisamente sostituito. La ragione ufficiale da parte dei nazisti era perch\u00e9 egli non aveva agito \"con l'energia necessaria\", causando danni significativi al sito. Egli si suicid\u00f2 poco dopo la conclusione dei Giochi di Berlino, perch\u00e9 con l'introduzione delle leggi di Norimberga che lo classificavano come ebreo, era stato dimesso dal suo incarico di ufficiale dalla Wehrmacht.\nLuoghi.\nHitler non bad\u00f2 a spese: l'Olympiastadion di Berlino, che poteva contenere pi\u00f9 di 100.000 spettatori, venne realizzato in materiali pregiati con una struttura dalle forme classiche di memoria greco-romana e accanto fu eretto un enorme campo di parata dove potevano riunirsi circa 500.000 persone. La piscina fu ampliata e il villaggio olimpico maschile, che sar\u00e0 poi utilizzato prima come ospedale poi come campo di prigionia durante la seconda guerra mondiale, era formato da tante pittoresche villette e altrettanti campi di allenamento. Le donne risiedevano invece vicino allo stadio in un complesso detto Casa della pace.\nIpotesi di boicottaggio USA.\nIn paesi come gli Stati Uniti si form\u00f2 un movimento per il boicottaggio delle Olimpiadi di Berlino 1936, che ebbe anche il consenso del presidente Roosevelt, il quale invi\u00f2 un osservatore, Avery Brundage, di tendenze ultraconservatrici e razziste, in Germania per rendersi meglio conto della situazione. L'osservatore, e futuro presidente del CIO, torn\u00f2 negli USA veramente fiero dell'operato dei tedeschi.\nGli atleti statunitensi parteciparono quindi ai Giochi di Berlino. Tuttavia a New York, come anche si cerc\u00f2 di fare a Barcellona, fu organizzata una contro-olimpiade in contemporanea con lo svolgimento delle olimpiadi ufficiali.\nIl caso Owens.\n\u00c8 leggenda assai diffusa, ma si tratta di narrazione priva di fondamento, come dichiarato dallo stesso Jesse Owens, il rifiuto di Hitler di riconoscerne le vittorie.\nEgli infatti non celebr\u00f2 alcuna vittoria, ma anzi mentre l'atleta statunitense passava sotto la tribuna d'onore venne salutato da Hitler con un gesto della mano al quale egli rispose. Il fatto venne confermato anche da Eric Brown (1919\u20132016), pilota della Fleet Air Arm, che nel 2014 dichiar\u00f2 in un documentario della BBC:\nAl contrario fu Franklin Delano Roosevelt, in quel periodo impegnato in un'elezione e preoccupato della reazione degli Stati del Sud, a cancellare un appuntamento con il pluriolimpionico alla Casa Bianca.\nNovit\u00e0 olimpiche.\nDurante i Giochi del 1936 venne introdotta un'aggiunta di primario valore per tutte le edizioni future, il percorso della fiamma olimpica; l'ultimo tedoforo port\u00f2 la fiaccola olimpica sin dentro lo stadio accendendo il braciere posto tra le gradinate dell'Olympiastadion. Vennero aggiunte le prove di canoa, di pallamano, di pallacanestro (che era comparsa per l'ultima volta nell'Olimpiade del 1904) e di baseball (a livello dimostrativo). In aggiunta si tennero anche delle sfilate e dei saggi della giovent\u00f9 hitleriana in stile ellenico. Il vero miracolo fu comprimere questo programma sterminato nelle ormai canoniche due settimane di durata dei Giochi.\nSport e calendario.\nSport dimostrativi.\nOltre al programma ufficiale si svolsero i seguenti sport:\nMedagliere.\nIl successo dell'\u00e9quipe tedesca fu agevolato sia dal \"dilettantismo di Stato\" che consent\u00ec agli atleti di prepararsi a tempo pieno, senza preoccupazioni economiche (in quanto furono alimentati, curati ed alloggiati a spese dello Stato), sia dall'introduzione di alcune nuove specialit\u00e0, come la canoa e il kayak, poco praticate dagli altri paesi.\nLa Germania ben figur\u00f2, non salendo sul podio solo nel calcio, nel polo e nel basket. Inoltre, nella maratona, due coreani allora \"sudditi\" del Giappone vinsero oro e bronzo, e nel calcio la Germania assistette alla vittoria della Nazionale italiana, che aveva gi\u00e0 vinto la Coppa del Mondo nel 1934."}
{"id": "4625", "revid": "125169212", "url": "https://it.wikipedia.org/wiki?curid=4625", "title": "Giochi della XIV Olimpiade", "text": "I Giochi della XIV Olimpiade (), noti anche come Londra 1948, si svolsero a Londra, capitale del Regno Unito, dal 29 luglio al 14 agosto 1948.\nEssi furono i primi giochi olimpici a essere disputati dopo una sosta durata 12 anni a causa della seconda guerra mondiale: i Giochi della XII Olimpiade, inizialmente assegnati a Tokyo e poi riassegnati a Helsinki, e i Giochi della XIII Olimpiade, assegnati alla stessa Londra, erano stati cancellati.\nLondra torn\u00f2 a organizzare le Olimpiadi quarant'anni dopo i Giochi del 1908, diventando la seconda citt\u00e0 dopo Parigi a ospitare due edizioni dei Giochi.\nAssegnazione.\nIl Comitato Olimpico Internazionale (CIO), dopo i Giochi di Berlino 1936 e il secondo conflitto mondiale che aveva costretto alla cancellazione delle Olimpiadi del 1940 e del 1944, era andata incontro ad alcuni cambiamenti: il era deceduto il barone Pierre de Coubertin, il fondatore dei Giochi olimpici moderni, mentre nel 1942 era morto di infarto il suo successore, il conte Henri de Baillet-Latour. Di conseguenza, Sigfrid Edstr\u00f6m, gi\u00e0 vice presidente, venne nominato reggente del CIO fino al momento in cui sarebbe stato possibile organizzare nuove elezioni. Nonostante le devastazioni della guerra non avessero risparmiato stadi e palestre e la carneficina bellica fosse costata la vita a milioni di persone, il movimento olimpico si attiv\u00f2 sin dal giugno 1945, a ostilit\u00e0 terminate in Europa, per valutare la possibilit\u00e0 di organizzare i Giochi olimpici estivi e invernali del 1948.\nNell'agosto 1945, Edstr\u00f6m, il suo vice Avery Brundage e lord Aberdare si incontrarono a Londra per discutere sulle possibili candidate a ospitare i Giochi del 1948.\nPer i Giochi estivi furono proposte Atene, Baltimora, Losanna, Filadelfia, Los Angeles, Minneapolis e Londra, e questa lista venne inviata a tutti i membri del CIO.\nVisto che i Giochi del 1944, poi cancellati, erano stati assegnati a Londra, Lord Burghley, direttore del comitato olimpico britannico, si rec\u00f2 a Stoccolma da Edstr\u00f6m a perorare la causa londinese. Venne cos\u00ec istituito un comitato che avrebbe valutato la possibilit\u00e0 che Londra potesse ospitare un tale evento, e dopo una serie di incontri venne formulato l'invito al sindaco della capitale britannica di presentare una candidatura ufficiale. Nel corso della sessione del CIO tenutasi a Losanna nel marzo 1946, nella quale Edstr\u00f6m venne eletto presidente, i Giochi della XIV Olimpiade vennero ufficialmente assegnati a Londra.\nLa scelta della capitale britannica aveva anche un significato simbolico rispetto alle Olimpiadi di Berlino del 1936. Il Regno Unito era stato strenuo avversario della Germania nazista nel corso della guerra e Londra era stata pesantemente colpita dai bombardamenti tedeschi, quindi se nei Giochi berlinesi era stata ostentata la capacit\u00e0 organizzativa, economica e militare del regime nazista, i Giochi londinesi avrebbero segnato una discontinuit\u00e0, esaltando i valori olimpici in un Paese democratico.\nOrganizzazione.\nIl comitato organizzatore dei Giochi olimpici venne costituito il e Lord Burghley venne nominato direttore del comitato. Gli organizzatori dovettero affrontare non poche difficolt\u00e0 nella preparazione dei Giochi, poich\u00e9 il Regno Unito usciva dalla guerra da vincitore, ma in condizioni economiche molto difficili. Il governo laburista, presieduto dal primo ministro Clement Attlee, aveva come priorit\u00e0 la ricostruzione del tessuto economico e sociale del Paese, quindi ben poche risorse vennero destinate all'organizzazione dei Giochi. Infatti, i Giochi vennero ribattezzati \"i Giochi dell'austerit\u00e0\" (\"The Austerity Games\", in inglese).\nIl cibo e il vestiario erano ancora soggetti a razionamento nel Regno Unito, ma agli atleti vennero concesse razioni di cibo pi\u00f9 consistenti, raggiungendo le circa invece delle normali . Inoltre, in pieno spirito olimpico, molti Paesi supportarono i britannici con provviste alimentari: la Danimarca riforn\u00ec con circa uova, l'Irlanda con uova, la Cecoslovacchia contribu\u00ec con bottiglie di acqua minerale, mentre i Paesi Bassi mandarono un centinaio di tonnellate di frutta fresca e verdure. La federazione dei pescherecci britannici contribu\u00ec con circa 19 tonnellate di pesce.\nUlteriori difficolt\u00e0 erano legati agli alloggi per gli atleti e gli ufficiali di gara. Viste le difficolt\u00e0 economiche e logistiche, venne deciso di non costruire un villaggio olimpico specificatamente progettato per ospitare le delegazioni di atleti. Grazie ad accordi raggiunti tra il comitato organizzatore e il governo britannico, vennero individuati tre centri dove sistemare la maggior parte degli alloggi di atleti e ufficiali di gara: i campi della RAF presso Uxbridge e West Drayton, e l'ex-campo militare presso il Richmond Park. Altri alloggi vennero assegnati ad Aldershot, Torquay, Bisley ed Henley a quegli atleti e ufficiali di gara impegnati in competizioni organizzate fuori Londra. Ulteriori alloggi vennero distribuiti nell'area metropolitana londinese, soprattutto per le atlete. Nei termini dell'accordo col governo era previsto che non venissero pagati affitti per questi alloggi, ma che qualsiasi lavoro a carattere provvisorio sugli alloggi fosse a carico del comitato organizzatore.\nI Giochi olimpici di Londra del 1948 furono, per la prima volta nella storia delle Olimpiadi, trasmessi in tutta l'Inghilterra dalla televisione, diversamente dai Giochi di Berlino 1936 la trasmissione dei quali era limitata a determinati teatri.\nSedi di gara.\nAnche la scelta delle sedi di gara venne guidate dalle ridotte disponibilit\u00e0 economiche: le gare di canottaggio si svolsero nel Tamigi, le gare su strada di ciclismo trovarono posto nell'ampio parco di Windsor. Fu, inoltre, ricostruita la pista di atletica nello stadio di Wembley, dove si erano svolti i precedenti Giochi del 1908, spargendo circa 800 tonnellate di cenere lungo il tracciato di corsa. Al di fuori dall'area metropolitana londinese si svolsero le gare di canoa, di canottaggio, di equitazione, di tiro, di vela e alcune partite di calcio. Vennero introdotti per la prima volta nella storia dei Giochi moderni i blocchi di partenza per gli atleti nelle gare di velocit\u00e0 e per la prima volta le competizioni di nuoto vennero disputate al coperto, presso l'Empire Pool.\nI Giochi.\nPaesi partecipanti.\nGli esiti della seconda guerra mondiale incisero sulla partecipazione ai Giochi e sugli inviti che vennero inviati ai vari comitati olimpici. Sfruttando l'assenza di un governo, sia politico che sportivo, in Germania, Paese lacerato e diviso dal conflitto, Edstr\u00f6m decise che non era possibile recapitare un invito ai tedeschi per la partecipazione alle Olimpiadi; analoga decisione venne presa per il Giappone. Un diverso trattamento venne riservato ai comitati olimpici di quei Paesi usciti sconfitti dal conflitto mondiale: Austria, Bulgaria, Italia, Romania e Ungheria ricevettero l'invito, ma solamente austriaci, italiani e ungheresi inviarono i propri atleti. L'Unione Sovietica ricevette un invito per la partecipazione, ma decise di non partecipare. Il neonato Stato di Israele non venne invitato dal CIO ufficialmente perch\u00e9 non aveva ancora un comitato olimpico.\nLa partecipazione fu molto elevata nonostante i postumi della guerra: pi\u00f9 di atleti, dei quali 390 donne, in rappresentanza di 59 nazioni. Parteciparono per la prima volta i comitati olimpici di 14 Paesi: Birmania, Ceylon, Corea del Sud, Giamaica, Guyana britannica, Iran, Iraq, Libano, Pakistan, Porto Rico, Singapore, Siria, Trinidad e Tobago e Venezuela.\nTra parentesi, il numero di atleti partecipanti.\nDiscipline.\nRispetto ai Giochi di Berlino 1936 il numero di discipline pass\u00f2 da 21 a 19, per la mancata inclusione nel programma olimpico del polo, che non venne pi\u00f9 riproposto ai Giochi olimpici, e della pallamano, che torn\u00f2 nel programma solo a Monaco 1972. Si tratt\u00f2, inoltre, dell'ultima edizione nella quale erano presenti dei \"concorsi d'arte\" (architettura, letteratura, pittura, musica e scultura). Il lacrosse venne incluso nel programma olimpico come sport dimostrativo, senza che l'assegnazione delle medaglie avesse valore a livello di medagliere generale.\nTra le competizioni femminili vennero introdotti i 200 metri piani, il salto in lungo e il getto del peso nelle gare di atletica leggera e il K1 500 metri nelle gare di kayak. Tra le competizioni maschili venne introdotta la categoria dei pesi mosca e modificati i limiti di peso nelle gare di nella lotta, mentre nella gare di vela vennero abbandonate le classi O-Jolle e da 8 metri e vennero introdotte le classi firefly, swallow e dragone.\nIl programma delle olimpiadi estive 1948 ha previsto 19 sport per un totale di 23 discipline divise in 136 eventi che assegnavano le medaglie.\nCerimonia di apertura.\nLa cerimonia di apertura dei Giochi della XIV Olimpiade si \u00e8 svolta il presso lo stadio di Wembley. Alle 14 la banda dell'esercito inizi\u00f2 a suonare allo stadio davanti agli spettatori. Alle 14:35 iniziarono a prendere posto sul campo davanti al palco reale i membri del CIO e del comitato organizzatore, mentre alle 14:45 arrivarono il re Giorgio VI e la regina Elisabetta con altri membri della famiglia reale. Alle 15 ebbe inizio la sfilata degli atleti: come da tradizione, la sfilata \u00e8 stata aperta dalla rappresentativa greca, in omaggio al Paese in cui si svolsero le Olimpiadi antiche, ed \u00e8 stata conclusa dalla delegazione del Regno Unito, in qualit\u00e0 di Paese ospitante, mentre le altre delegazioni hanno sfilato in ordine alfabetico secondo le rispettive denominazioni in lingua inglese. Le delegazioni si disposero sul campo da gioco in modo tale che la delegazione greca fosse al fianco destro del palco reale e la delegazione britannica fosse alla sinistra del palco reale.\nAlle 4 del pomeriggio re Giorgio VI dichiar\u00f2 ufficialmente aperti i Giochi della XIV Olimpiade: piccioni furono liberati nell'aria, la bandiera olimpica fu innalzata e la \"Royal Horse Artillery\" spar\u00f2 21 colpi di cannone. Nel frattempo, John Mark, ultimo tedoforo, sal\u00ec i gradini del braciere olimpico, salut\u00f2 la folla e accese la fiamma olimpica. Successivamente, Don Finlay, ostacolista della delegazione britannica, nonch\u00e9 pilota della RAF durante la seconda guerra mondiale, pronunci\u00f2 il giuramento olimpico a nome di tutti gli atleti partecipanti.\nLa cerimonia di apertura venne trasmessa in diretta televisiva della BBC, cos\u00ec come vari eventi sportivi della manifestazione. La BBC pag\u00f2 circa sterline per i diritti di trasmissione.\nCerimonia di chiusura.\nLa cerimonia di chiusura si \u00e8 svolta il sempre allo stadio di Wembley. Seguendo il precedente dei Giochi di Los Angeles 1932, venne deciso di usare dei portatori per le bandiere e per i nomi dei Paesi, invece dei rappresentanti delle singole delegazioni, perch\u00e9 molti degli atleti sarebbero gi\u00e0 ripartiti prima della cerimonia di chiusura. La cerimonia prese il via verso le 18, dopo la conclusione delle gare di equitazione che si erano tenute sul campo da gioco dello stadio. Il presidente del CIO, Sigfrid Edstr\u00f6m, tenne il discorso di chiusura, seguito dallo spegnimento del fuoco olimpico. La bandiera olimpica venne ammainata e consegnata al Lord sindaco di Londra, affinch\u00e9 la conservasse fino ai successivi Giochi di Helsinki 1952.\nLe gare e i protagonisti.\nNonostante le difficolt\u00e0 nell'organizzazione e nella preparazione ai Giochi, i risultati tecnici furono tutt'altro che modesti, visto vennero migliorati nove primati olimpici nell'atletica leggera e otto nel nuoto, sia in campo maschile sia in quello femminile.\nLa protagonista dei Giochi fu Fanny Blankers-Koen, velocista olandese, soprannominata \"la mammina volante\", che vinse 4 medaglie d'oro in altrettante gare di atletica leggera: 100 metri, 200 metri, 80 metri ostacoli e staffetta 4\u00d7100 metri. Nonostante detenesse anche i record mondiali nel salto in lungo e nel salto in alto, non pot\u00e9 partecipare anche a queste gare perch\u00e9 il regolamento non consentiva la partecipazione a pi\u00f9 di tre gare individuali. Dopo aver vinto l'oro nei 100 metri, vinse l'oro e segn\u00f2 il record mondiale negli 80 metri ostacoli al fotofinish e nei 200 metri, per poi portare alla vittoria nell'ultima frazione la staffetta 4x100 con un decimo di vantaggio sulle australiane. Al suo ritorno nei Paesi Bassi venne accolta trionfalmente e le venne regalata una bicicletta dalla gente di Amsterdam.\nAudrey Patterson divenne la prima atleta statunitense afroamericana a vincere una medaglia ai Giochi olimpici, il bronzo nei 200 metri, mentre il giorno dopo Alice Coachman divenne la prima atleta statunitense afroamericana a vincere una medaglia d'oro, nonch\u00e9 unica atleta donna statunitense a vincere una medaglia d'oro a Londra.\nAnche nelle gare maschili l'atletica leggera regal\u00f2 gare emozionanti. Nei 400 metri piani la vittoria and\u00f2 al giamaicano Arthur Wint, che super\u00f2 il connazionale Herb McKenley, da tutti considerato il principale favorito, e divenendo il primo atleta giamaicano a vincere una medaglia d'oro. Lo stesso Wint conquist\u00f2 la medaglia d'argento negli 800 metri, vinti dallo statunitense Mal Whitfield. Il mezzofondista cecoslovacco Emil Z\u00e1topek conquist\u00f2 la medaglia d'oro nei 10000 metri piani e la medaglia d'argento nei 5000 metri piani, conquistando la folla sia per la sua personalit\u00e0 sia per il continuo ansimare nel corso delle gare, e costringendo al ritiro dalla gara il primatista mondiale della specialit\u00e0, il finlandese Viljo Heino. La medaglia d'oro nel decathlon venne vinta dallo statunitense Bob Mathias, un diciassettenne che aveva cominciato a praticare la disciplina solo 4 mesi prima dei Giochi e che divenne il pi\u00f9 giovane campione olimpico nella storia dell'atletica leggera. Nella gara del lancio del disco i primi due posti sul podio vennero occupati dagli italiani Adolfo Consolini e Giuseppe Tosi. Nella maratona il belga \u00c9tienne Gailly, che aveva affrontato dure esperienze nel corso della guerra, condusse la gara per larga parte, prima di essere ripreso; riusc\u00ec, in seguito, a riprendere la testa, entrando per primo nello stadio di Wembley, per poi crollare fisicamente e procedere al passo e barcollando, venendo superato prima dall'argentino Delfo Cabrera e poi dal britannico Tom Richards, ma riuscendo a conquistare la medaglia di bronzo.\nAnche la scherma ebbe molto seguito a Londra e le gare vennero caratterizzate dalle sfide tra francesi, italiani e ungheresi. La gara di fioretto a squadre vide la squadra francese superare all'ultimo assalto la squadra italiana, guidata da Edoardo Mangiarotti. Il torneo di calcio venne vinto dalla , che poteva schierare calciatori quali Gunnar Gren, Nils Liedholm e i fratelli Bertil, Gunnar e Knut Nordahl. Nell'hockey su prato il titolo di campione olimpico and\u00f2 all', che conquist\u00f2 cos\u00ec la sua prima medaglia d'oro come stato indipendente, superando in finale i padroni di casa e precedenti colonizzatori della .\nLe gare di nuoto vennero dominati dagli atleti statunitensi, ma la vera sorpresa arriv\u00f2 nei 100 metri stile libero femminili, dove la vittoria and\u00f2 alla danese Greta Andersen, che negli anni successivi divenne professionista e attravers\u00f2 il canale della Manica per sei volte, stabilendo vari record. Nella pallanuoto la medaglia d'oro and\u00f2 all', che nel girone finale super\u00f2 i rivali dell', sconfitti per 4-3 in uno dei mini-gironi nei quali era stato organizzato il torneo.\nNel tiro la competizione di pistola da 25 metri venne vinta dall'ungherese K\u00e1roly Tak\u00e1cs, il quale aveva sofferto un grave incidente prima della guerra, quando in un'esercitazione l'esplosione di una granata gli dilani\u00f2 la mano destra, costringendolo ad allenare la mano sinistra per poter riprendere le competizioni.\nInoltre, la francese Micheline Ostermeyer, che vinse due medaglie d'oro nell'atletica leggera, divenne in seguito una nota pianista; mentre l'italiano Ottavio Missoni, sesto nella gara dei 400 metri ostacoli, divenne poi famoso nel mondo per la casa di moda fondata assieme alla moglie. Nella vela la competizione della classe Star vide le medaglie d'oro e d'argento vinte da due coppie di padre e figlio, mentre nell'equitazione la squadra svedese dovette restituire l'oro nel dressage perch\u00e9 un suo cavaliere, Genhall Persson era un sottufficiale, grado insufficiente per partecipare alle competizioni. Si registr\u00f2 anche la prima defezione a scopo politico: la cecoslovacca Maria Provanzikov\u00e1, allenatrice della squadra di ginnastica, si rifiut\u00f2 di tornare in patria, denunciando la mancanza di libert\u00e0.\nMedagliere.\nLe medaglie assegnate nel corso dei Giochi di Londra 1948 furono realizzate seguendo lo stesso stile delle medaglie consegnate dai Giochi di Amsterdam 1928 in poi: disegnate dall'artista fiorentino Giuseppe Cassioli, esse recavano sul recto la dea della vittoria con una palma nella mano sinistra e la corona del vincitore nella mano destra, mentre sul verso era presente un campione olimpico portato in trionfo dalla folla.\nRispetto all'XI Olimpiade, aument\u00f2 il numero di delegazioni che conquist\u00f2 almeno una medaglia (37 rispetto a 32) e aument\u00f2 anche il numero di delegazioni che conquistarono almeno una medaglia d'oro (23 rispetto a 21). Anche grazie anche all'assenza della delegazione tedesca, che aveva avuto un \"exploit\" ai Giochi del 1936, la delegazione degli Stati Uniti conquist\u00f2 il maggior numero di medaglie (84) e il maggior numero di medaglie d'oro (38).\nTra le delegazioni che incrementarono il numero di medaglie conquistate vi furono la Svezia, che pass\u00f2 da 6 a 16 ori e raddoppi\u00f2 il numero di medaglie vinte, e la Turchia, che pass\u00f2 da 1 a 6 ori e da 2 a 12 medaglie vinte.\nI padroni di casa della Gran Bretagna conquistarono 23 medaglie, delle quali solo 3 d'oro.\nLa delegazione italiana si piazz\u00f2 al quinto posto nel medagliere con 8 medaglie d'oro conquistate, tante quante ne aveva vinte nei precedenti Giochi, ma con un maggior numero di medaglie complessivamente vinte (27 rispetto alle 22 del 1936).\nTra le delegazioni esordienti vinsero una medaglia d'oro la Giamaica e l'India."}
{"id": "4626", "revid": "466539", "url": "https://it.wikipedia.org/wiki?curid=4626", "title": "Giochi della XV Olimpiade", "text": "I Giochi della XV Olimpiade (in finlandese: \"XV olympialaisten pelit\"), noti anche come Helsinki 1952, si svolsero a Helsinki, in Finlandia, dal 19 luglio al 3 agosto 1952. \nSelezione della citt\u00e0 ospitante.\nLa selezione della citt\u00e0 ospitante avvenne durante la 40\u00aa sessione del CIO il 21 giugno 1947 a Stoccolma. Helsinki super\u00f2 Amsterdam e cinque citt\u00e0 statunitensi: Chicago, Detroit, Los Angeles, Minneapolis e Filadelfia.\nAvvenimenti.\nIl periodo intercorso fra il 1948 e il 1952 fu funestato da altri avvenimenti preoccupanti, come la guerra di Corea e l\u2019inizio della guerra fredda, ma fortunatamente la macchina organizzativa non si incepp\u00f2. Il miglior commento sull'edizione dei giochi risult\u00f2 quello dell\"'Annuario dello Sport\" del 1953, pubblicato da \"La Gazzetta dello Sport\" che scrisse:\nAd Helsinki le Nazioni partecipanti furono 69, diciotto pi\u00f9 di Berlino e dieci pi\u00f9 di Londra; fu pi\u00f9 nutrito del solito lo schieramento delle Nazioni dell'Asia e dell'Africa e soprattutto fu la prima volta dell'Unione Sovietica (aveva un solo precedente nel 1912 come Russia).\nIl Comitato organizzatore costru\u00ec ad Helsinki tre villaggi olimpici distinti tra loro: il primo era riservato agli atleti dei paesi alleati degli Stati Uniti, il secondo era per gli atleti alleati dei sovietici, e il terzo, secondo la tradizione, era riservato alle donne. Queste precauzioni si dimostrarono poi inutili, perch\u00e9 sia gli atleti sovietici che quelli statunitensi, quando si incontravano, a dispetto della guerra fredda incombente, ne approfittavano per fraternizzare.\nLe olimpiadi di Helsinki furono aperte da una cerimonia inaugurale sotto la pioggia battente. Quando Paavo Nurmi, ultimo tedoforo della staffetta olimpica, fece il suo ingresso nello stadio, sia spettatori che atleti lo salutarono con applausi e grida di felicit\u00e0. I giochi della XV Olimpiade furono inaugurati in uno stato di estrema allegria e fratellanza, nonostante la pioggia e le difficili situazioni politiche di quel tempo.\nRitornando all'esito tecnico delle gare, ben ventiquattro primati olimpici nell'atletica leggera furono migliorati e tre uguagliati. I primati mondiali superati furono sei, di cui ben quattro in campo femminile. Grandi passi in avanti furono compiuti in tutte le discipline, da quelle natatorie, dove vennero battuti undici primati, a quelle del sollevamento pesi.\nTra le discipline nuove introdotte in questa rassegna rammentiamo il baseball, seppur a titolo dimostrativo, e molte specialit\u00e0 della ginnastica femminile come la trave, le parallele, il volteggio, il corpo libero; oltre all'inserimento della prova a squadre del pentathlon moderno e all'aggiunta di qualche specialit\u00e0 nei pesi e nel pugilato.\nMedagliere.\nLa spedizione sovietica si dimostr\u00f2 competitiva in quasi tutte le discipline, al punto da raggiungere il secondo posto assoluto nel medagliere per nazioni, conquistando ben 22 ori, alle spalle solo della formidabile \u00e9quipe statunitense risultata vincente in ben 40 occasioni (dominando nel nuoto, nell'atletica leggera e nel pugilato). Ma l'attenzione del mondo sportivo fu calamitata anche da un'altra sorprendente nazione appartenente al blocco sovietico, l'Ungheria, che con 16 ori ottenne il terzo posto assoluto nel medagliere. Si era diffuso nell'Europa orientale il \"dilettantismo di Stato\", introdotto dapprima dal regime fascista in Italia e poi in Germania dal nazismo. Negli Stati del \"blocco sovietico\" gli atleti figuravano come operai o come militari, ma impiegavano tutto il tempo ad allenarsi per le gare e lo facevano nel pieno rispetto dei regolamenti del CIO."}
{"id": "4627", "revid": "1632387", "url": "https://it.wikipedia.org/wiki?curid=4627", "title": "Giochi della XVI Olimpiade", "text": "I Giochi della XVI Olimpiade (in inglese: \"Games of the XVI Olympiad\"), noti anche come Melbourne 1956, si svolsero a Melbourne, in Australia, dal 22 novembre all'8 dicembre 1956. Si tratta dei primi Giochi olimpici disputati nell'emisfero meridionale.\nScelta della citt\u00e0 ospitante.\nMelbourne \u00e8 stata scelta come citt\u00e0 ospitante dei giochi olimpici superando Buenos Aires, Citt\u00e0 del Messico, Montr\u00e9al, Los Angeles, Detroit, Chicago, Minneapolis, Filadelfia e San Francisco; il 28 aprile 1949, alla 43\u00aa sessione del CIO svoltasi a Roma.\nStoria.\nI Giochi si disputarono, per la prima volta, nell'emisfero sud del mondo, e quindi si tennero dal 22 novembre all'8 dicembre 1956, nella stagione estiva per gli australiani. Questo fatto rese per\u00f2 difficili le situazioni degli atleti provenienti dall'Europa e dagli Stati Uniti, che dovettero fare i conti con il violento sbalzo di temperatura. La scelta della sede fu motivata dalla esigenza di universalizzare il pi\u00f9 possibile le Olimpiadi che, invece, fino a quel momento erano state organizzate sempre in Europa e, solamente in due occasioni, negli Stati Uniti.\nAncora una volta il momento storico sembr\u00f2 poco congeniale per confermare gli entusiasmi degli sportivi, a causa delle tensioni belliche attorno al canale di Suez e dell'occupazione dell'Ungheria da parte dell'esercito sovietico. A quest'ultimo fatto pu\u00f2 essere ricondotto l'evento della cosiddetta \"partita del sangue nell'acqua\", ovverosia la partita di pallanuoto tra la squadra nazionale ungherese, all'epoca campionessa olimpica uscente, e quella sovietica.\nAlcune nazioni, come la Svizzera, i Paesi Bassi e la Spagna, boicottarono i Giochi in segno di protesta contro l'Unione Sovietica, mentre Egitto, Iraq e Libano a causa delle tensioni attorno al canale di Suez. Infatti il numero delle Nazioni presenti a Melbourne fu inferiore a quello di Helsinki, anche se il numero delle competizioni fu ampliato da 149 a 153.\nLuoghi.\nBisogna segnalare come le gare di equitazione si siano invece svolte a Stoccolma l'estate precedente, a causa delle rigidissime leggi australiane sull'importazione degli animali e la relativa profilassi. Questo fu il secondo caso di Olimpiade svoltasi in due nazioni diverse: il primo era avvenuto all'Olimpiade di Anversa nel 1920, quando una gara di vela era stata tenuta in un tratto di mare presso le coste dei Paesi Bassi.\nLa Fiamma olimpica.\nLa Fiamma olimpica raggiunse Melbourne il 22 novembre 1956, dopo essere stata accesa a Olimpia il 2 novembre.\nMedagliere.\nLa spedizione americana conferm\u00f2 il numero di medaglie complessivo, solo due in meno di Helsinki, per\u00f2 ottenne otto ori in meno, da 40 a 32, e soprattutto perse la \"leadership\" del medagliere a favore dell'Unione Sovietica che miglior\u00f2 di ben 27 medaglie il suo bottino complessivo, passando, per di pi\u00f9, da 22 ori a 37 ori, mettendosi in luce un po' in tutte le discipline, dalla ginnastica al pugilato, dal canottaggio all'atletica leggera. La sorpresa positiva fu senza dubbio l'Australia, terza nel medagliere, che strabili\u00f2 per le prestazioni dei suoi atleti, soprattutto nel nuoto dove vinse per otto volte, superando ripetutamente i record olimpici (7 volte) e mondiali (3 volte).\nSui sorprendenti progressi compiuti dai nuotatori australiani si spesero fiumi di inchiostro, fino ad arrivare alla conclusione che furono applicate anche in piscina le norme di allenamento dell'atletica leggera, quindi lunghe sedute di allenamento quotidiane, aiutate da una alimentazione ricca di proteine, e impreziosite da qualche ritocco alla tecnica del \"'crawl\". Risalt\u00f2 la partecipazione unificata della Germania ai Giochi, dopo l'esclusione di Londra e la presenza della sola Germania Ovest a Helsinki: la rappresentativa unica, Ovest ed Est assieme, ottenne buoni risultati (6 ori), e verr\u00e0 quindi riproposta finch\u00e9 fu sciolta alle Olimpiadi di Citt\u00e0 del Messico. Infine, ottimo anche il bottino di medaglia della squadra italiana, quinta nel medagliere per la terza edizione di fila, e prima fra le nazioni europee occidentali. Gli atleti ungheresi parteciparono ai Giochi conquistando ben 9 ori ed ottenendo un lusinghiero quarto posto nel medagliere per nazioni, mentre a Helsinki erano stati terzi con 16 ori."}
{"id": "4628", "revid": "466539", "url": "https://it.wikipedia.org/wiki?curid=4628", "title": "Giochi della XVIII Olimpiade", "text": "I Giochi della XVIII Olimpiade (in giapponese: ), noti anche come Tokyo 1964, si sono svolti a Tokyo, in Giappone, dal 10 al 24 ottobre 1964.\nSelezione citt\u00e0 ospitante.\nTokyo fu scelta il 26 maggio del 1959, durante il 55\u00ba Congresso del CIO tenutosi a Monaco di Baviera, in Germania Ovest, superando le citt\u00e0 di Detroit, Bruxelles e Vienna.\nAvvenimenti.\nPer la prima volta nella storia l'Olimpiade si svolse in Asia: i Giochi del 1940, inizialmente previsti nella capitale giapponese, erano stati riassegnati a Helsinki a causa della seconda guerra sino-giapponese. Il Giappone spese una cifra pari a per allestire impianti, strutture e infrastrutture che parvero tutte all'altezza della situazione.\nLe nazioni partecipanti furono 93, quindi dieci pi\u00f9 di Roma, gli atleti furono 5151 (circa 300 in meno del 1960), i giornalisti 1200, i fotografi oltre 600, i cineradioperatori 500.\nPer la prima volta, in tutto l'emisfero settentrionale le immagini delle gare vennero diffuse grazie al satellite statunitense \"Syncom III\".\nA Tokyo comparvero per la prima volta il judo e la pallavolo femminile, sport popolari in Giappone. Il pentathlon femminile fu introdotto agli eventi di atletica.\nLe gare di atletica furono disputate per la prima volta su una pista a otto corsie e venne adottato ufficialmente il cronometraggio elettrico, anche se si continu\u00f2 ad approssimare in ogni caso i tempi al decimo di secondo.\nI contenuti tecnici furono elevatissimi, basti prendere come esempio l'atletica leggera femminile, nella quale in nove gare su dieci vennero migliorati i primati olimpici. Risultati analoghi furono raggiunti anche in altre discipline, al punto da indurre persino qualche sospetto e difatti dopo le Olimpiadi venne stabilito di effettuare prima delle gare controlli medici pi\u00f9 rigorosi.\nIl nuoto fu coinvolto dalla svolta statunitense nelle tecniche di allenamento, grazie alle quali fu abbattuto il muro del minuto di gara nei 100 metri stile libero; a raggiungere la celebrit\u00e0 fu lo statunitense Don Schollander, trionfatore in quattro gare, al pari del suo predecessore Johnny Weissmuller.\nNell'atletica leggera maschile gli Stati Uniti si confermarono la nazione meglio preparata; Al Oerter (Stati Uniti) oro nel lancio del disco per la terza olimpiade di seguito, l'etiope Abebe Bikila riconfermatosi vincitore della maratona e promosso al grado di tenente dell'esercito del Negus e il polacco Schmidt, confermatosi nel salto triplo, furono alcuni tra gli atleti pi\u00f9 meritevoli di una citazione.\nLo stesso traguardo importante della vittoria in tre edizioni diverse fu raggiunto dal canottiere sovietico Vja\u010deslav Ivanov e dal tedesco Hans Winkler nell'equitazione.\nNella lotta, oltre alle tradizionali nazioni protagoniste dell'Europa orientale e del Medio Oriente, il Giappone si aggiunse prepotentemente nel medagliere con ben cinque ori, e soprattutto la fece da padrone nello judo, disciplina introdotta per la prima volta, vincendo in tre categorie su quattro. Purtroppo per gli appassionati del Sol Levante, sfugg\u00ec ai loro atleti la medaglia nella gara pi\u00f9 prestigiosa, la categoria \"Open\", che fu vinta dall'olandese Anton Geesink. Anche nel sollevamento pesi si ottennero risultati brillanti, con quattro primati mondiali e tre olimpici.\nIl pugilato offr\u00ec una delle pagine pi\u00f9 significative, visto che la finale dei pesi massimi fu disputata e vinta dallo statunitense Joe Frazier nonostante avesse la mano sinistra fratturata.\nI giapponesi stravinsero nella pallavolo femminile, suscitando, per\u00f2, qualche perplessit\u00e0 per il lungo ritiro al quale furono costrette le atlete \"dilettanti\".\nLa cerimonia di apertura.\nLa cerimonia d'apertura della XVIII Olimpiade dell'Era moderna si tenne sabato 10 ottobre 1964. La cerimonia, trasmessa in mondovisione, fu a tratti spettacolare. Quando fu acceso il braciere olimpico diecimila tamburi iniziarono a rullare, pi\u00f9 di diecimila palloncini vennero liberati nell'aria e cinque jet con le loro scie di fumo disegnarono nel cielo gli anelli olimpici, mentre in tutto lo stadio si diffuse un intenso odore di crisantemo, il fiore nazionale del Giappone. L'ultimo tedoforo, quello che accese il braciere olimpico, fu Yoshinori Sakai, nato a Hiroshima il 6 agosto 1945 qualche ora dopo il lancio della bomba atomica. L'asta su cui venne issata la bandiera con i cinque cerchi misurava 15 metri e 21 centimetri d'altezza, la stessa misura con cui, all'Olimpiade di Amsterdam nel 1928, Mikio Oda aveva vinto nel salto triplo la prima medaglia d'oro olimpica giapponese.\nPaesi partecipanti.\nGli atleti presenti a Tokyo furono (di cui 678 donne), circa 150 meno che a Roma.\nIl numero dei paesi partecipanti sal\u00ec tuttavia a 93, soprattutto a causa della decolonizzazione in Africa (debuttarono Algeria, Camerun, Madagascar, Niger e Tanzania). Vennero escluse l'Indonesia e il Sudafrica, quest'ultimo a causa della dura politica di discriminazione verso i neri.\nNon parteciparono inoltre per protesta la Corea del Nord (per questioni legate alla squalifica di alcuni suoi atleti) e la Cina (a causa del riconoscimento di Taiwan).\nCuriosit\u00e0.\nL'inno britannico \"God Save the Queen\" \u00e8 stato suonato nelle premiazioni con medaglia d'oro in totale 15 volte di cui 6 volte per l'Australia, 4 per il Regno Unito, 3 per la Nuova Zelanda, 1 per il Canada e 1 per le Bahamas."}
{"id": "4629", "revid": "125950263", "url": "https://it.wikipedia.org/wiki?curid=4629", "title": "Giochi della XIX Olimpiade", "text": "I Giochi della XIX Olimpiade (in spagnolo: Juegos de la XIX Olimpiada, in n\u0101huatl: \u0100ltep\u0113tl M\u0113xihco 1968), noti anche come Citt\u00e0 del Messico '68, (o Messico '68) vennero svolti a Citt\u00e0 del Messico, in Messico, dal 12 al 27 ottobre 1968. \nCandidatura e polemiche.\nPer appoggiare la propria candidatura il Messico present\u00f2, in un libro di 180 pagine in due lingue, non solo la documentazione ufficiale richiesta ma anche un piano di ammortamento delle spese, una raccolta storica del paese, i risultati degli eventi sportivi svolti prima, una descrizione dettagliata delle strutture sportive e le condizioni climatiche di Citt\u00e0 del Messico, e una raccolta di pareri e ricerche mediche sui possibili effetti dell'altitudine (2240\u00a0m sopra il livello del mare).\nParteciparono 5516 atleti, in rappresentanza di 112 paesi, gareggiando in 18 sport e 172 specialit\u00e0.\nCitt\u00e0 del Messico fu scelta come sede nell'assemblea del Comitato Olimpico Internazionale del 1963 svoltasi a Baden-Baden, Germania. Le altre citt\u00e0 che si erano candidate a ospitare i giochi erano: Lione, Detroit e Buenos Aires.\nNon mancarono per\u00f2 le polemiche, soprattutto da vari quotidiani europei, riguardo possibili problemi dovuti all'elevata altitudine della citt\u00e0:\nQuesti timori furono ampiamente smentiti durante la 111\u00aa Settimana sportiva internazionale, che fu organizzata proprio a Citt\u00e0 del Messico su offerta del Comitato Organizzatore dei Giochi. I risultati dei vari eventi risolsero definitivamente la controversia sull'altitudine e permisero ai singoli comitati nazionali di inviare le proprie squadre.\nEventi e controversie.\nIl massacro pre-olimpico.\nIl 2 ottobre 1968, dieci giorni prima dell'apertura dei Giochi, nella Piazza delle tre culture a Citt\u00e0 del Messico, un gruppo di studenti manifest\u00f2 pacificamente per protestare contro la grossa spesa sostenuta dal presidente Gustavo D\u00edaz Ordaz per costruire gli impianti per gli imminenti Giochi Olimpici. I soldati, non si sa se per ordine diretto del presidente, iniziarono a sparare ad altezza d'uomo. Fu una strage: non venne mai reso noto il numero dei morti, secondo alcuni forse furono addirittura qualche centinaio.\nAlcuni giornalisti erano gi\u00e0 presenti sul posto, tra cui l'italiana Oriana Fallaci rimasta ferita e creduta morta, per cui notizie e immagini del massacro non tardarono a fare il giro del mondo e contribuirono all'idea di dover disputare questa edizione dei Giochi in un'altra sede, diversa da Citt\u00e0 del Messico. Il presidente del CIO, l'americano conservatore Avery Brundage, si adoper\u00f2 perch\u00e9 il programma olimpico seguisse il suo corso regolare, come se il fatto non fosse accaduto. Durante la cerimonia di apertura, gli studenti fecero volare un uccello e un aquilone a forma di colomba nera, sopra il palco presidenziale, come una protesta silenziosa per la repressione.\nIn sintesi fu steso una sorta di \u201cvelo pietoso\u201d sulla strage di Tlatelolco, per far s\u00ec che i ben pi\u00f9 importanti Giochi Olimpici potessero offuscare questo crudele massacro. Da una parte si riusc\u00ec nell'impresa, dall'altra per\u00f2 c'\u00e8 da considerare che i giochi di Citt\u00e0 del Messico non furono i primi in cui qualcuno, sfruttando la popolarit\u00e0 delle Olimpiadi, manifester\u00e0 per i propri diritti o contro i problemi che avvolgono la societ\u00e0.\nC'\u00e8 da tener conto anche che il 1968, l'anno dei giochi, fu un anno non troppo felice: ci furono la primavera di Praga, gli assassinii di Martin Luther King e Robert Kennedy, la guerra civile e la carestia in Biafra con migliaia di morti per fame, le impiccagioni di neri in Rhodesia e in Sudafrica, il maggio francese e la dilagante rivolta giovanile.\nIl Saluto di Smith e Carlos.\nUno degli eventi per il quale questa Olimpiade \u00e8 oggi principalmente ricordata fu la premiazione dei 200 metri piani, durante la quale il vincitore a tempo di record del mondo Tommie Smith e il suo connazionale John Carlos, terzo classificato, alzarono il pugno chiuso guantato in nero in segno di protesta contro il razzismo e in risalto delle lotte di potere nero. Essi ascoltarono l'inno nazionale americano con il capo chinato, tenendo gli occhi fissi sulle loro medaglie come in segno di protesta.\nUn atteggiamento analogo venne adottato dalla ginnasta ceca V\u011bra \u010c\u00e1slavsk\u00e1, che trovandosi sul gradino pi\u00f9 alto del podio insieme alla sovietica Larisa Petrik dopo la gara di corpo libero, rifiut\u00f2 di guardare la bandiera dell'URSS e di ascoltarne l'inno, tenendo il capo chinato in segno di protesta a seguito dell'invasione sovietica della Cecoslovacchia.\nQuesto gesto le coster\u00e0 un ritiro forzato dalle competizioni e il divieto di viaggiare per 12 anni.\nProtagonisti e curiosit\u00e0.\nSfruttando , caddero diversi record mondiali fra i quali quelli di tutte le specialit\u00e0 maschili nella velocit\u00e0, negli ostacoli e nei salti in estensione. Ecco di seguito i protagonisti e le curiosit\u00e0 di questa edizione dei Giochi Olimpici:\nMedagliere.\nNell'ormai tradizionale duello tra le due superpotenze, ebbero la meglio gli Stati Uniti, con 45 medaglie d'oro, 28 d'argento e 34 di bronzo, contro le 29 d'oro, 32 d'argento e 30 di bronzo dell'URSS.\nDopo molte edizioni concluse almeno tra le prime 10 nazioni, L'Italia con solo 3 medaglie d'oro, 4 d'argento e 9 di bronzo scivol\u00f2 al tredicesimo posto nel medagliere ufficiale per nazioni."}
{"id": "4630", "revid": "1632387", "url": "https://it.wikipedia.org/wiki?curid=4630", "title": "Giochi della XX Olimpiade", "text": "I Giochi della XX Olimpiade (in tedesco: Spiele der XX. Olympiade), noti anche come Monaco 1972, si sono svolti a Monaco di Baviera, nella Germania Ovest, dal 26 agosto all'11 settembre 1972.\nSono i secondi Giochi olimpici estivi che hanno avuto luogo in Germania dopo l'edizione di Berlino del 1936.\nI principali simboli dell'edizione, tutti opera del designer Otl Aicher, furono: il logo, un sole blu stilizzato attraversato da una spirale; il bassotto \"Waldi\", prima mascotte estiva con un nome ufficiale che con i suoi colori tenui vuole rappresentare allegria e gioia; i pittogrammi delle discipline sportive con decise angolature a 45\u00b0 e 90\u00b0, che sono diventati quelli pi\u00f9 noti universalmente, tanto da essere usati anche quattro anni dopo a Montreal e aver ispirato quelli dei XIV Giochi Olimpici Invernali.\nQuest'edizione delle Olimpiadi fu segnata da un tragico episodio: l'omicidio di undici atleti israeliani da parte di un commando di terroristi palestinesi di Settembre Nero. Tale tragedia pass\u00f2 alla storia come il Massacro di Monaco.\nSelezione.\nMonaco fu scelta come sede ospitante dei giochi il 26 aprile 1966 alla 64\u00aa riunione del Comitato Olimpico Internazionale a Roma, prevalendo sulle candidature di Detroit, Madrid e Montr\u00e9al.\nLuoghi.\nIl Parco Olimpico (Olympiapark), basato su un'idea di Frei Otto, chiamato anche Eliseo Park, \u00e8 oggi un punto di riferimento della citt\u00e0. I siti olimpici, progettati dall'architetto G\u00fcnther Behnisch, come la piscina olimpica, l'Olympiahalle (una struttura multifunzionale) e l'Olympiastadion e il villaggio olimpico, sono tutti situati nelle vicinanze del parco. Il design dello stadio in particolare fu ritenuto rivoluzionario, grazie all'uso mai cos\u00ec grande di vetro acrilico fissato con tiranti in acciaio.\nLa strage di Monaco.\nAll'alba del 5 settembre, 8 terroristi palestinesi, aiutati inconsapevolmente da degli atleti canadesi, scavalcarono la rete di recinzione del villaggio olimpico e, senza essere neanche lontanamente visti da nessuno dei tra poliziotti e Olys mobilitati presso la citt\u00e0 di Monaco e vicino agli impianti sportivi, irruppero nella palazzina numero 31, nella quale soggiornava la rappresentativa israeliana. Subito vi fu una prima vittima, Moshe Weimberg, l'allenatore della squadra di lotta, che passando per caso cerc\u00f2 di fermarli ma fu colpito a morte pi\u00f9 volte. La seconda vittima fu il pesista Yossef Romano, che accorse in aiuto dell'allenatore pur aggrappato a una stampella e mor\u00ec dissanguato; 2 atleti israeliani riuscirono a fuggire e a dare l'allarme, mentre 9 atleti rimasero in mano ai terroristi, che subito ordinarono il rilascio di ben 234 \"fedayin\", che erano detenuti a Tel Aviv e anche di altri due terroristi della RAF recentemente catturati e in carcere in Germania. Il rapimento fu presto rivendicato dall'organizzazione terroristica Settembre Nero.\nLe trattative tedesche furono lente e disordinate. Alle dieci di sera giunse finalmente un pullman che trasport\u00f2 gli ostaggi e i terroristi su due elicotteri, con i quali raggiunsero l'aeroporto di F\u00fcrstenfeldbruck, a circa 20\u00a0km da Monaco, da dove sarebbero dovuti salire su un aereo diretti in Medio Oriente. Ma ad attenderli vi era la polizia tedesca.\nA un certo punto inizi\u00f2 la sparatoria durante la quale un elicottero prese fuoco e per i suoi occupanti non vi fu scampo. La terribile strage dur\u00f2 otto minuti: morirono 5 degli 8 terroristi, il pilota di uno degli elicotteri, un poliziotto tedesco e tutti i 9 ostaggi israeliani. I tre terroristi rimasti vivi furono catturati.\nLa notizia della strage non tard\u00f2 a fare il giro del mondo suscitando sgomento e indignazione. Alcuni avanzarono l'ipotesi di cancellare questa edizione dei Giochi olimpici. Dopo un giorno di stop, per\u00f2, i Giochi ripresero nel normale svolgimento nel programma. Nonostante tutte le tranquillizzazioni del CIO, l'atmosfera, fin qui tranquilla, non era pi\u00f9 la stessa: si era compiuta la pi\u00f9 grande tragedia nella storia delle Olimpiadi.\nMedagliere.\nNel medagliere per nazioni l'Unione Sovietica torn\u00f2 a prevalere sugli Stati Uniti d'America con 99 medaglie complessive, di cui 50 d'oro, mentre gli statunitensi si fermarono a 94 medaglie, di cui 33 d'oro. La Germania Orientale fu terza con 66 medaglie, di cui 20 d'oro, superando nettamente i padroni di casa della Germania Occidentale (40 medaglie di cui 13 d'oro). 13 medaglie d'oro anche per il Giappone, quinto. L'Italia chiude al decimo posto con cinque ori. \nDiscipline olimpiche.\nNel corso dei Giochi si tennero complessivamente 195 competizioni suddivise in 23 discipline:"}
{"id": "4631", "revid": "1546219", "url": "https://it.wikipedia.org/wiki?curid=4631", "title": "Giochi della XXI Olimpiade", "text": "I Giochi della XXI Olimpiade (in francese: \"Jeux de la XXIe olympiade\", in inglese: \"Games of the XXI Olympiad\"), noti anche come Montr\u00e9al 1976, si sono svolti a Montr\u00e9al, in Canada, dal 17 luglio al 1\u00ba agosto 1976. Montr\u00e9al \u00e8 la seconda citt\u00e0 francofona ad ospitare i Giochi estivi dopo Parigi.\nSelezione citt\u00e0 ospitante.\nIl 12 maggio 1970, durante la 69\u00aa sessione del CIO tenutasi ad Amsterdam, Montr\u00e9al super\u00f2 le citt\u00e0 di Mosca e di Los Angeles (che saranno successivamente scelte come sedi, rispettivamente, dei Giochi del 1980 e del 1984). \nCerimonia di apertura.\nLa cerimonia di apertura della XXI edizione dei Giochi Olimpici Estivi si svolse sabato 17 luglio 1976 presso lo Stadio Olimpico di Montr\u00e9al.\nLa cerimonia ufficiale inizi\u00f2 alle 15:00 con una fanfara di tromba e con l'arrivo della regina Elisabetta II che, come capo di Stato per il Canada, ebbe l'onore di aprire i Giochi. La regina fu accompagnata da Michael Morris Killanin, all'epoca presidente del CIO.\nLa regina entr\u00f2 nel Palco Reale con il suo consorte, il principe Filippo di Edimburgo, e suo figlio, il principe Andrea (sua figlia, la principessa Anna, era un concorrente per la squadra della Gran Bretagna). Si un\u00ec a una serie di dignitari canadesi e olimpici, tra cui: Jules L\u00e9ger, governatore generale del Canada, con sua moglie Gabrielle, e Pierre Trudeau, primo ministro canadese, con consorte.\nLa sfilata degli atleti inizi\u00f2 poco dopo con l'arrivo della squadra greca e si concluse con l'ingresso della squadra canadese. Tutte le altre squadre entrarono nello stadio secondo l'ordine alfabetico francese. Anche se boicottarono i Giochi nei giorni a seguire, una serie di delegazioni africane sfil\u00f2 comunque nella parata.\nSubito dopo la sfilata, una troupe di 80 ballerine vestite di bianco (che rappresentavano l'ottantesimo anniversario della rinascita dei Giochi olimpici) esegu\u00ec un breve balletto nel panorama degli anelli olimpici.\nDopo iniziarono i discorsi ufficiali di Roger Rousseau, capo del comitato organizzatore olimpico di Montr\u00e9al. Sua Maest\u00e0 fu poi invitata a proclamare l'apertura dei Giochi, che declam\u00f2 prima in lingua francese, poi in lingua inglese.\nAccompagnata dall'Inno olimpico, la bandiera olimpica entr\u00f2 nello stadio e fu issata sul lato ovest dello stesso. La bandiera fu trasportata da otto uomini e issata da quattro donne, che rappresentavano le dieci province e i due territori (all'epoca) del Canada. Come la bandiera venne issata, un coro maschile esegu\u00ec una versione a cappella dell'Inno olimpico.\nFurono sparati tre colpi di cannone e vennero liberati nell'aria colombi e nastri colorati.\nUn suono di tromba annunci\u00f2 l'arrivo della Fiamma olimpica. La teda fu trasportata da due giovani di 15 anni, Stephane Prefointaine, di origine francofona e Sandra Henderson, che invece era anglofona. Essi furono scelti come rappresentanti dell'unit\u00e0 all'interno del patrimonio linguistico del Canada. Questa fu la prima volta che due persone accesero insieme la fiamma olimpica, e la Henderson fu la seconda donna nella storia delle Olimpiadi a fare gli onori di casa (la prima fu la messicana Enriqueta Basilio Sotelo a Citt\u00e0 del Messico nel 1968). I due fecero un giro dello stadio e poi salirono su un palco speciale al centro dell'impianto per impostare la fiamma olimpica accesa in un calderone temporaneo in alluminio bianco. La fiamma fu poi trasportata in un braciere permanente appena fuori dalla pista da corsa e bruci\u00f2 per tutta la durata dei Giochi.\nI portabandiera di ogni squadra girarono poi intorno al palco e Pierre Saint-Jean recit\u00f2 il Giuramento degli atleti con la mano destra sul cuore e la bandiera canadese stretta nella sinistra.\nInfine, uno spettacolo travolgente corale di \"O Canada\" in francese e in inglese segn\u00f2 la fine della cerimonia di apertura, che gli annunciatori conclusero con la dichiarazione \"Vive les Jeux de Montr\u00e9al! Long Live the Montr\u00e9al Games\".\nLa cerimonia di Montr\u00e9al fu l'ultima del suo genere: nelle future cerimonie olimpiche, a partire dall'olimpiade successiva, verranno maggiormente approfondite le presentazioni teatrali, culturali ed artistiche e verranno sempre meno rispettate le formalit\u00e0 e il protocollo.\nPaesi partecipanti.\nIl boicottaggio.\nI Giochi della XXI Olimpiade furono la prima delle tre edizioni dei Giochi olimpici consecutive in cui un nutrito gruppo di stati, sempre diverso in tutte e tre le edizioni, per ragioni principalmente politiche, boicotter\u00e0 la manifestazione sportiva in segno di protesta. Le Olimpiadi di Montr\u00e9al 1976 furono boicottate da 27 paesi africani, uno asiatico (l'Iraq) e uno americano (la Guyana). Il motivo di tale gesto fu giustificato come un segno di protesta nei confronti della Nuova Zelanda e in particolare della sua squadra di rugby, che secondo alcune fonti si era recentemente recata in tour nel Sudafrica dell'apartheid nonostante il boicottaggio sportivo in atto, dove aveva giocato con altre squadre composte esclusivamente da bianchi. Bisogna ricordare che il rugby non era pi\u00f9 uno sport olimpico e su questo si giustific\u00f2 pi\u00f9 volte il CIO che prefer\u00ec non intervenire nella faccenda e lasci\u00f2 che il problema fosse risolto al di fuori dell'organizzazione dei giochi. La situazione per\u00f2 non si sblocc\u00f2 e il giorno dell'apertura dei Giochi i 29 Stati, come promesso, boicottarono la manifestazione. Ecco di seguito l'elenco delle nazioni boicottatrici (Taipei Cinese non boicott\u00f2 per il motivo sopra citato ma perch\u00e9 le fu negato di presentarsi ai Giochi come unica Repubblica Cinese):\nEcco di seguito la lista delle nazioni partecipanti con il numero degli atleti per squadra elencato tra parentesi. Da segnalare il fatto che le squadre dell'Egitto, della Tunisia, del Marocco e del Camerun gareggiarono solo nei primi tre giorni della manifestazione, per poi aderire anche loro al boicottaggio.\nMedagliere.\nLa freddezza dei numeri del medagliere ufficioso per nazioni riserv\u00f2 un'amara sorpresa agli Stati Uniti che furono superati nella classifica dall'URSS con ben 49 medaglie d'oro, 41 d'argento, 35 di bronzo e dalla formidabile Germania Est con 40 medaglie d'oro, 25 d'argento e 25 di bronzo.\nMedaglie per sport.\nI vincitori di medaglie nei diversi sport:"}
{"id": "4632", "revid": "466539", "url": "https://it.wikipedia.org/wiki?curid=4632", "title": "Giochi della XXII Olimpiade", "text": "I Giochi della XXII Olimpiade (), noti anche come Mosca 1980, si svolsero a Mosca, allora capitale dell'Unione Sovietica, dal 19 luglio al 3 agosto 1980.\nQuesta edizione dei Giochi \u00e8 nota per essere stata boicottata dal Comitato Olimpico degli Stati Uniti per protesta verso la invasione sovietica dell'Afghanistan. L'esempio statunitense fu seguito da altri Paesi (in tutto saranno 65, tra cui il Canada, la Germania Ovest, la Norvegia, il Kenya, il Giappone, la Cina e il blocco delle nazioni arabe); risultano quindi solo 80 le nazioni rappresentate (per un totale di 5179 atleti). 15 paesi (fra i quali Francia, Gran Bretagna e Italia) decisero di far partecipare i propri atleti, ma non sotto le proprie bandiere nazionali.\nSelezione citt\u00e0 ospitante.\nSolo due citt\u00e0 si candidarono per ospitare i Giochi della XXII Olimpiade: Mosca e Los Angeles. Mosca ebbe la meglio sulla citt\u00e0 americana il 23 ottobre 1974 alla 75\u00aa sessione del CIO tenutasi a Vienna, in Austria.\nOrganizzazione.\nLa Cerimonia d'apertura.\nLa cerimonia di apertura dei Giochi della XXII Olimpiade ebbe inizio dalle ore 16:00 circa (ora di Mosca) il 19 luglio 1980 nel Grande Stadio Lenin. Vi presero parte importanti personaggi dell'Unione Sovietica come l'allora Segretario generale del PCUS e Presidente del Presidium del Soviet Supremo dell'URSS, Leonid Il'i\u010d Bre\u017enev, che apr\u00ec di persona i Giochi. La cerimonia di apertura fu lunghissima: dur\u00f2 pi\u00f9 di 5 ore ed ebbe inizio con i tradizionali rintocchi dell'Orologio del Cremlino. In seguito venne suonata la \"Fanfara di Mosca\" composta dal musicista e compositore sovietico A. Golovin. Al termine della musica entr\u00f2 nello stadio il leader sovietico Bre\u017enev, accompagnato dall'inno nazionale dell'Unione Sovietica. Segu\u00ec una parata di carri greci nello stadio, seguiti da bandiere rosse con il simbolo delle Olimpiadi di Mosca. Ebbe poi inizio la tradizionale sfilata delle nazioni, con la Grecia che da tradizione entr\u00f2 per prima e l'Unione Sovietica per ultima (la sfilata delle nazioni segu\u00ec l'alfabeto cirillico). Dopo la parata vi fu un messaggio di benvenuto da parte del presidente del Comitato olimpico organizzatore Ignati Novikov. Segu\u00ec quindi un discorso del Presidente del Comitato Olimpico Internazionale, Lord Killanin; al termine di esso Bre\u017enev annunci\u00f2 ufficialmente l'apertura dei XXII Giochi Olimpici dell'Era Moderna.\nVenne come da tradizione consegnata la bandiera del Canada, ospite della precedente olimpiade dal sindaco di Montreal, Jean Drapeau, al Presidente del CIO Killanin e poi al Primo Segretario del Gorkom di Mosca del PCUS, Viktor Gri\u0161in. Entr\u00f2 poi la bandiera olimpica che venne innalzata mentre veniva nuovamente suonato l'inno olimpico russo. Entr\u00f2 quindi l'ultimo tedoforo, Sergej Belov, membro della squadra nazionale di pallacanestro dell'Unione Sovietica, con in mano la fiaccola olimpica. Seguirono il giuramento olimpico - recitato dal ginnasta Nikolaj Andrianov - e il giuramento dei giudici, declamato dall'arbitro di lotta Aleksandr Medved. Dopo l'uscita degli atleti iniziarono le performance artistiche: s'inizi\u00f2 con il balletto \"L'Amicizia dei Popoli\" - una serie di danze tradizionali delle 15 repubbliche sovietiche - e in seguito si ebbero esibizioni di ginnastica; vennero utilizzati gli strumenti classici di tale disciplina quali il nastro, la palla e il cavallo con maniglie. La festa raggiunse il suo culmine con lo spettacolo \"Dell'allegra danza di Misha\": entrarono decine di artisti con indosso il costume dell'orsetto Misha, la mascotte delle Olimpiadi di Mosca, che eseguirono una serie di allegri balletti nello stadio. In seguito si ebbero dei saggi ginnici di bambini sovietici. Apparvero poi cinque pilastri umani nella configurazione degli anelli olimpici, come a voler significare l'umanit\u00e0 dello sport olimpico e non solo. Il finale vide gli artisti che si erano gi\u00e0 esibiti durante la cerimonia di apertura rientrare nello stadio sul sottofondo della colonna sonora delle Olimpiadi di Mosca \"Moscow gives the start!\" (\u0421\u0442\u0430\u0440\u0442 \u0434\u0430\u0451\u0442 \u041c\u043e\u0441\u043a\u0432\u0430, Mosca d\u00e0 l'Avvio!). Vennero poi rilasciati dei palloncini colorati e il teleschermo mostr\u00f2 in questo momento il logo olimpico di Mosca 1980.\nLa cerimonia di chiusura.\nLa cerimonia di chiusura dei Giochi della XXII Olimpiade si tenne dalle ore 19:30 (ora di Mosca) del 3 agosto 1980 presso il Grande Stadio Lenin. Vi presero parte, come fecero anche per la cerimonia di apertura, il Presidente del Presidium del Soviet Supremo dell'URSS Bre\u017enev e il Presidente del CIO Killanin. Essa fu molto simile alla cerimonia di apertura e infatti inizi\u00f2 nello stesso modo con i canonici rintocchi dell'orologio del Cremlino. In seguito venne suonata la \"Fanfara di Mosca\", composta dal musicista e compositore sovietico Golovin. Entrarono poi delle bandiere rosse con l'emblema delle Olimpiadi di Mosca, insieme a marescialli e guardalinee. In seguito fu la volta degli atleti che si riunirono nello stadio, come anche i ginnasti e gli altri artisti interpreti delle cerimonie di chiusura e di apertura. Vennero poi suonati l'inno nazionale greco e l'inno nazionale sovietico. La bandiera della citt\u00e0 di Los Angeles (e non la bandiera degli Stati Uniti) fu poi consegnata al presidente del CIO sul sottofondo dell'inno olimpico, non di quello statunitense: questi furono gli unici chiari riferimenti al boicottaggio durante tutta la durata dell'olimpiade. Si tenne poi il tradizionale discorso di chiusura del Presidente del CIO, Lord Killanin, in lingua inglese. Egli chiuse i giochi e raccomand\u00f2 ai giovani del mondo \u00abdi tornare quattro anni dopo a Los Angeles\u00bb. Vi fu poi l'abbassamento della bandiera olimpica e il canto dell'Inno olimpico (in greco) che furono entrambi eseguiti nella stessa disposizione della cerimonia di apertura di 15 giorni prima.\nLa bandiera olimpica usc\u00ec dallo stadio sulle note dell'Inno alla gioia di Beethoven e a accompagnata da fuochi d'artificio. Uscirono poi anche gli atleti, i marescialli, gli sbandieratori multicolori e i ginnasti, mentre entr\u00f2 un pupazzo di Misha piangente per la fine dell'Olimpiade. Iniziarono poi le performance artistiche. Vi fu un piccolo concerto delle Bande militari del Distretto Militare di Mosca, delle Forze Armate dell'URSS, condotte dal direttore di Musica del Servizio della Banda delle Forze Armate, il generale Nikolaj Michajlov. Come di consueto ci furono anche le tradizionali prestazioni di ginnasti, acrobati e ballerini con il nastro, che formarono alla fine un gigantesco quadro umano (con le ginnaste disposte come il telaio, e gli acrobati e le ballerine al suo interno). Entrarono poi delle gigantesche matrioske, le classiche bambole russe di legno. Vi fu poi un balletto di artisti che rappresentavano alcuni dei gruppi etnici dei popoli dell'Unione Sovietica. Il gran finale fu sorprendente: la testa di Misha apparve sullo schermo dello stadio mentre la sua effigie gigante, montata su palloncini, entr\u00f2 poi nello stadio accompagnata dalla canzone finale \"Addio, Mosca\" (in russo: \u0414\u043e \u0441\u0432\u0438\u0434\u0430\u043d\u044c\u044f, \u041c\u043e\u0441\u043a\u0432\u0430, \"Do svidan'ja, Moskva\"). L'effigie di Misha venne poi rilasciata nel cielo. In seguito, i fuochi d'artificio illuminarono il cielo notturno, e dei ballerini improvvisarono delle danze popolari accompagnati dalla canzone \"Stadio dei miei sogni\" (in russo: \u0421\u0442\u0430\u0434\u0438\u043e\u043d \u043c\u043e\u0435\u0439 \u043c\u0435\u0447\u0442\u044b, \"Stadion moej me\u010dty\"); infine vi furono i definitivi saluti e l'uscita generale dallo stadio.\nMisha, la mascotte delle Olimpiadi.\nMisha (in russo: \u041c\u0438\u0448\u0430) \u00e8 il nome dell'orsetto immaginario disegnato dall'illustratore Viktor \u010ci\u017eikov che fu scelto come mascotte per l'evento. In russo Misha \u00e8 un diminutivo del nome maschile Michail. L'orso \u00e8 inoltre una figura molto popolare in Russia, dove \u00e8 presente in molte favole e leggende popolari. Misha fu la prima mascotte di un evento sportivo a diventare in breve tempo un fenomeno commerciale. Ad esso si ispirarono infatti bambolotti, peluche, tazze, souvenir, fumetti e persino una serie animata prodotta in Giappone. Possiamo quindi considerare Misha come la prima mascotte moderna a cui poi si ispireranno in seguito altre mascotte dei futuri eventi sportivi.\nNel 1977 il comitato organizzatore delle Olimpiadi indisse un concorso per scegliere un'idea che potesse rappresentare un'ipotetica mascotte olimpica. I giudici scelsero il lavoro del disegnatore Victor \u010ci\u017eikov: il disegno raffigurava un cucciolo di orso sorridente che indossava un completo blu-nero-giallo-verde-rosso (i colori degli anelli olimpici) e una cintura, con una fibbia dorata a forma dei cinque anelli. L'orsetto di nome Misha fu confermato come mascotte ufficiale il 19 dicembre 1977. Durante la cerimonia di chiusura dei XXII Giochi Olimpici, un pupazzetto di Misha apparve con una lacrima nel suo occhio; teneva in mano un paio di palloncini e alla fine fu liberato e vol\u00f2 via dallo stadio. Poche ore dopo atterr\u00f2 su Vorob\u00ebvy Gory e in seguito fu esposto per qualche anno in vetrine e fiere.\nPaesi partecipanti.\nIl boicottaggio.\nNel dicembre del 1979 l'Unione Sovietica invi\u00f2 le proprie truppe in Afghanistan per sostenere un governo filo-sovietico instauratosi pochi mesi prima con un colpo di Stato. Con l'invasione sovietica dell'Afghanistan, l'URSS intendeva probabilmente iniziare una sorta di salvaguardia delle sue repubbliche asiatiche contro il possibile pericolo di una espansione della rivoluzione islamica iniziata in Iran dall'ayatollah Khomeini.\nNegli Stati Uniti intanto nell'autunno dello stesso anno si sarebbero svolte le elezioni presidenziali. Il presidente democratico Jimmy Carter, anche per riguadagnarsi un po' di popolarit\u00e0, inizi\u00f2 a promuovere un boicottaggio delle Olimpiadi di Mosca e in poco tempo lanci\u00f2 il suo messaggio: se l'URSS non avesse ritirato le sue truppe dall'Afghanistan entro giugno gli Stati Uniti non avrebbero partecipato alle imminenti Olimpiadi moscovite. La proposta di Carter non era del tutto originale: gi\u00e0 da alcuni anni, alcune organizzazioni per i diritti umani avevano proposto un boicottaggio delle Olimpiadi per le gravi violazioni sovietiche dei diritti umani. L'Unione Sovietica non pens\u00f2 neanche lontanamente di ritirare i suoi carri armati dall'Afghanistan e cos\u00ec gli USA mantennero la loro promessa e non si presentarono ai Giochi. Il boicottaggio statunitense, oltre a gravare sugli atleti, si riveler\u00e0 inutile anche per il suo ideatore: Carter verr\u00e0 infatti sconfitto alle presidenziali dal repubblicano Ronald Reagan.\nIl boicottaggio statunitense fu per le Olimpiadi un brutto colpo. A Mosca si registr\u00f2 l'assenza di molte nazioni, compresa anche la Cina comunista appena riammessa dal CIO. In Europa vi furono paesi che aderirono al boicottaggio e non si presentarono, come la Germania Ovest, e chi, come Francia, Belgio, Italia e Gran Bretagna, parteciparono ai Giochi ma senza bandiera n\u00e9 inno nazionale, presentandosi invece sotto le insegne del CIO.\nI pi\u00f9 penalizzati furono gli atleti e in particolare i non pochi appartenenti a gruppi militari, i quali, essendo alle dirette dipendenze di uno Stato fedele alle scelte dell'Alleanza Atlantica, non poterono partecipare ai Giochi; l'Italia risent\u00ec parzialmente di questa scelta. Per quanto riguarda i civili, essi parteciparono ai Giochi a titolo individuale, come specificato nell'articolo 24 del regolamento olimpico.\nEcco di seguito l'elenco delle 65 nazioni che non presero parte ai Giochi Olimpici di Mosca. La maggior parte di esse segu\u00ec il boicottaggio degli Stati Uniti (molte di queste parteciparono al Liberty Bell Classic), mentre altre (come lo Zaire) giustificarono la loro assenza per motivi economici.\n80 nazioni gareggiarono quindi ai Giochi di Mosca. All'inizio furono 81 ma la Liberia abbandon\u00f2 l'Olimpiade dopo aver sfilato durante la cerimonia d'apertura. 13 nazioni, pur non aderendo al boicottaggio, in segno di protesta gareggiarono sotto la bandiera olimpica. Sei nazioni fecero il loro debutto proprio in questa edizione dei Giochi Olimpici: Angola, Botswana, Giordania, Laos, Mozambico e le Seychelles. Due paesi si presentarono per la prima volta con un nuovo nome: lo Sri Lanka (prima si chiamava Ceylon) e il Benin (aveva partecipato a con il nome di Dahomey). Ecco di seguito l'elenco delle nazioni partecipanti (fra parentesi il numero degli atleti iscritti). \nI vincitori.\nDal punto di vista sportivo gli effetti del boicottaggio americano si rivelarono pesanti in sport come il nuoto maschile, che da sempre aveva avuto tra i suoi vincitori campioni statunitensi. Di seguito ecco un elenco delle vittorie pi\u00f9 significative di questa Olimpiade:\nLuoghi.\n1 Nuovi luoghi costruiti in occasione dell'olimpiade.\n2 Luoghi modificati o ristrutturati in occasione dell'olimpiade.\nMedagliere.\nNel medagliere il trionfo fu dell'URSS che favorita anche dall'assenza degli USA conquist\u00f2 ben 80 medaglie d'oro, 69 d'argento, 46 di bronzo. Seconda fu la Germania Est: 47 medaglie d'oro, 37 d'argento, 42 di bronzo. L'Italia, che si present\u00f2 con una squadra incompleta per la forzata assenza degli atleti militari, si aggiudic\u00f2 8 medaglie d'oro, 3 d'argento, 4 di bronzo, passando quindi dal 14\u00ba posto di Montreal 1976 al 5\u00ba posto, prima tra le nazioni del blocco occidentale.\nSport.\nGli sport presenti sono stati i seguenti."}
{"id": "4633", "revid": "962319", "url": "https://it.wikipedia.org/wiki?curid=4633", "title": "Giochi della XXIII Olimpiade", "text": "I Giochi della XXIII Olimpiade (in inglese: \"Games of the XXIII Olympiad\"), noti anche come Los Angeles 1984, si sono svolti a Los Angeles, negli Stati Uniti d'America, dal 28 luglio al 12 agosto 1984. Caratteristica dei giochi fu il boicottaggio, quattro anni dopo quello americano a Mosca 1980, dei paesi del Blocco sovietico (ad eccezione della Romania, la quale partecip\u00f2 regolarmente a tutte le competizioni tranne il torneo di calcio, a cui rinunci\u00f2 nonostante la qualificazione ottenuta sul campo).\nVi parteciparono 6829 atleti in rappresentanza di 140 paesi. La \"stella\" dei Giochi fu Carl Lewis che emul\u00f2 Jesse Owens vincendo quattro ori nell'atletica (100, 200, lungo e staffetta 4x100). Fu la passerella degli atleti Usa con Edwin Moses (400 hs), Joan Benoit (maratona), Valerie Brisco-Hooks (200) e Evelyn Ashford (100), Rick Carey (100 e 200 dorso), Greg Louganis (trampolino e piattaforma), Michael Jordan (basket) e Mary Lou Retton (ginnastica). Tra i vincitori di bandiera diversa, Daley Thompson (Regno Unito) nel decathlon, Sa\u00efd Aouita (Marocco) nei 5000 e l'italiano Alberto Cova nei 10000.\nAssente dal 1948, la Cina fu autrice di un brillante ritorno con un bottino di 32 medaglie (di cui 15 ori).\nSelezione della citt\u00e0 ospitante.\nLa XXIII edizione dei Giochi olimpici estivi fu assegnata all'unica citt\u00e0 candidata, ossia Los Angeles, durante l'80\u00aa sessione del CIO tenutasi il 18 maggio 1978 ad Atene. Los Angeles fu quindi la prima e finora l'unica citt\u00e0 americana ad avere ospitato due edizioni differenti dei Giochi olimpici estivi. Curioso il fatto che anche quasi cinquant'anni prima, quando la X Olimpiade dell'Era Moderna fu per la prima volta assegnata alla citt\u00e0 californiana, essa fu, come anche in questo caso, l'unica citt\u00e0 a presentare la candidatura.\nNazioni partecipanti.\n140 nazioni gareggiarono ai Giochi Olimpici di Los Angeles. Fecero la loro prima apparizione olimpica: Bahrein, Bangladesh, Bhutan, Emirati Arabi Uniti, Gibuti, Gambia, Grenada, Guinea Equatoriale, Isole Salomone, Isole Vergini britanniche, Mauritania, Mauritius, Oman, Qatar, Ruanda, Samoa, Tonga e Yemen. La Repubblica Popolare di Cina torn\u00f2 ai Giochi olimpici dopo una assenza durata oltre 30 anni: la sua ultima apparizione era stata all'Olimpiade del 1952.\nL'Unione Sovietica e gli altri stati del Patto di Varsavia insieme ad altri stati comunisti boicottarono le Olimpiadi del 1984, in risposta al boicottaggio americano delle Olimpiadi di Mosca del 1980. Solo tre paesi socialisti non aderirono al boicottaggio: la Jugoslavia (che ospit\u00f2 lo stesso anno le Olimpiadi invernali ma era il leader di paesi non allineati), la Cina e la Romania. Il fatto che quest'ultima, un paese del Patto di Varsavia, scelse di competere nonostante le richieste sovietiche port\u00f2 ad una calda accoglienza della squadra rumena da parte degli Stati Uniti. La Romania vinse in questa olimpiade 53 medaglie, di cui 20 ori, andando al secondo posto nel medagliere dopo gli USA. Ecco di seguito l'elenco delle nazioni partecipanti. Il numero di atleti per nazione \u00e8 indicato tra parentesi:\nIl boicottaggio.\nQuattordici nazioni aderirono al boicottaggio Sovietico dei Giochi olimpici del 1984 in risposta al boicottaggio statunitense dell'Olimpiade precedente.\nL'Unione Sovietica annunci\u00f2 la sua intenzione di boicottare i Giochi di Los Angeles l'8 maggio 1984. Sei nazioni la seguirono inizialmente: la Bulgaria, la Repubblica Democratica Tedesca, la Mongolia, il Vietnam, il Laos e la Cecoslovacchia. La Cina popolare conferm\u00f2 invece la sua presenza alle olimpiadi americane.\nL'Afghanistan fu l'ottava nazione a boicottare i Giochi del 1984. L'Ungheria e la Polonia seguirono gli altri stati filosovietici rispettivamente il 16 e il 17 maggio, L'Ungheria si giustific\u00f2 dicendo che la vita dei suoi atleti sarebbe stata messa in pericolo se avessero perso del tempo con i Giochi di Los Angeles, la Polonia disse che gli Stati Uniti erano impegnati in una \"campagna volta a disturbare le Olimpiadi\" e l'Unione Sovietica, aggiunse che la Casa Bianca era decisa a consentire qualsiasi possibile massacro degli atleti sovietici nei loro appartamenti: La Romania fu quindi l'unica nazione comunista filosovietica a partecipare alle Olimpiadi americane.\nAnche Cuba ader\u00ec al boicottaggio il 24 maggio. La dodicesima nazione fu lo Yemen del Sud seguito poi dalla Corea del Nord Radio Mosca annunci\u00f2 anche la decisione della Angola di boicottare le imminenti Olimpiadi, essa fu dopo l'Etiopia, il secondo stato africano che boicott\u00f2 i giochi di Los Angeles.\nL'Iran decise di boicottare i giochi a causa di una \"eccessiva interferenza degli Stati Uniti nel Medio Oriente e come suo sostegno per il regime che occupava Gerusalemme e dei crimini commessi dagli Stati Uniti in America Latina, in particolare in El Salvador\"..\nAnnunciando le sue intenzioni l'8 maggio 1984, l'Unione Sovietica cit\u00f2 problemi di sicurezza dichiar\u00f2 anche che \"sentimenti sciovinisti e una cosiddetta isteria anti-sovietica erano ormai troppo diffusi negli Stati Uniti\". Un funzionario americano disse che il paese aveva ignorato i commenti sovietici nelle settimane e che a dispetto di tutte le indicazioni, l'America era \"assolutamente sbalordita\" dallo sprezzante commento sovietico. Molti giustificarono il boicottaggio sovietico come una ritorsione contro il boicottaggio statunitense delle olimpiadi russe del 1980.\nTra coloro che accreditarono l'ipotesi della vendetta vi fu Peter Ueberroth, il principale organizzatore dei Giochi di Los Angeles, il quale espresse le sue opinioni in una conferenza stampa dopo l'annuncio ufficiale del boicottaggio, il giorno stesso in cui la torcia olimpica arriv\u00f2 negli Stati Uniti e part\u00ec da New York.\nAnche il Burkina Faso, guidato da Thomas Sankara decise di non partecipare ai giochi, con l'intenzione di prendere le distanze dagli atleti inglesi, accusati di aver partecipato ad una partita di rugby nel Sud Africa dell'apartheid.\nEcco di seguito l'elenco delle nazioni boicottatrici (da segnalare il fatto che l'Iran e la Libia non aderirono al boicottaggio sovietico, ma non presero parte ai Giochi per motivi politici):\nLa cerimonia d'apertura.\nLa cerimonia di apertura delle Olimpiadi di Los Angeles del 1984 fu una chiara risposta alla precedente sfarzosa cerimonia di apertura della passata edizione olimpica russa, che gli USA avevano boicottato. Inizialmente fu contattata la Disney per organizzare uno sfarzoso spettacolo cerimoniale. Le idee che avevano il Comitato Olimpico Organizzatore e l'azienda di Topolino si rivelarono per\u00f2 molto diverse, anche per quanto riguarda ai costi e cos\u00ec la Disney fu presto sostituita. La commissione decise di ingaggiare dei professionisti d'intrattenimento di Hollywood e in poco tempo venne realizzato un musical che raccontava la storia degli Stati Uniti d'America attraverso i secoli e la musica. Furono commissionati ben tre brani musicali per la cerimonia d'apertura, due dei quali divennero molto popolari e anche di un certo rilievo nella storia della musica. Il primo fu \"Los Angeles Olympic Theme\" del compositore John Williams; esso divenne forse il tema olimpico pi\u00f9 famoso di tutti i tempi.\nDi non minore importanza fu il brano \"The Olympian\", composto da Philip Glass e utilizzato durante l'accensione del braciere olimpico. La cerimonia si svolse al Los Angeles Memorial Coliseum, dove si era gi\u00e0 tenuta la cerimonia di apertura delle Olimpiadi di Los Angeles 1932, e che divenne quindi il primo stadio a ospitare due edizioni diverse dei Giochi olimpici. Lo spettacolo inizi\u00f2 in un caldo pomeriggio estivo quando al centro dello stadio comparve una gigantesca scritta umana che formava la parola \"Welcome\" (\"Benvenuti\"). Vennero poi liberati nell'aria palloncini colorati e a sorpresa entr\u00f2 nello stadio un uomo a razzo, come a voler ricordare il primo a salire sulla Luna. In seguito fece il suo ingresso il presidente degli Stati Uniti Ronald Reagan sul sottofondo dell'inno nazionale americano. Inizi\u00f2 quindi il grande spettacolo sulla civilt\u00e0 americana composto da diversi segmenti che raccontavano la storia degli USA dal XIX secolo al dopoguerra, per una durata totale di quasi un'ora.\nDopo il finale, che vide la formazione di una gigantesca bandiera degli Stati Uniti umana, inizi\u00f2 la tradizionale Parata delle Nazioni. Come vuole la tradizione la Grecia entr\u00f2 per prima e gli Stati Uniti, paese ospitante, entrarono per ultimi. Quando tutti gli atleti si furono sistemati il presidente Reagan dichiar\u00f2 ufficialmente aperti i XXIII Giochi olimpici dell'era moderna. Segu\u00ec poi la tradizionale entrata della bandiera olimpica nello stadio e il suo innalzamento sul sottofondo dell'inno olimpico. Quando la bandiera fu issata vennero liberati nell'aria 4000 piccioni viaggiatori. L'entrata della torcia nello stadio fu invece caratterizzata dal sottofondo della canzone \"The Olympian\" del compositore Philip Glass. L'ultimo tedoforo, l'ex-decatleta Rafer Johnson oro a Roma nel 1960, accese poi il calderone che pi\u00f9 di cinquant'anni prima era gi\u00e0 stato illuminato durante la passata edizione del 1932. Seguirono poi i classici giuramenti degli atleti e dei giudici. Il finale vide l'esecuzione del tradizionale brano musicale dell\"Inno alla gioia\" di Ludwig van Beethoven e del brano \"Reach Out and Touch\", eseguito da Vicki McClure.\nI vincitori.\nL'assenza degli atleti dell'Est si fece sentire soprattutto nei salti e nei lanci dove in particolari specialit\u00e0 la scuola sovietica rappresentava il massimo livello. C'\u00e8 da dire comunque che a Los Angeles l'atletica femminile pot\u00e9 vantare tre nuove gare: i 400\u00a0m ostacoli, i 3000\u00a0m piani e la maratona. Il pentathlon, con l'aggiunta di due prove, si trasform\u00f2 in eptathlon. Ecco un sunto delle principali vittorie di questa olimpiade statunitense:\nLuoghi.\nIl comitato organizzatore della XXIII Olimpiade limit\u00f2 al minimo indispensabile le spese per nuove strutture: l'unico impianto sportivo costruito per le Olimpiadi del 1984 fu la piscina McDonald, ubicata all'interno dell'Universit\u00e0 della California. Il Memorial Coliseum (gi\u00e0 sede dei Giochi del \u201832), adeguatamente ristrutturato, ospit\u00f2 le gare di atletica e le cerimonie di apertura e chiusura.\nMedagliere.\nIl medagliere ufficioso per nazioni vede l'assoluto primeggiare degli Stati Uniti: 83 medaglie d'oro (pi\u00f9 61 d'argento e 30 di bronzo) contro le 20 (pi\u00f9 16 d'argento e 17 di bronzo) della Romania, piazzata al secondo posto.\nSport.\nGli sport presenti furono i seguenti:\nCuriosit\u00e0.\nLa torcia olimpica.\nLa staffetta della torcia olimpica di questa XXIII Olimpiade inizi\u00f2 a New York e si concluse a Los Angeles, attraversando 33 stati degli Stati Uniti d'America e il Distretto di Columbia. Il percorso ha coperto pi\u00f9 di 15.000\u00a0km e ha coinvolto 3.616 corridori. La nipote di Jesse Owens, Gina Hemphill, port\u00f2 la torcia all'interno del Los Angeles Memorial Coliseum durante la Cerimonia di Apertura e dopo un giro di campo la porse poi all'ultimo tedoforo, Rafer Johnson, vincitore del decathlon alle Olimpiadi del 1960. Questi accese infine i cinque anelli del logo olimpico, dando inizio ai Giochi della 23\u00aa Olimpiade. La torcia fu inserita nel calderone in cima al peristilio e rimase accesa per tutta la durata dei Giochi Olimpici.\nLa musica.\nIl famoso musicista John Williams compose il tema ufficiale per le Olimpiadi americane del 1984, \"Olympic Fanfare and Theme\", con cui vinse anche un Grammy Award. Al singolo segui un album in cui artisti musicali popolari come Quincy Jones, Christopher Cross, Philip Glass e Giorgio Moroder interpretavano dei brani a tema sportivo composti apposta per l'occasione.\nIl famoso compositore brasiliano S\u00e9rgio Mendes ha anche composto una canzone speciale per i Giochi Olimpici del 1984: \"Olympia\", dal suo album del 1984 Confetti. Un coro di circa un migliaio di voci \u00e8 stato assemblato da cantanti della regione, tutti volontari nelle chiese, nelle scuole e nelle universit\u00e0.\nEtta James ha eseguito l'inno nazionale degli Stati Uniti alla cerimonia di apertura.\nLionel Richie ha eseguito una versione di 9 minuti del suo singolo \"All Night Long\" alla cerimonia di chiusura."}
{"id": "4634", "revid": "466539", "url": "https://it.wikipedia.org/wiki?curid=4634", "title": "Giochi della XXIV Olimpiade", "text": "I Giochi della XXIV Olimpiade (in coreano: ), noti anche come Seul 1988, si sono svolti a Seul, in Corea del Sud, da sabato 17 settembre a domenica 2 ottobre 1988. Furono le prime Olimpiadi svoltesi quasi interamente in settembre.\nQuest'edizione ha visto la partecipazione di 159 Stati (con le sole esclusioni di Cuba, Etiopia e Corea del Nord) per un totale di circa 8500 atleti. Ha inoltre segnato l'ingresso degli atleti professionisti, grazie al ritorno del tennis nel programma olimpico. Si annovera inoltre l'inserimento del baseball e del taekwondo tra le discipline dimostrative.\nL'evento \u00e8 stato segnato da casi di doping. Il 24 settembre, il canadese Ben Johnson vince il titolo nei 100 metri piani davanti a Carl Lewis con il tempo record di 9\"79: tre giorni dopo, essendo risultato positivo ai test antidoping, viene squalificato dal CIO con l'annullamento della vittoria e del primato.\nLe cerimonie, l'atletica leggera e (in parte) l'equitazione si svolgono nello Stadio Olimpico di Seul, dove l'ultima medaglia \u00e8 vinta da Gelindo Bordin nella maratona. Si assiste soprattutto a grandi exploit in vasca, con le sei medaglie d'oro della tedesca orientale Kristin Otto e le cinque dello statunitense Matt Biondi. Altri protagonisti sono il tuffatore Greg Louganis, la velocista Florence Griffith-Joyner e l'eptatleta Jackie Joyner-Kersee.\nL'Unione Sovietica si classifica prima nel medagliere con 132 medaglie (55 ori), precedendo la Germania Est con 102 (37 ori) e gli Stati Uniti con 94 (36 ori).\nSelezione della citt\u00e0 ospitante.\nSeul fu scelta per ospitare i XXIV Giochi olimpici estivi il 30 settembre 1981, battendo la citt\u00e0 Giapponese di Nagoya. durante l'84\u00aa sessione del CIO tenutasi a Baden-Baden in Germania Occidentale.\nNazioni partecipanti.\nIl boicottaggio.\nIn preparazione per le Olimpiadi del 1988, il Comitato Olimpico Internazionale lavor\u00f2 per evitare un altro boicottaggio olimpico dal Blocco orientale come era accaduto nella precedente olimpiade a Los Angeles. Ci\u00f2 fu reso per\u00f2 pi\u00f9 difficile sin dalla scelta della nazione ospitante: i rapporti diplomatici infatti tra la Corea del Sud e i paesi comunisti vicini come la Cina, l'URSS e l'acerrima rivale, la Corea del Nord, non erano buoni. Per questo motivo intervenne il presidente del CIO Juan Antonio Samaranch, che si impegn\u00f2 per la partecipazione di questi paesi. Cos\u00ec, durante l'Assemblea dei Comitati Nazionali Olimpici a Citt\u00e0 del Messico nel novembre 1984, al termine degli accordi con l'Unione Sovietica, la Germania orientale e gli altri principali paesi comunisti, che si impegnavano a partecipare nuovamente alle Olimpiadi, sembrava essersi trovata una soluzione definitiva al problema.\nNel 1985, per\u00f2, la Corea del Nord pretese di organizzare, assieme alla Corea del Sud, i giochi olimpici. Cos\u00ec l'8 e il 9 gennaio 1986 a Losanna, in Svizzera, il presidente del CIO incontr\u00f2 in una riunione i Comitati Olimpici delle due Coree. La Corea del Nord pretese che 11 dei 23 sport olimpici in programma fossero effettuati sul suo territorio, e chiese anche un'organizzazione speciale delle due cerimonie di apertura e chiusura. Sarebbero dovuti essere creati inoltre un comitato organizzatore congiunto e una squadra unita. Le trattative proseguirono, ma non ebbero successo. Il CIO non riusc\u00ec a soddisfare le esigenze della Corea del Nord, che boicott\u00f2 in risposta i Giochi olimpici, seguita da Cuba, Nicaragua ed Etiopia. L'Albania e le Seychelles non parteciparono, ma, al fine di evitare sanzioni da parte del CIO, non definirono la loro assenza un boicottaggio. La partecipazione del Madagascar fu inizialmente prevista per la cerimonia di apertura di 160 nazioni. Tuttavia, il paese ader\u00ec all'ultimo minuto al boicottaggio della Corea del Nord.\nAi giochi di Seul 1988 presero quindi parte 159 nazioni. Aruba, Samoa, Brunei, le Isole Cook, Guam, le Maldive, Vanuatu, Saint Vincent e Grenadine, e lo Yemen del sud parteciparono per la prima volta a un'edizione dei Giochi olimpici. Per lo Stato arabo sar\u00e0 anche l'ultima poich\u00e9 due anni dopo si unir\u00e0 con lo Yemen del nord sotto il nome di Yemen.\nDi seguito l'elenco ufficiale delle nazioni partecipanti (tra parentesi il numero di atleti per delegazione):\nLuoghi.\nLuoghi fuori Seul.\n\u00b9 Nuove costruzioni realizzate in occasione dell'Olimpiade\n\u00b2 Costruzioni gi\u00e0 esistenti, ristrutturate o modificate, in occasione dell'Olimpiade.\nMascotte.\nLa mascotte ufficiale per l'estate 1988 dei Giochi Olimpici \u00e8 stata Hodori. Stilizzazione di una tigre disegnata da Kim Hyun, raffigura un'amichevole Tigre dell'Amur, raffigurante le tradizioni cordiali ed ospitali del popolo coreano. Hodori nella versione femminile \u00e8 stata chiamata Hosuni.\nIl nome \u00e8 stato scelto da un sondaggio popolare, con 2.295 voti favorevoli. Si tratta di un nome composto da Ho, che deriva dalla parola coreana per la \"tigre\" (\"horangi\"), e Dori, che \u00e8 un diminutivo di \"ragazzi\" in coreano.\nMedaglie per sport.\nI vincitori di medaglie nei diversi sport:"}
{"id": "4639", "revid": "287204", "url": "https://it.wikipedia.org/wiki?curid=4639", "title": "Yukon", "text": "Lo Yukon (: ) \u00e8 uno dei tredici territori del Canada, situato nel nord-ovest del paese, con capoluogo Whitehorse. Il nome deriva dal fiume Yukon, che nella lingua del popolo Gwich'in significa \"grande fiume\". Anche chiamato \"Territorio dello Yukon\" (\"Yukon Territory\") (nel 2003, con un aggiornamento dello \"Yukon Act\", il nome ufficiale \u00e8 stato confermato essere \"Yukon\", tuttavia l'abbreviazione usata per fini postali \u00e8 YT), \u00e8 entrato nella Federazione canadese il 13 giugno 1898 dopo aver fatto parte per tre anni dei Territori del Nord-Ovest.\nStoria.\nMolto prima dell'arrivo degli europei, lo Yukon settentrionale apparteneva alla Beringia (il ponte di terra dello stretto di Bering). Per questo motivo, i pi\u00f9 antichi ritrovamenti di abitazioni umane in tutto il Nord America furono effettuati nello Yukon, vicino a Old Crow. Nell'800 a.C. circa, il vulcano Monte Churchill, vicino al confine con l'Alaska, erutt\u00f2 coprendo di cenere lo Yukon meridionale con uno strato ancora oggi visibile lungo la Klondike Highway. Racconti delle Prime Nazioni dello Yukon, che abitavano la zona costiera ed interna, parlano degli effetti dell'eruzione e della morte di animali e del pesce.\nLa storia moderna dello Yukon ebbe inizio nel 1825, quando John Franklin ne visit\u00f2 la costa settentrionale. La Compagnia della Baia di Hudson stabil\u00ec alcuni avamposti commerciali lungo il fiume Yukon intorno al 1840; seguirono l'arrivo di missionari e della spedizione telegrafica della Western Union. La regione rimase quasi priva di popolazione di origine europea fino al 1896, anno in cui nel Klondike ebbe inizio la Corsa all'oro, che provoc\u00f2 numerosi arrivi e una consistente crescita demografica.\nLa popolazione diminu\u00ec in maniera notevole in seguito al graduale esaurimento delle risorse minerarie: nel 1921 lo Yukon contava appena 4.914 abitanti. Grazie alla costruzione dell\"Alaska Highway\" nel 1941 e, negli anni sessanta, alla ripresa dell'attivit\u00e0 estrattiva, si verific\u00f2 una nuova crescita demografica.\nGeografia fisica.\nTerritorio.\nIl Territorio dello Yukon \u00e8 delimitato a nord dal mare di Beaufort, un braccio del Mar Glaciale Artico; a est dai Territori del Nord-Ovest; a sud dalla Columbia Britannica; a ovest e nord-ovest dallo Stato americano dell'Alaska. I monti Mackenzie costituiscono la maggior parte del confine orientale. Il capoluogo \u00e8 Whitehorse.\nLa regione ha una superficie di 482.443\u00a0km\u00b2, con distanze massime di 1045\u00a0km da nord a sud e di 930\u00a0km da est a ovest. L'altitudine va dal livello del mare fino ai 5.959\u00a0m del monte Logan, la seconda vetta pi\u00f9 alta dell'America settentrionale.\nGran parte dell'area meridionale e centrale del territorio \u00e8 occupata da elevati altopiani interrotti da catene montuose che in alcuni punti superano i 2000\u00a0m; a sud-ovest di quest'area si innalzano i Monti Sant'Elia, con numerosi picchi che superano i 3000\u00a0m. A est si trovano le catene Mackenzie, Selwyn e Richardson, mentre i monti Ogilvie chiudono a sud il bacino del fiume Porcupine. La zona delle pianure settentrionali \u00e8 formata dal bacino del fiume Peel, a nord-est, e dalla pianura costiera artica, all'estremo nord.\nIdrografia.\nIl principale fiume della regione \u00e8 lo Yukon, i cui maggiori affluenti sono il Pelly, il Macmillan, lo Stewart, il White, e il Klondike a sud, il Porcupine, che confluisce nello Yukon in Alaska, a nord. Altri fiumi importanti sono il Liard e il Peel che confluiscono nel Mackenzie. Tra i numerosi laghi del territorio si citano il Kluane, l'Aishihik, il Teslin, il Laberge, il Kusawa e il Wolf.\nClima.\nIl clima dello Yukon \u00e8 di tipo subartico continentale, con inverni particolarmente rigidi ed estati calde ma molto brevi; le temperature medie annuali variano dai -11,1\u00a0\u00b0C a nord-ovest, ai -0,6\u00a0\u00b0C nell'estremo sud-ovest. La temperatura pi\u00f9 bassa mai registrata fu di -63\u00a0\u00b0C nel 1947 (la pi\u00f9 bassa mai registrata nell'America settentrionale; tuttavia un'altra localit\u00e0 reclama -65\u00a0\u00b0C) a Snag (media di gennaio: -25\u00b0/-36\u00b0), nel sud-ovest, la pi\u00f9 alta di 36,1\u00a0\u00b0C nel 1949, a Mayo. Le medie di gennaio vanno dai -18\u00b0 delle zone vicine la costa ai -32\u00b0 di quelle interne a nord (-26,7/-35,7\u00b0 le medie di gennaio a Old Crow 1971-2000), mentre a luglio sono sui 14\u00b0-17\u00b0. La media delle precipitazioni annue \u00e8 compresa tra i 229 e i 330\u00a0mm.\nAmbiente.\nFlora.\nLe foreste coprono il 57% della superficie dello Yukon; la met\u00e0 meridionale del territorio si trova nella zona della foresta subartica, o taiga, dove crescono soprattutto i pecci (\"Picea mariana\" e \"Picea glauca\") e due specie di pioppi (\"Populus tremuloides\" e \"Populus balsamifera\"); diffusi nel sud del territorio sono inoltre l'abete delle rocce (\"Abies lasiocarpa\"), la betulla (\"Betula neoalaskana\") e il pino (\"Pinus contorta\"). Estese foreste sono presenti anche nella valle del fiume Liard, nell'estremit\u00e0 sudorientale della regione. A nord le foreste lasciano il posto alla tundra.\nFauna.\nTra i mammiferi di grandi dimensioni che popolano lo Yukon vi sono il carib\u00f9, l'alce, l'orso nero, il grizzly, il lupo dello Yukon e la capra di montagna, mentre tra quelli pi\u00f9 piccoli si citano lo scoiattolo di terra, la lince, la volpe, il topo muschiato, il castoro, il visone, la lontra e la martora. Le acque della regione sono ricche di salmoni, lucci, temoli, trote e lavarelli.\nSociet\u00e0.\nEvoluzione demografica.\nNel 2006 lo Yukon aveva una popolazione di 30.372 abitanti, con una densit\u00e0 media di 0,06 abitanti per km\u00b2. Secondo il censimento canadese del 2001, il gruppo etnico predominante \u00e8 inglese (27,1%), seguito da Prime nazioni (22,3%), scozzesi (21,9%), irlandesi (19,1%), tedeschi (14,3%) e francesi (13,4%).\nInglese e francese sono le due lingue ufficiali, ma vengono riconosciute anche le lingue aborigene. L'85,69% della popolazione \u00e8 anglofono, il 3,69% \u00e8 francofono, il 2,59% parla tedesco come lingua madre.\nPopolazione.\nPopolazione dello Yukon dal 1901:\n\"Fonte: Statistics Canada\"\nEconomia.\nOltre all'attivit\u00e0 estrattiva (oro, piombo, zinco, argento e rame) che, in seguito alla scoperta dell'oro nel 1896, \u00e8 divenuta la principale fonte di ricchezza dello Yukon, si \u00e8 assistito allo sviluppo del settore turistico, dei trasporti, del commercio e della pubblica amministrazione. L'agricoltura e la silvicoltura hanno scarsa importanza, mentre il commercio della pelliccia, un tempo principale voce dell'economia amerindia, \u00e8 attualmente in declino. Il settore manifatturiero \u00e8 scarsamente sviluppato.\nOrdinamento politico.\nIl territorio dello Yukon ha una forma di governo parlamentare. Il potere esecutivo \u00e8 detenuto da un consiglio o Gabinetto (a capo del quale \u00e8 posto un premier), i cui membri sono scelti tra i 17 componenti dell'Assemblea legislativa, eletti ogni quattro anni a suffragio universale. La supervisione per conto del governo federale \u00e8 affidata a un commissario governativo."}
{"id": "4640", "revid": "2069021", "url": "https://it.wikipedia.org/wiki?curid=4640", "title": "Banana Yoshimoto", "text": "Dal 2002 al 2015 ha scritto il suo nome in hiragana \"\u3088\u3057\u3082\u3068\u3070\u306a\u306a\".\nBiografia.\nBanana Yoshimoto, figlia di Takaaki Yoshimoto (noto anche come Ry\u016bmei Yoshimoto), uno dei pi\u00f9 importanti e famosi poeti e critici letterari giapponesi degli anni sessanta, \u00e8 nata a Tokyo il 24 luglio 1964. La sorella di Banana, Haruno Yoiko, \u00e8 una conosciuta disegnatrice di anime giapponesi. Si laurea al college delle arti dell'Universit\u00e0 Nihon con una specializzazione in letteratura. Durante quel periodo prese ad usare il suo pseudonimo, Banana, un nome che giudica \"carino\" e \"volutamente androgino\".\nCarriera.\nNel 1987, mentre lavora come cameriera in un golf-club, Banana comincia la sua carriera di scrittrice. Uno degli autori che la influenza maggiormente \u00e8 Stephen King, specialmente per quanto riguarda le sue storie non horror. \nIl suo primo libro, \"Kitchen\", ebbe un successo immediato con oltre 60 ristampe nel solo Giappone. Due film sono stati inoltre girati sul romanzo, uno per la TV giapponese e una versione prodotta a Hong Kong da Yim Ho nel 1997. Banana vinse, sempre per \"Kitchen\", il 6th Kaien Newcomer Writers Prize nel novembre del 1987, l'Umitsubame First Novel Prize ed infine il 16\u00b0 Izumi Kyoka Literary Prize nel gennaio del 1988.\nUn altro dei suoi libri, \"Tsugumi\", venne trasposto a sua volta in un film diretto da Ichikawa Jun nel 1990. Il libro tuttavia riscosse pareri contrastanti. Diversi critici pensano che parte del suo lavoro sia superficiale e commerciale; i suoi lettori al contrario pensano che nei suoi libri descriva perfettamente cosa vuol dire essere giovani e frustrati nel Giappone moderno e nelle sue odissee emotive e psicologiche che presenta nei personaggi chiunque pu\u00f2 esserne ritratto. Yoshimoto stessa identifica i suoi due temi principali nello \"sfinimento della giovent\u00f9 nel Giappone contemporaneo\" e \"il modo in cui le esperienze terribili influiscano nella vita di una persona\". I suoi libri possono essere divertenti e di svago, ma hanno sempre riferimenti all'ideologia tradizionale giapponese e contengono riflessioni sulla vita, la morte, l'amicizia, l'amore e la ragione, temi molto cari alla scrittrice, a cui piace farli percepire tra i limiti nelle sue opere.\nSebbene i critici non la considerino ancora una \"grande\" della letteratura, Yoshimoto ha dichiarato scherzosamente su Twitter di voler vincere il Premio Nobel per la Letteratura ed \u00e8 particolarmente apprezzata in molti paesi del globo.\nInoltre Banana ha vinto la 39\u00aa edizione del Best Newcomer Artists nell'agosto 1988 per \"Kitchen\" e \"Utakata/Sankuchuari\". Nel marzo del 1989 \"Tsugumi\" vinse il 2nd Yamamoto Shugoro Literary Prize, mentre nel 1994 il suo primo libro di maggiore mole, \"Amrita\", conquist\u00f2 il premio Murasakishikibu.\nI suoi lavori consistono in quindici romanzi e sette collezioni di scritti (che includono \"Pineapple Pudding\" e \"Song From Banana\") e hanno venduto pi\u00f9 di sei milioni di copie in tutto il mondo. Fra i temi preferiti ci sono l'amore e l'amicizia, la potenza della casa e della famiglia e gli effetti della perdita sull'animo umano.\nVita privata.\nBanana \u00e8 molto riservata per quanto riguarda la sua vita privata, molto poco si conosce del marito musicista Hiroyoshi Tahata e del figlio Manachinko, nato nel 2003. Al contrario, parla molto della sua scrittura. Ogni giorno si prende almeno mezz'ora per scrivere al computer, dicendo \"tendo a sentirmi colpevole perch\u00e9 scrivo queste storie quasi per divertimento\". Tiene un giornale on-line per i suoi lettori anglofoni.\n\u00c8 noto il suo legame particolare per l'Italia, che ama e apprezza come i suoi (illustri) amici italiani. Ed \u00e8 infatti in italiano che viene tradotto per la prima volta \"Kitchen\". Le sue opere sono tradotte in italiano da Giorgio Amitrano, Alessandro Giovanni Gerevini e Gala Maria Follaco.\nLe opere di Yoshimoto vengono spesso paragonate ai manga, per le situazioni descritte e per i loro protagonisti.\nTra le sue amicizie rientra Kyoko Okazaki, famosa autrice di sh\u014djo, genere di manga di grande successo nei primi anni novanta.\nBanana Yoshimoto \u00e8 una sostenitrice dei diritti LGBT. Nei suoi romanzi, c'\u00e8 una grande presenza di personaggi appartenenti alla comunit\u00e0 gay. "}
{"id": "4644", "revid": "2048534", "url": "https://it.wikipedia.org/wiki?curid=4644", "title": "Yaoi", "text": " \u00e8 un genere di manga focalizzato su relazioni fisico-romantiche omosessuali maschili pi\u00f9 o meno idealizzate, nella stragrande maggioranza dei casi con protagonisti ragazzi e studenti poco pi\u00f9 che adolescenti; il suo corrispondente femminile \u00e8 \"yuri\". In Giappone il termine \u00e8 stato in gran parte sostituito con quello equivalente di , comunemente abbreviato BL, anche a seguito del notevolissimo successo del film \"Boys Love\" del 2006.\nQuel tipo particolare di fumetto rivolto apertamente ad un pubblico prevalentemente gay e femminile scritto da autori gay e autrici donne \u00e8 invece considerato un genere a parte, oltre quindi la specificit\u00e0 dello yaoi, e viene chiamato : creatori di opere BL ed appassionati son attenti a distinguere tra le due forme, dato che il risultato pu\u00f2 esser anche notevolmente differente. Anche vari autori d'opere \"seinen\" hanno prodotto saltuariamente dei BL.\nLo yaoi va distinto anche dallo \"sh\u014dnen'ai\" (conosciuto anche come \"june\" o \"tanbi\") in quanto si viene a focalizzare sull'aspetto pi\u00f9 \"reale\" dell'atto sessuale, mentre lo sh\u014dnen'ai si basa pi\u00f9 su una relazione amorosa che tende al sentimentale e viene quindi poco enfatizzata la parte fisica. In Giappone comunque l'uso della parola shonen'ai \u00e8 ormai del tutto obsoleto: esso difatti si riferiva in principio ad un sottogenere \"sh\u014djo\" (equivalente allo sh\u014djo ai) in cui ragazzini appena entrati nella pubert\u00e0 si trovavano coinvolti in relazioni platoniche (ma non solo) con persone pi\u00f9 adulte. Molte mangaka famose (es. Kazumi \u014cya) hanno iniziato la loro carriera nell'ambito dello yaoi, per poi dedicarsi allo sh\u014djo; anche per questo, nelle loro opere sopravvivono spesso molti riferimenti pi\u00f9 o meno velati all'omosessualit\u00e0 o situazioni romantiche coinvolgenti giovani dello stesso sesso.\nLo yaoi poi tratta gli stessi argomenti del genere \"shotacon\", ma quel che varia \u00e8 la fascia d'et\u00e0 dei protagonisti: difatti le opere etichettate come \"shota\" sono caratterizzate da protagonisti in et\u00e0 anche prepuberale.\nTerminologia.\nOrigine e significato.\nIl termine \u00e8 un acronimo creato nel mercato delle d\u014djinshi alla fine degli anni settanta del XX secolo da parte di Yasuko Sakata e Akiko Hatsu e coniato nel 1980: \"YAmanashi, Ochinashi, Iminashi\" che in giapponese significa \"niente climax, niente risvolti/epilogo, nessun significato\". Questa frase \u00e8 stata prima usata come eufemismo per indicarne il contenuto, ma a partir dal 1988 circa \u00e8 stato considerato come di \"significato comune\" per i fan dei manga.\nLo yaoi \u00e8 solitamente pi\u00f9 esplicito dello sh\u014dnen'ai ed \u00e8, a tutti gli effetti, un genere consigliato ad un pubblico maturo, per quanto al suo interno possiamo trovare una vasta casistica di sotto-generi. Questa caratteristica ha portato, nei paesi di lingua anglosassone, alla erronea credenza che l'acronimo significhi in realt\u00e0 \"YAmete, Oshiri ga Itai\" (\"fermati, mi fa male il sedere\"); scherzosamente questa seconda interpretazione \u00e8 stata adottata (almeno \"ufficiosamente\") da molte \"fujoshi\" o \"yaoiste\" (ragazze appassionate di yaoi).\nUn altro sinonimo utilizzato per yaoi \u00e8 801 in quanto proprio tale numero pu\u00f2 essere pronunciato come \"yaoi\": la lettura contratta di 8 d\u00e0 YA, lo 0 vale O e l'1 I. Un manga degli anni duemila, tradotto poi in \"live action\", che racconta le disavventure d'un otaku innamorato di una fujoshi, \u00e8 stato intitolato per l'appunto \"Tonari no 801-chan\".\nStoria e utilizzo.\nOriginariamente chiamato \"June\", nome derivato da una rivista che pubblicava romanzi : storie scritte cio\u00e8 tenendo sempre ben presente un ideale culto della bellezza e romanzi d'amore tra uomini pi\u00f9 anziani e bei giovani con una particolar cura per il linguaggio pi\u00f9 insolito e \"fiorito\". di Mori Mari \u00e8 considerata la prima opera chiaramente BL.. Lo stesso termine era anche usato per descrivere uno stile autoriale pi\u00f9 disinvolto del solito, come ad esempio quello di Yukio Mishima e Jun'ichir\u014d Tanizaki. Era poi utilizzato anche il termine \"Bishonen manga\", questo almeno fino al 1990 anche se era caratterizzato da una gamma pi\u00f9 vasta di personaggi rispetto a quelli specifici dello yaoi.\nIl nome di questa storica rivista, \"June\", era stato scelto come gioco di parole derivante dalla pronuncia giapponese del nome di Jean Genet. Dai primi anni novanta il termine cadde in disuso e venne sostituito da BL, soprattutto per indicare shojo e josei.\nLe storie scritte da Kaoru Kurimoto alla fine degli anni settanta vengono considerate precursori dello yaoi.\nDivenuto col tempo sempre pi\u00f9 termine generico sia dalle creatrici che dalle lettrici di manga con personaggi adolescenti maschi innamorati tra di loro, \u00e8 oramai ampiamente usato da tutti gli editori occidentali di manga.\nIl grande momento d'innovazione \u00e8 dato per\u00f2 con \"Il poema del vento e degli alberi\", pubblicato a partire dal 1976, il primo manga shojo che ha ritratto una duratura relazione d'amore tra due ragazzi (e la cui pubblicazione \u00e8 rimasta in sospeso per ben 9 anni proprio a causa di questa sua \"esplicitezza\" in ambito sentimentale). Acquist\u00f2 fama duratura per le sue raffigurazioni apertamente sessuali, stimolandone ampiamente lo sviluppo all'interno dello shojo nei tempi a venire.\n\"Seme\" e \"uke\".\nRivolto essenzialmente ad un pubblico femminile adolescente, \u00e8 apprezzato anche da alcuni maschi omosessuali; \u00e8 molto diffuso sia in oriente sia, pi\u00f9 di recente, in occidente. Al suo interno si possono notare numerosi stereotipi, come ad esempio una differenza spesso anche grafica tra colui che \u00e8 insertivo nell'atto sessuale e colui che \u00e8 ricettivo (uno pi\u00f9 prestante, altro pi\u00f9 femminile): l'insertivo \"sottomette\", anche e soprattutto caratterialmente e psicologicamente, il ricettivo. I personaggi, protagonisti e non, dello yaoi sono quindi conformi a questa formula indicata rispettivamente da e .\nD\u014djinshi e cosplay.\nLo \"yaoi\" indicava in origine una d\u014djinshi (opere auto-pubblicate, parodia di manga-anime ufficiali; non era cio\u00e8 un'opera originale in commercio, come lo shonen'ai) la cui trama era incentrata su una relazione omosessuale tra due personaggi maschili, solitamente \"bish\u014dnen\"; questo a partir dagli anni settanta. Successivamente il termine \u00e8 stato esteso pi\u00f9 genericamente e con egual significato anche a tutti i tipi di manga e anime trattanti questo tema.\nDiversi yaoi nascono invero proprio come \"d\u014djinshi\": questo significa che anche se la storia \u00e8 originale, i protagonisti vengono \"presi in prestito\" da universi narrativi non yaoi, di solito manga o anime preesistenti, piuttosto famosi.\nLa sottocultura dojinshi viene considerata l'equivalente giapponese del fandom, entrambi originatisi nel corso degli anni settanta\nIl pi\u00f9 tipico yaoi dojinshi crea coppie omosessuali da versioni ufficiali di manga e/o anime in cui tale tematica non \u00e8 ufficialmente assolutamente presente: gran parte di tali opere deriva da \"sh\u014dnen\" e \"seinen\" contenenti rimandi ad amicizie pi\u00f9 o meno strette tra i vari personaggi principali, percepiti da alcuni fan come implicita attrazione sentimentale omosessuale: com'\u00e8 accaduto ad esempio con \"Capitan Tsubasa\" (\"Holly e Benji\" e \"Saint Seiya\", ovvero \"I Cavalieri dello zodiaco\"), tanto per citarne solo due tra i pi\u00f9 celebri. In particolare Saint Seiya era molto popolare tra i \"fans\" dello \"yaoi\" nella prima met\u00e0 degli anni ottanta, in quanto aveva un gran numero di personaggi di sesso maschile adatti ad esser abbinati come coppie gay; il pi\u00f9 famoso dei quali rimane certamente \"Shun\" (Andromeda) in quanto presentato gi\u00e0 nella serie originale come il pi\u00f9 delicato e sensibile, gentile di carattere e coi tratti femminei, capelli lunghi e con l'armatura di color rosa-violetto.. In Capitan Tsubasa la relazione riguardava ovviamente i due personaggi principali, mentre in Saint Seiya era tra \"Shun\" e Cristal il Cigno\nA questo riguardo molto apprezzate dalle ragazze sono le vicende sentimentali-amorose riguardanti ad esempio (tanto per citar solo le pi\u00f9 famose), la coppia SasukexNaruto tratta da \"Naruto\", LxLight, MattxMello, MelloxNear (tutte e tre prese da \"Death Note\"), la coppia RoyxEdward tratta da \"Fullmetal Alchemist\", GintokixHijikata da \"Gintama\", oppure ZoroxSanji da \"One Piece\".\nIl fenomeno si \u00e8 poi esteso anche in occidente ed ha finito per coinvolgere personaggi che non provengono da manga o anime: \u00e8 il caso ad esempio delle coppie DracoxHarry, tratta dai romanzi/film di \"Harry Potter\" o da quelle derivanti da \"Il Signore degli Anelli\"; oppure infine dal settore informatico come RikuxSora e AxelxRoxas, da Kingdom Hearts, vari personaggi di Dragon Quest o da Final Fantasy.. Tra le fujoshi pi\u00f9 accanite non sembra esservi alcun limite di potenziale immaginativo (nel perseguimento del moe): riescono a creare relazioni d'intimit\u00e0 stretta e anche molto trasgressiva tra personaggi davvero del tutto \"insospettabili\"\nKazuko Suzuki nel suo studio approfondito delinea lo sviluppo tematico del fandom yaoi, che fa partire da una curiosit\u00e0 adolescenziale di stampo bisessuale nei confronti dei rapporti sessuali, per diventar poi protesta femminista contro il potere maschile, per finire con un'esplorazione approfondita della \"relazione ideale\"\". I temi pi\u00f9 parodistici del dojinshi sono stati poi associati alla pratica \"spettacolare\" Queer\nTra le pi\u00f9 importanti caratteristiche del primissimo yaoi dojinshi c'era quella che si trattava di pubblicazioni amatoriali, quindi non controllate dalle restrizioni derivanti dai media ufficiali: erano storie create da ragazzi per altri ragazzi e che si basavano su personaggi tratti dalle pi\u00f9 famose opere manga dell'epoca.. La rapidissima espansione di questo genere underground permise presto ai loro autori d'arrivar a vendere decine e decine di migliaia di copie delle loro creazioni, a met\u00e0 tra l'originale ed il plagio: durante i primi anni novanta i dojinshi han giocato un ruolo fondamentale nella divulgazione sempre pi\u00f9 massiccia dello yaoi\nAnche se i collezionisti spesso si concentrano su dojinshi basati su un manga in particolare, qualunque personaggio maschile di qualsiasi lavoro originale pu\u00f2 diventar oggetto d'un dojinshi yaoi. La maggior parte dei dojinshi da dilettanti che spesso lavorano in gruppo; ad esempio la parabola editoriale delle CLAMP \u00e8 iniziata proprio in ambito dojinshi, come circolo amatoriale (sono state proprio loro a far entrar Saint Seiya nel genere yaoi. Alcune case editrici hanno cercato all'interno del dojinshi per cercare d'individuare dilettanti di talento da immettere nel mercato ufficiale, come ad esempio \u00e8 accaduto a Y\u016bka Nitta.\nInfine, sempre correlato e interno al mondo dojinshi del \"Fandom\" opera tutta la galassia Cosplay, la quale nella sua specificit\u00e0 yaoi sembra esser davvero sempre molto attiva e presente con frequenti manifestazioni e l'assidua presenza di moltissime/i Yaoi Fandom.\n\"Yaoi\" e \"sh\u014dnen'ai\".\nI termini \"yaoi\" e \"sh\u014dnen'ai\" sono stati col tempo sempre pi\u00f9 utilizzati dai fan occidentali per fare una distinzione almeno parziale tra i contenuti del genere: in questo caso yaoi si usa per indicare fumetti contenenti anche chiare scene sessuali, in alternativa a shonen'ai usato per descrivere fumetti la cui storia \u00e8 pi\u00f9 concentrata sul rapporto romantico tra i protagonisti non includendo come sua specificit\u00e0 la relazione fisica.. Secondo questa interpretazione, ad esempio, il manga \"Gravitation\" \u00e8 considerato uno shonen'ai per l'attenzione data alla vita esteriore dei personaggi pi\u00f9 che su quella intima; mentre i dojinshi dello stesso manga (Remix e Megamix) che sottolineano i rapporti sessuali dei protagonisti, sarebbero da considerare yaoi, come Junjou Romantica o Sekai ichi hatsukoi. I titoli pi\u00f9 espliciti sono indicati come yaoi-hentai.\n\"Gei comi\" e \"bara\".\nAnche se spesso confuso con l'etichetta generica di Yaoi il vero e proprio manga a tematica gay (\u30b2\u30a4\u30b3\u30df GEI Comi) \u00e8 chiamato o . Esso si rivolge ad un pubblico gay maschile piuttosto che a ragazzine adolescenti come fa lo Yaoi: tende inoltre ad esser prodotto principalmente da autori maschi omosessuali o in alternativa bisessuali (un esempio in questo senso \u00e8 dato da Gengoroh Tagame) e serializzato per riviste espressamente gay. Il \"Bara\" viene considerato ufficialmente un sottogenere dell'hentai (\u6210\u4eba), ovvero manga per adulti, assomiglia cio\u00e8 molto pi\u00f9 ai fumetti per soli uomini di stampo erotico piuttosto che a quelli shojo o josei.\nDa pochi anni un nuovo sottogenere del BL \u00e8 stato introdotto in Giappone, il cosiddetto \"Gachi muchi\" (\u30ac\u30c1\u30e0\u30c1?), il quale presenta tipologie corporee pi\u00f9 muscolose e virili rispetto allo Yaoi, ben conosciuto ed apprezzato da molte donne, ma non solo. Tutto questo materiale, pur essendo indicato genericamente come \"Bara\" dai fan di lingua inglese risulta essere in realt\u00e0 distinto da esso, sia come editori d'appartenenza che come stile, contenuto e pubblico a cui si rivolge.\nTra i maggiori editori in lingua anglosassone di manga yaoi e Bara abbiamo la Yaoi Press, una delle prime a creare manga originali in lingua inglese, ideati e disegnati da autori occidentali (e denominato \"American Yaoi\"); questo dopo il notevolissimo successo che risult\u00f2 aver negli Stati Uniti d'America. Il primo fumetto originale in inglese \u00e8 \"Sexual Espionage\" del 2002. A partire dal 2004, ci\u00f2 che sembrava essere iniziato come una piccola sottocultura di nicchia in Nord America, si rivel\u00f2 essere sempre pi\u00f9 un mercato fiorente; per cui sempre pi\u00f9 nuovi editori iniziarono a produrre fumetti con storie incentrate su relazioni omo/bisessuali avvalendosi di disegnatori non giapponesi. Poich\u00e9 queste opere originali occidentali vennero sempre pi\u00f9 prodotte da autori d'ogni nazionalit\u00e0, un po' alla volta \"American Yaoi\" cadde sempre pi\u00f9 in disuso per esser sostituito con \"Global Yaoi-BL\" Recentemente un autentico boom editoriale di pubblicazioni manga yaoi lo sta vivendo la Germania, con un certo numero di titoli originali in lingua tedesca, guadagnando una tal popolarit\u00e0 da essere esportati in Asia.\nEditoria.\nLa storia delle pubblicazioni BL si pu\u00f2 suddividere in due periodi distinti ma consequenziali l'uno all'altro: il primo, fino al 2004, segue le vicende della rivista \"June\"; il secondo successivo al 2004 e che giunge fino ai giorni nostri. La prima rivista che parl\u00f2 esplicitamente di \"ragazzi che amano altri ragazzi\" inizi\u00f2 le sue pubblicazioni nel 1978, in risposta al cospicuo riscontro di pubblico ottenuto dai lavori di mangaka importanti come Keiko Takemiya, Moto Hagio e Yumiko Oshima: altri fattori che ne determinarono il crescente successo fu la popolarit\u00e0 delle raffigurazioni bishonen e doijinshi, oltre a personaggi altamente ambigui che avevano appena fatto la loro comparsa entro il mercato musicale, quali David Bowie e la band inglese dei Queen.\nLa maggior parte degli artisti che lavoravano per \"June\" erano nuovi talenti alle prime armi; fu seguita nel 1982 dalla rivista \"gemella\" \"Shosetsu June\", il cui contenuto era per\u00f2 costituito solo da novelle e brevi racconti incentrati su una trama romantica tutta al maschile. Ma la vera rivoluzione nella cultura BL \u00e8 stata quando molte delle sue opere hanno iniziato ad esser commercializzati in massa, a partire dai primissimi anni novanta. Vi \u00e8 stato poi un revival della rivista, ormai assurta a fama quasi leggendaria, a partire dal 2008, sebbene l'et\u00e0 del pubblico a cui era destinata si fosse alzata, con lo stile delle storie che da relazione sentimentale e amorosa tra due maschi virava sempre pi\u00f9 verso il pornografico (Hentai).\nNello stesso periodo in cui si apriva la parabola esistenziale di \"June\", tra il 1980-84 la rivista \"Allan\" (\u30a2\u30e9\u30f3 Aran? ) aveva il monopolio nella coltivazione d'una cultura lesbica nella narrativa e nel campo del fumetto. Il mercato editoriale giapponese, tra manga, anime, videogame e drama CD dedicato allo yaoi-BL si stima abbia un fatturato di almeno 12 miliardi di yen all'anno, arrivando a toccar la sua punta massima tra il 2009 e il 2010 con pi\u00f9 di 20 miliardi.\nElementi tematici.\nTutti i Boy's Love e yaoi hanno tematiche essenzialmente simili a quelle eterosessuali dei manga shojo: esplorano le diverse fasi del romanticismo adolescenziale sottolineando e soffermandosi molto sull'interiorit\u00e0 e la psicologia dei personaggi, perlopi\u00f9 studenti appena universitari. A volte non hanno timore di rappresentare adolescenti liceali in situazioni sessuali.\nPersonaggi femminili.\nMolto raramente personaggi femminili assumono un ruolo di spicco nello Yaoi, e anzi spesso sono del tutto assenti: le madri in particolar modo non vengono ritratte molto positivamente (basti pensare a \"Zetsuai 1989\", in cui la donna uccide il marito davanti al figlio). Il ruolo femminile \u00e8 ridotto a icona e il suo carattere \"negativizzato\" notevolmente, tanto da accusare, per cos\u00ec dire, per molto tempo tutto il genere d'essere misogino. Questo almeno fino allo sviluppo parallelo di tutto un filone narrativo dedicato allo yuri e la successiva introduzione di personaggi femminili \"positivi\" nella narrazione yaoi\nGachi muchi.\nDalla met\u00e0 degli anni 2000 \u00e8 stato introdotto un nuovo sottogenere BL, il cosiddetto \"Gachi muchi\" (da \"gacchiri\" (\u304c\u3063\u3061\u308a \"muscoloso\") e \"muchimuchi\" (\u30e0\u30c1\u30e0\u30c1 \"paffuto\"). \"Zettai Reido\" \u00e8 una rivista antologica yaoi che tratta questo tipo di fumetti, mescolandoli e sovrapponendoli ad una vera e propria tipologia BDSM.\nIdealizzazione e diritti civili.\nLa maggior parte dei manga BL, \u00e8 stato detto, \"promuove un'estetica della purezza, anche quando raffigura senza alcuna censura atti sessuali anche violenti\": il tutto viene presentato entro una cornice estremamente idealizzata. Le trame yaoi sono fortemente \"omosociali\", danno cio\u00e8 la libert\u00e0 al protagonista d'instaurare un legame affettivo (anche se in una situazione problematica) profondo e riconosciuto con un altro personaggio dello stesso sesso, dando ad entrambi la possibilit\u00e0 di perseguire obiettivi condivisi: questo succede ad esempio nelle rappresentazioni dojinshi di \"Capitan Tsubasa\" (\"Holly e Benji\"), o in alternativa per rivaleggiar tra loro come in \"Haru wo Daiteita\". Questo legame spirituale e di perfetta parit\u00e0 mostrerebbe, a detta di certa critica, il superamento del rapporto gerarchico basato sul potere e la forza entro cui, da millenni, \u00e8 inteso il rapporto maschio-femmina.\nL'omofobia, quando \u00e8 presente, viene mostrata come problema riguardante tutta la societ\u00e0 in generale, ovvero un fatto negativo riguardante tutti i soggetti integrati all'interno del contesto civile indistintamente; essa viene utilizzata per aumentare la tensione drammatica della vicenda o per dimostrar inequivocabilmente la purezza dell'amore dei protagonisti, che non cede di perseguire i propri ideali neanche di fronte all'eventuale condanna esterna: i racconti yaoi mostrano personaggi fortemente motivati a realizzar la propria felicit\u00e0, superando tutti gli ostacoli (spesso interni alla coppia) che vi si frappongono. Il tema del trionfo dell'amore nella coppia yaoi \u00e8 stato paragonato al lieto fine della fiaba di derivazione occidentale (\"il principe sposa la sua amata e vissero tutti felici e contenti\"). Ma in pi\u00f9 rispetto a questo lo yaoi mette in campo la ricerca e l'esplorazione delle possibilit\u00e0 esistenziali e di tutte le forme di desiderio amoroso.\nNelle opere degli ultimi anni anche lo yaoi vira sempre pi\u00f9 verso un risvolto comico, il manga di genere \u00e8 diventato cio\u00e8 un po' meno verosimile rispetto a prima, quand'era incentrato fortemente sul modo di vita omosessuale in una prospettiva del tutto realistica. Anche se la rappresentazione dell'omosessualit\u00e0 come \"vergognosa\" viene a volte ancora impiegata per aumentare la tensione drammatica, nell'ultimo decennio il racconto BL mostra storie che dipingono una graduale quanto irreversibile accettazione da parte della pi\u00f9 ampia comunit\u00e0 eterosessuale: il fenomeno yaoi-BL si dimostra cos\u00ec esser profondamente gay-friendly, per quanto riguarda l'attivismo a favore dei diritti civili, molto pi\u00f9 di quanto ancora non sia la societ\u00e0.\nViolenza, stupro, tragedia.\nSecondo l'approfondita critica di Suzuki nello yaoi il rapporto sessuale \u00e8 uno dei modi primari per esprimer l'impegno anche sociale nei confronti del partner, e la violenza apparente entro cui si consuma l'atto \u00e8 una misura della reciproca passione: l'autore afferma che nei racconti yaoi i ragazzi che vengono amati e posseduti dai loro stupratori sono ancora del tutto imbevuti d'un'innocenza quasi angelica, un tema questo che attribuisce all'esempio dato da \"Il poema del vento e degli alberi\".\nSecondo l'interpretazione d'un altro autorevole critico, Nagaike, scene di violenza e stupro raramente nello yaoi si presentano stigmatizzate come delitti, con una vittima ed un colpevole ben definiti: le scene in cui un Seme violenta un Uke non sono sintomatici di un'aggressione violenta, bens\u00ec prendono il significato dell'incontenibilit\u00e0 del desiderio amoroso verso il partner (la passione assoluta del \"seme\" nei confronti dell\"'uke\"). Invece d'esser subito tradotte come \"crimini\" le scene di stupro assumono una valenza sentimentale, tanto che l'uke quasi sempre subito s'innamora pazzamente del suo cosiddetto \"violentatore\". Il tema dell'aggressione subita libera il protagonista dalla responsabilit\u00e0 nell'atto sessuale, atto che d'altronde conduce al culmine narrativo della storia, dove i personaggi principali assumono coscienza piena del proprio orientamento sessuale\nAll'epoca della rivista \"June\" erano popolari i finali drammatici al limite della tragedia, con almeno un tentativo di suicidio. Con la met\u00e0 degli anni novanta invece la moda maggioritaria divenne sempre pi\u00f9 quella del lieto fine. Quando vengono ancora presentati finali tragici, la causa non \u00e8 pi\u00f9 l'infedelt\u00e0 o l'impossibilit\u00e0 di realizzar una relazione omosessuale, bens\u00ec \"\"le esigenze crudeli della vita quotidiana e l'invadenza del mondo esterno (per lo pi\u00f9 lavorativo) che non lascia scampo alle anime pure ed angeliche dei protagonisti.\"\"\nStoria e ricezione critica.\nStoricamente la prima serie con forti accenti Yaoi \u00e8 stata, come detto, \"Kaze to ki no uta\" (\"Il poema del vento e degli alberi\"): realizzato da Keiko Takemiya e pubblicato a partire dal 1976, nel 1987 ne \u00e8 stato prodotto un OAV a episodio unico."}
{"id": "4647", "revid": "30610", "url": "https://it.wikipedia.org/wiki?curid=4647", "title": "Zoologia", "text": "La zoologia (dal greco: \"zoon\" = animale; \"logos\" = studio), o biologia animale, \u00e8 la disciplina biologica che si occupa dello studio degli animali (o metazoi) e dei protozoi. Questi ultimi, pur non essendo veri e propri animali, per somiglianze biologiche ed affinit\u00e0 filogenetica, in passato venivano considerati membri effettivi del regno animale e solo in seguito furono trasferiti al pi\u00f9 accettato regno dei protisti.\nStoria.\nAntichit\u00e0.\nPur essendo un campo che ha acquistato la propria coerenza di disciplina scientifica solo durante il XIX secolo, la zoologia esiste sin dall'antichit\u00e0. Con gli studi di Aristotele vengono fondate le prime basi di questa scienza, e con il suo \"Historia animalium\", descrive quasi 600 specie di animali dell'Asia minore e dell'isola di Lesbo. Successivamente compila anche il \"De partibus animalium\", che non \u00e8 un trattato scientifico, ma solo una raccolta di dati. Anche Galeno con le sue numerose vivisezioni, soprattutto su scimmie e maiali (da lui considerati gli animali pi\u00f9 simili all'uomo), contribu\u00ec allo sviluppo della zoologia. \nDal pensiero medievale al Seicento.\nNel medioevo, ma soprattutto nel rinascimento, la zoologia comincia ad acquistare le sue vere sembianze moderne, nonch\u00e9 interesse negli studiosi, grazie alle nuovissime specie scoperte durante i lunghi viaggi delle navi, attorno al mondo. Conrad Gesner, scrive il suo di \"Historiae animalium\" (basato in parte anche sulle osservazioni di Aristotele), e questo pu\u00f2 essere considerato il primo vero manoscritto moderno sulla zoologia, anche se contiene in elenco, animali della mitologia e creature fantastiche. Con l'invenzione del microscopio poi, si scoprono organismi prima invisibili all'occhio, che vengono classificati comunque come animali (oggi noti come protisti).\nEt\u00e0 moderna.\nSiamo nel '800, e i grandi esploratori come Alexander von Humboldt studiano non pi\u00f9 solo gli organismi nel singolo, ma le popolazioni nel complesso (nasce l'ecologia). E con la teoria dell'evoluzione Darwin-Wallace, la biologia prende la vera forma compatta di oggi, con le sue sottocategorie, come botanica, paleontologia, microbiologia e appunto zoologia, unite tutte dall'unico filo conduttore dell'evoluzione. \u00c8 il Novecento e nascono finalmente anche le ultime branche dello studio degli animali, come ad esempio l'etologia, con Konrad Lorenz.\nRicerca zoologica.\nCome in tutti i campi biologici, gli animali possono essere studiati sotto vari aspetti, partendo dai livelli organizzativi pi\u00f9 bassi (cellule e tessuti) a quelli pi\u00f9 alti (dinamiche di popolazione e interazione biologiche). Oltre al fenotipo si pu\u00f2 per\u00f2 analizzare anche il genotipo, stabilendo relazioni di parentela non solo intraspecifiche, ma anche e soprattutto interspecifiche. Gli animali del passato ormai, per la maggior parte, sono estinti, e per poter studiare anche loro, si ricorre non solo a conoscenze biologiche, ma si ricorre anche a quelle di tipo geologico, con l'interpretazione negli strati di roccia, dei fossili. Inoltre, essendo molti metazoi dotati di sistema nervoso, questi possono dare origine a comportamenti pi\u00f9 o meno complessi, che possono essere anch'essi studiati.\nIl passaggio dell'uomo dalle forme pi\u00f9 arcaiche a quelle pi\u00f9 moderne \u00e8 il punto in cui finiscono le scienze naturali e cominciano quelle sociali. In questo caso l'antropologia \u00e8 considerata una disciplina in cui contano molto anche le tematiche zoologiche.\nLa sistematica zoologica \u00e8 controllata dal codice internazionale di nomenclatura zoologica (acronimo in inglese ICZN), per evitare il caos di nomi e organismi che potrebbe crearsi qualora ogni studioso scegliesse i nomi di nuove specie scoperte, arbitrariamente. Essendo gli animali, un gruppo tassonomico estremamente ricco ed eterogeneo, non si poteva fare altrimenti.\nI contributi che questa scienza ha fornito all'uomo sono innumerevoli. Da vivisezioni su animali ad esempio, si \u00e8 potuto cominciare a capire come funzionasse il corpo umano, per analogia (scienziati come Andrea Vesalio e William Harvey ne fecero molte per questo motivo). Questo per\u00f2 avviene in parte ancora oggi, seppur con molte polemiche, con la sperimentazione dei farmaci sugli animali. Sebbene ci\u00f2, non si ricorre pi\u00f9 alla vivisezione, ritenuta oltretutto illegale.\nBranche della zoologia.\nLa zoologia, come numerose materie scientifiche, presenta numerose sottodiscipline, specializzate in ambiti diversi dello studio degli animali.\nZoologia evoluzionistica.\nLa zoologia evoluzionistica \u00e8 la disciplina scientifica della biologia evolutiva che analizza l'origine e la discendenza delle specie animali, cos\u00ec come i loro cambiamenti, la loro diffusione e diversit\u00e0 nel corso del tempo. In questo ambito, fondamentali risultano gli studi fatti da Georges-Louis Leclerc de Buffon, Jean-Baptiste de Lamarck e soprattutto Charles Darwin, autore della celebre opera \"L'Origine delle Specie\", in cui pose le basi dell'evoluzionismo moderno.\nSistematica animale.\nLa sistematica animale \u00e8 la disciplina che si occupa della tassonomia degli animali, ossia dell'organizzazione e della categorizzazione del regno animale. Svolse un ruolo fondamentale nella classificazione degli animali il biologo svedese Carl Linneaus.\nEmbriologia animale e zoologia dello sviluppo.\nL'embriologia animale \u00e8 la branca della zoologia e dell'embriologia che studia la formazione e lo sviluppo degli animali a partire dall'uovo fecondato attraverso tutte le trasformazioni (fasi o stadi) che l'embrione subisce per giungere a costituirsi in individuo adulto.\nEcologia animale.\nL'ecologia animale \u00e8 la branca della zoologia e dell'ecologia che si occupa delle interazioni tra gli animali e l'ambiente in cui vivono.\nEtologia.\nL'etologia \u00e8 la branca della zoologia che studia il comportamento degli animali. Il pioniere dell'etologia moderna \u00e8 Konrad Lorenz.\nPaleozoologia.\nLa paleozoologia \u00e8 la branca della zoologia e della paleontologia che studia gli animali estinti attraverso la ricerca e l'analisi di fossili.\nVeterinaria.\nLa veterinaria \u00e8 la branca della medicina e della zoologia che si occupa della salute degli animali.\nPseudoscienze.\nCriptozoologia.\nLa criptozoologia \u00e8 definita come lo studio di animali la cui esistenza non \u00e8 dimostrata da prove scientifiche ma \u00e8 solo ipotizzata (da credenze antiche e moderne)\nAltre branche.\nGenerali:\nPer gruppi sistematici:\nMiste:\nDivulgazione.\nPer sensibilizzare e informare il grande pubblico verso le tematiche zoologiche, sono nati col tempo, numerose associazioni e strutture per adempiere a tale scopo; alcuni esempi sono i giardini zoologici, le stazioni zoologiche, gli acquari pubblici, i musei di storia naturale, i safari ecc.\nSono stati scritti anche numerosi manoscritti di semplice divulgazione scientifica, enciclopedie degli animali, per non parlare di documentari girati in tutto il mondo (National Geographic Society, BBC)."}
{"id": "4648", "revid": "174942", "url": "https://it.wikipedia.org/wiki?curid=4648", "title": "Zazen", "text": "Con il termine zazen (\u5750\u7985) si intende un vasto insieme di significati, grossolanamente traducibili in Italiano con \"meditazione seduti\", attualmente riferiti a pratiche, per lo pi\u00f9, dell'ambito delle scuole Zen giapponesi sviluppatesi dalla corrente buddhista nata in Cina tra il V e il VI secolo e nota a partire dal IX secolo con il nome generico di \"Chanjia\" (\u7985\u5bb6), \"scuole/famiglie/case del Chan\", nome adottato per la prima volta - pare - dal famoso ed eclettico monaco e studioso cinese Zongmi (\u5b97\u5bc6) (780-841).\nOrigini del termine.\nCon ogni probabilit\u00e0 gli ideogrammi cinesi \u5750\u7985 letti \"zazen\" in giapponese e traslitterati \"zuochan\" in cinese, sono stati usati affiancati per la prima volta dal monaco buddhista Kang Senghui, originario della Sogdiana, quando tra il II e il III secolo tradusse in cinese il \"S\u016btra del sedersi nel dhy\u0101na\" col titolo \"Zuochan jing\", \u5750\u7985 \u7d93. Il termine zuochan/zazen/\u5750 \u7985 fu comunque certamente usato anche da Kum\u0101raj\u012bva, attorno al 402, quando inaugur\u00f2 la scuola di traduzioni di testi di Chang'an (ora Xi'an) traducendo il \"S\u016btra del sam\u0101dhi del sedersi nel dhy\u0101na\" col titolo cinese di \"Zu\u00f2ch\u00e1n s\u0101nm\u00e8i j\u012bng\", \u5750\u7985 \u4e09\u6627 \u7d93 (T.D. 614).\nL'origine logica di questa accoppiata di ideogrammi va ricercata in un intento simbolico e pratico assieme: \u00e8 noto che il buddhismo cinese \u00e8 una nuova forma di buddhismo che nasce dall'incontro - verificatosi tutto all'interno della cultura cinese, ovvero: tra cinesi - del buddhismo indiano con l'insieme della cultura sviluppatasi in Cina tra il VI secolo a.C. e l'inizio dell'era volgare. In particolare dal rapporto intimo tra lo studio e la pratica delle scuole \"M\u0101dhyamika\" e \"Yogac\u0101r\u0101\"/\"Vij\u00f1\u0101nav\u0101da\" o \"Cittam\u0101tra\" (letteralmente: \"mente matrice\") consumato in ambiente daoista, nacque quella che in seguito fu detta \"scuola Chan\". Nel daoismo, e in particolare lo troviamo in \"Zhuangzi\" VI, esisteva \u5750\u5fd8, \"zuowang\", \"sedersi nell'oblio\" oppure: \"sedersi nel dimenticare\" e anche: \"sedersi (e) dimenticare\", espressione il cui primo carattere \u00e8 \u5750, \"zuo\", (\"za\" in giapponese). Contemporaneamente era chiaro che la pratica principe che proveniva dall'India col buddhismo era quella detta \"dhy\u0101na\" in sanscrito (\"jh\u0101na\" in p\u0101li), termine che in cinese fu traslitterato con il segno \u7985, letto \"chan'na\", in seguito abbreviato in \"chan\", in giapponese letto \"zen\". I due ideogrammi \u5750 e \u7985 rappresentavano quindi il senso e il simbolo dei due \"genitori\" di quella che sarebbe poi stata la scuola chan/zen. Porli insieme rappresent\u00f2 contemporaneamente il segno del nuovo e il legame con gli antenati.\nZazen nel Buddhismo.\nAll'interno della religione buddhista, zazen occupa un posto particolare. I testi che sono stati scritti in merito ne sottolineano la lunga tradizione, ponendo al contempo in discussione la stessa definizione della pratica.\nSe \u00e8 vero che gli apici della tradizione mistica indiana e della saggezza elusiva del Dao si erano potute \"guardare negli occhi\" significava che nessuna delle due poteva avocare, in esclusiva, un certificato d'appartenenza della nuova scuola, che sarebbe stata, allora, \"n\u00e9 questa n\u00e9 quella\", al di fuori di ogni trasmissione verbale e perci\u00f2 dottrinale.\nEihei D\u014dgen esprime con molta lucidit\u00e0 questa concezione in un paio d'occasioni, in \"Sh\u014db\u014dgenz\u014d Bend\u014dwa\", \u6b63\u6cd5\u9650\u8535 \u8fa8\u9053\u8a71, e in \"Sh\u014db\u014dgenz\u014d Butsud\u014d\" \u6b63\u6cd5\u9650\u8535 \u4ecf\u9053 dove, tra l'altro, dice: \"La virt\u00f9 e l'essenza della Via dei Buddha \u00e8 stata trasmessa senza che se ne perdesse neppure una briciola. \u00c8 stata trasmessa dal Paradiso Occidentale [l'India] al Paradiso Orientale [la Cina] attraversando migliaia di chilometri e per quasi duemila anni dal tempo del Buddha sino ai giorni nostri. Coloro che sono inconsapevoli di ci\u00f2, chiamano \"scuola zen\" lo \"sh\u014db\u014dgenz\u014d nehanmy\u014dshin\", [\"custodia della visione della realt\u00e0 autentica del cuore nella libert\u00e0 senza limiti\"], che \u00e8 stato correttamente trasmesso dai Buddha e i patriarchi. Costoro chiamano \u2018patriarchi zen\u2019 i patriarchi. Definiscono \u2018monaci zen\u2019 o \u2018studenti zen\u2019 i praticanti. Chiamano s\u00e9 stessi 'seguaci dello zen'. Sono foglie e rami nati dalla radice di una visuale stereotipata. In India ed in Cina, sin dai tempi antichi, non \u00e8 mai stato chiamato \u2018zen\u2018\".\nSi parla del \"senza nome\" per cui anche l'uso dell'appellativo \"zen\" \u00e8 totalmente inappropriato.\nIl come interiore.\nLe prime descrizioni dello zazen/zuochan, o quantomeno dell'esperienza interiore relativa all'essere semplicemente seduti, sono frasi icastiche, sorta di slogan che caratterizzano filoni di insegnamento. Passiamo cos\u00ec attraverso il \"non v'\u00e8 n\u00e9 spirito (mente) n\u00e9 Buddha\" di Niutou (\"Testa di bue\") F\u01cer\u00f3ng per arrivare al suo \"opposto\", l'esortazione \"essere spirito, essere Buddha\" che fa capo al grande Mazu Daoyi. Transitando per Shitou (\"Testa di pietra\") Xiqian che riguardo alla propria esperienza interiore disse: \u00abIl vasto cielo non ostacola le bianche nuvole fluttuanti\u00bb. Ricordiamo, poi, il \"brillare in silenzio\" avocato da Hongzhi Zhengjue. Per arrivare, nel XIII secolo al \"liberarsi di corpo e mente: corpo e mente liberati\" di Tiantong Rujing e D\u014dgen. In tempi pi\u00f9 recenti abbiamo avuto \"aprire le mani del pensiero\", di Uchiyama K\u014dsh\u014d e \"fare zazen \u00e8 la fine di tutto\" il noto \"motto\" del suo predecessore Sawaki K\u014dd\u014d.\nDalla fine del IX secolo, in Cina, si compilano dei manuali relativi a come sia possibile attuare concretamente nella nostra vita quello che nel \"Dasheng Qixinlun\", o \"Trattato del risveglio della fede nel Mah\u0101y\u0101na\", il pi\u00f9 importante componimento del buddhismo cinese, viene detto \"processo di scioglimento dell'identit\u00e0 nell'assoluto\". Nel 1103 Changlu Zongze compila un codice monastico chiamato \"Chanyuan Qinggui\" \u79aa\u82d1\u6e05\u898f, \"Le pure regole per il giardino/monastero chan\", nel quale vi \u00e8 una sezione chiamata \"Zuochanyi\", \u5750\u79aa\u5100, \"Il rito/forma dello zazen\", dove viene spiegato come si pratica lo zazen: un testo breve, efficace, chiaro. D\u014dgen ne viene in possesso durante la sua permanenza in Cina, tornato in Giappone compone il \"Fukanzazengi\" \u666e\u52e7\u5750\u7985\u5100, \"La forma dello zazen che \u00e8 invito universale\", che nella prima stesura \u00e8 praticamente identico al \"Zuochanyi\", a parte alcune frasi di minor interesse che D\u014dgen omette. Nella seconda stesura la parte pi\u00f9 importante, che riguarda l'esperienza interiore di chi siede in zazen, viene sostituita da D\u014dgen con una frase famosa, che compare anche nel \"Jingde chuandeng lu\", \"La raccolta della trasmissione della lampada dell'era della virt\u00f9 luminescente\".\nLa frase della prima stesura, presa dal \"Zuochanyi\", era: \"Quando compare un pensiero siatene subito consapevoli; non appena ne sarete coscienti scomparir\u00e0. Se rimarrete a lungo dimentichi degli oggetti, sarete naturalmente unificati. Questa \u00e8 l'arte dello zazen\". Nella seconda versione la frase -nota nella letteratura come \"Il non pensiero di Yueshan\"- che sostitu\u00ec quella sopra citata \u00e8: \"Sedete in modo solidamente immobile, pensate il non pensare. Come pensare il non pensare? Non pensando. Questa \u00e8 l'arte dello zazen\". Quest'ultima versione, definitiva per il \"Fukanzazengi\", compare pressoch\u00e9 invariata nello \"Sh\u014db\u014dgenz\u014d Zazengi\", \u6b63\u6cd5\u9650\u8535 \u5750\u7985\u5100 e nello \"Sh\u014db\u014dgenz\u014d Zazenshin\", \u6b63\u6cd5\u9650\u8535 \u5750\u79aa\u7bb4, gli altri due manuali di zazen che D\u014dgen ci ha lasciato. Possiamo quindi dire che in queste due frasi (quella di Changlu Zongze e quella sul \"non pensiero di Yueshan\") \u00e8 contenuta la sintesi della descrizione del processo interiore detto zazen, una sintesi che lega assieme la storia del Chan e quella dello Zen. Un'altra rappresentazione dello zazen, molto interessante perch\u00e9 pur dicendo la stessa cosa capovolge la prospettiva, la troviamo in \"Sh\u014db\u014dgenz\u014d Bussh\u014d\", \u6b63\u6cd5\u9650\u8535 \u4ecf\u6027, dove D\u014dgen, in relazione a N\u0101g\u0101rjuna, ne descrive lo zazen con le parole \"essere corpo\".\u00c8 molto importante, tuttavia, comprendere che lo zazen non \u00e8 una tecnica per realizzare un desiderio, uno strumento come altri che possa farci ottenere o raggiungere qualche cosa: uno stato mentale, un risultato. Se cos\u00ec fosse saremmo lontani dalla concezione spirituale della gratuit\u00e0. Lo zazen \u00e8 realizzazione spirituale stessa, il fine o, pi\u00f9 dinamicamente, la messa in atto del fine. Per questo D\u014dgen, nella IV sezione dello \"Eihei K\u014droku\", dice: \"Lo zazen stesso \u00e8 la forma del risveglio\". Infine, e qui appare il volto ottimista dello zen, nello \"Sh\u014db\u014dgenz\u014d Zazengi\" D\u014dgen lo definisce \"la porta del \"dharma\" alla gioia ed alla serenit\u00e0\". Questa espressione accompagna lo zazen da sempre, compare gi\u00e0 nel capitolo intitolato \"Sukhavih\u0101ra\" del Sutra del Loto, poi nel citato \"Zuochanyi\" di Changlu Zongze ed infine in D\u014dgen. A ciascuno \u00e8 dato verificarla con la propria esperienza.\nIl come del corpo.\nSebbene zazen non si impari attraverso le parole ma vivendolo giorno per giorno possibilmente in contatto con chi in quell'arte \u00e8 gi\u00e0 esperto, vi \u00e8, da secoli, una minuziosa descrizione di come debba porsi il corpo affinch\u00e9 lo zazen sia tale: \nLe difficolt\u00e0 della postura.\nDi carattere attuale per il lettore occidentale \u00e8 la problematica legata alle difficolt\u00e0 di mantenere, o di raggiungere, una corretta posizione incrociando le gambe anche per periodi di tempo limitati. Nel suo trascorrere nei secoli e nelle culture \u00e8 la prima volta in cui lo zazen si insedia in una cultura nella quale da molte generazioni \u00e8 andata perduta l'abitudine di sedersi a livello pavimento, una cultura dove l'uso generalizzato delle sedie ha fatto perdere a (quasi) tutti i suoi membri adulti l'elasticit\u00e0 naturale delle gambe, quell'elasticit\u00e0 necessaria per sedersi nella posizione del loto o del mezzo loto. \n\u00c8 evidente allora che, soprattutto per il fatto che si tratta di un problema generale, tale difficolt\u00e0 deve essere affrontata con la massima attenzione da chiunque si ponga nella posizione di \"offrire\" lo zazen: a seconda di come tale problematica verr\u00e0 affrontata e impostata, di gran lunga diversi saranno gli esiti del rapporto con la pratica di tutti coloro che vi si avvicineranno.\nNon \u00e8 possibile dare indicazioni onnicomprensive sul come ovviare alle difficolt\u00e0 derivanti da corpi che hanno perso l'elasticit\u00e0 necessaria a trascorrere lunghi periodi a gambe incrociate. Le condizioni di partenza di ciascuno, le sue esigenze, la sua determinazione sono diverse caso per caso, inoltre vi \u00e8 un certo numero di persone che, a causa di patologie o traumi, non riusciranno mai a sedersi incrociando le gambe. Anche a causa della relativa novit\u00e0 del problema - lo zazen \u00e8 praticato in Occidente da circa cento anni, da meno di 50 a livello diffuso - in Italia non vi sono pubblicazioni specialistiche sull'argomento, a parte un libretto.. Tuttavia \u00e8 importante notare che la posizione dello zazen \u00e8 composta da una certa forma e tale forma prevede che le gambe si trovino nella posizione detta del loto o in quella del mezzo loto. \u00c8 altrettanto importante considerare che una volta entrati nel grande fiume della pratica si naviga tutti assieme nella medesima direzione anche se \u00e8 indubbio che la corrente centrale, profonda, veloce e costante \u00e8 diversa da quella prossima alle rive, dove frequenti sono le fermate e le esitazioni. Cos\u00ec ognuno, nel tendere al meglio, \u00e8 al proprio posto senza che manchi nulla.\nElemento fondamentale della pratica \u00e8 quello di non imporsi alcunch\u00e9, di non sforzarsi per essere consapevoli in qualche modo o di qualche cosa, senza interferire in ci\u00f2 che ci accade durante lo zazen stesso, n\u00e9 tanto meno imporsi che qualcosa accada o si verifichi e neppure restare nell'attesa che si realizzino delle aspettative prefigurate a priori.\nZazen non buddhista.\nEsiste un'altra dinamica, profondamente diversa da quella sino a qui tratteggiata, un'inattesa peculiarit\u00e0 che caratterizza in particolare questa pratica del buddhismo e autorizza, quindi, a ritenerla particolarmente neutra o, volendo, pura: quando si associa alle sfere religiose di una cultura \u00e8 in grado di porle in movimento, in un certo senso di ottimizzarle, fornendo loro un come, un verso nel realizzare una qualit\u00e0 spirituale elevata. Al punto che, da molti, quel come, il verso proposto viene percepito vivificante la propria religione.\nA questo proposito, tra gli esempi possibili, ricordiamo che negli Stati Uniti d'America vi sono rabbini che consigliano lo zazen ai loro fedeli, ovviamente non per invitarli a \u201cdiventare\u201d buddhisti. Analoga scelta troviamo da tempo in ambienti cattolici americani ed europei dove molte sono le situazioni in cui sono sacerdoti - pi\u00f9 di rado le monache - ad organizzare e praticare lo zazen. Oltre a situazioni \u201cponte\u201d dalle caratteristiche uniche, quali Raimon Panikkar e Thomas Merton, l'esempio storico pi\u00f9 significativo \u00e8 quello del gesuita Hugo Makibi Enomiya-Lassalle (1898-1990): \u00abLa verit\u00e0 \u00e8 che se un cristiano [\u2026] pratica intensamente lo Zazen, dopo qualche tempo vede letteralmente accendersi all'improvviso le verit\u00e0 cristiane e le parole delle scritture\u00bb.\nA Gallarate, il padre gesuita Carlo De Filippi animatore del gruppo Areazen Omega, ha continuato sino alla sua scomparsa la tradizione di padre Lassalle di cui \u00e8 stato discepolo. L'esperienza del padre saveriano Luciano Mazzocchi, concretizzatasi nella comunit\u00e0 La Stella del Mattino, prosegue da decenni e acquista segni di un orizzonte nuovo, anche per di tale esperienza-laboratorio sin dal suo inizio. Sono esempi nei quali permane la chiara distinzione tra diverse religioni ed il consapevole utilizzo delle realizzazioni dell'una per rivitalizzare l'altra; non sono tentativi di sincretismo strisciante, ma riconoscimenti della purezza di una pratica spirituale che, con attenzione, mantiene la sua validit\u00e0 in diversi contesti."}
{"id": "4650", "revid": "125834541", "url": "https://it.wikipedia.org/wiki?curid=4650", "title": "Zugo", "text": "Zugo (toponimo italiano; in tedesco e ufficialmente \"Zug\", in francese \"Zoug\", in romancio \"Zug\") \u00e8 un comune svizzero di 30\u00a0542 abitanti del Canton Zugo; ha lo \"status\" di citt\u00e0 ed \u00e8 la capitale del cantone.\nGeografia fisica.\nZugo situata sul lago di Zugo e ai piedi del monte Zugerberg, alto \u00a0s.l.m.\nStoria.\nNel 1935 localit\u00e0 di Sankt Wolfgang, fino ad allora frazione di Zugo, fu assegnata a H\u00fcnenberg.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nZugo \u00e8 servita dall'omonima stazione, capolinea delle linee Zugo-Arth, Thalwil-Zugo, Zugo-Lucerna e Zurigo-Zugo, nonch\u00e9 della ferrovia urbana di Zugo. A Zugo termina l'autostrada A14 Lucerna-Zugo.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nSport.\nA Zugo hanno sede la squadra di calcio Fussballclub Zug 94, quella di football americano Midland Bouncers e quella di hockey su ghiaccio Eissportverein Zug."}
{"id": "4652", "revid": "827882", "url": "https://it.wikipedia.org/wiki?curid=4652", "title": "Zope", "text": "Zope \u00e8 una piattaforma che permette a sviluppatori con differenti livelli di competenza di costruire applicazioni web. Piattaforme di questo tipo sono spesso chiamate server per applicazioni web, o a volte solamente server per applicazioni. Zope \u00e8 quindi un server per applicazioni web, cos\u00ec come prodotti concorrenti come BEA WebLogic, Macromedia ColdFusion e (in alcune estensioni) Vignette StoryServer.\nStoria di Zope.\nNel 1996 Jim Fulton (l'attuale CTO di Zope Corporation, i distributori di Zope) venne selezionato per tenere un corso sulla programmazione CGI, malgrado non ne sapesse molto al riguardo. La programmazione CGI o Common Gateway Interface \u00e8 un modello di sviluppo web comunemente utilizzato che permette agli sviluppatori di costruire siti web dinamici. Jim ha studiato tutta la documentazione esistente sui CGI durante il tragitto ma al ritorno dal corso, Jim valut\u00f2 che gli ambienti di programmazione basati su CGI non erano di suo gradimento. Il cuore di Zope venne scritto in seguito a queste considerazioni sull'aereo durante il volo di ritorno.\nZope Corporation (nota come Digital Creations) pubblic\u00f2 tre pacchetti software \"open source\" per supportare la pubblicazione web, Bobo, Document Template e BoboPOS. Questi tre pacchetti vennero scritti in un linguaggio chiamato Python, e rispettivamente offrivano uno strumento per la pubblicazione su web, il \"templating\" del testo e il database ad oggetti ZODB. Digital Creations ha sviluppato un server di applicazioni web commerciale basato su questi loro tre componenti \"open source\". Il prodotto venne chiamato Principia. Nel novembre del 1998, l'investitore Hadar Pedhazur convinse la Digital Creations a rendere open source Principia. Questi componenti si sono evoluti negli attuali componenti base di Zope.\nL'acronimo \"Zope\" sta per \"Z Object Publishing Environment\" (ambiente Z per la pubblicazione di oggetti\"); la \"Z\" non significa nulla in particolare. La maggior parte di Zope \u00e8 scritta nel linguaggio di scripting Python, ed in C nei frammenti di codice critici per le prestazioni.\nCaratteristiche di Zope.\nZope \u00e8 distribuito con una licenza \"open source\", la \"Zope Public License\" o ZPL. I termini della licenza ZPL stipulano che \u00e8 possibile avere e modificare il codice sorgente di Zope.\n\u00c8 da notare che la ZPL \u00e8 stata certificata come aderente a Open Source Definition da Open Source Initiative ed \u00e8 elencata come conforme alla GPL dalla Free Software Foundation.\nZope \u00e8 una piattaforma inclusiva. Viene fornito con tutti i componenti necessari per cominciare lo sviluppo di una applicazione. Non occorrono altre licenze per software aggiuntivo di supporto a Zope (ad esempio un database server relazionale) per sviluppare applicazioni. Questo inoltre rende l'installazione di Zope molto semplice.\nZope permette ed incoraggia gli sviluppatori a pacchettizzare e di distribuire applicazioni pronte per l'uso. Grazie a ci\u00f2, Zope \u00e8 corredato da un'ampia variet\u00e0 di servizi integrati e di prodotti aggiuntivi per un utilizzo immediato. La maggior parte di questi componenti, come Zope stesso, sono gratuiti ed open source. La popolarit\u00e0 di Zope ha favorito la formazione di una grossa comunit\u00e0 di sviluppatori di applicazioni.\nL'applicazione pi\u00f9 diffusa basata su Zope \u00e8 il Content Management System Plone.\nLe applicazioni create in Zope possono scalare quasi linearmente utilizzando la soluzione di computer cluster Zope Enterprise Objects (ZEO) che Zope mette a disposizione. Utilizzando ZEO, \u00e8 possibile frammentare una applicazione Zope distribuendola su molti \"computer\" senza dover modificare pesantemente il codice dell'applicazione.\nZope permette agli sviluppatori di creare applicazioni web utilizzando solamente un browser web. I \"browser\" Internet Explorer, Mozilla, Netscape, OmniWeb, Konqueror e Opera sono tutti riconosciuti come in grado di visualizzare e manipolare l'ambiente di sviluppo di Zope (la \"Zope Management Interface\", anche nota come ZMI). Zope inoltre consente agli sviluppatori di delegare in modo sicuro i compiti di sviluppo ad altri sviluppatori \"attraverso il web\" utilizzando un'interfaccia comune.\nZope fornisce una piattaforma dalla sicurezza estensibile e granulare. \u00c8 possibile integrare semplicemente Zope con diversi sistemi di autenticazione ed autorizzazione come, LDAP, Windows NT e RADIUS simultaneamente, utilizzando modelli esistenti.\nZope consente a gruppi di sviluppatori di collaborare. Gli ambienti collaborativi richiedono strumenti che lascino lavorare gli utenti senza interferire gli uni con gli altri, quindi Zope ha la funzionalita di Undo, supporta le Versioni, la History ed altri strumenti che aiutano le diverse parti a lavorare in modo sicuro assieme permettendo il ripristino dagli errori.\nZope gira sui pi\u00f9 diffusi sistemi operativi per microcomputer: GNU/Linux, Microsoft Windows NT/2000/XP, Solaris, FreeBSD, NetBSD, OpenBSD e macOS. Zope funziona anche su Windows 98/ME (consigliato in questa configurazione solo per scopi di sviluppo).\nZope pu\u00f2 essere esteso utilizzando il linguaggio di scripting Python. Python \u00e8 diffuso, di semplice apprendimento e agevola lo sviluppo rapido. Sono disponibili molte librerie per Python che possono essere utilizzate nella creazione di un'applicazione.\nZope 3.\nNonostante il successo della linea software originale (oggi chiamata Zope 2) la comunit\u00e0 degli sviluppatori ha deciso che per superare alcuni limiti nel design iniziale del sistema era necessario un sostanziale cambio di paradigma e una conseguente riscrittura da zero del codice sorgente. Dopo un lungo periodo di sviluppo il 6 novembre 2004 \u00e8 stata pubblicata la prima versione stabile del nuovo Zope 3 completamente ridisegnato e riscritto usando un'architettura a componenti che rende molto pi\u00f9 semplice utilizzare insieme prodotti di origine diversa.\nFive.\nIl problema della radicale differenza tra Zope 2 e Zope 3 dal punto di vista dello sviluppatore di applicazioni web \u00e8 stato risolto dal progetto Five che permette di usare buona parte dei concetti e delle tecniche di Zope 3 all'interno di Zope 2. Grazie a Five uno sviluppatore pu\u00f2 migrare le proprie applicazioni Zope 2 all'uso della architettura a componenti di Zope 3 poco per volta seguendo un percorso continuo. Five \u00e8 entrato a far parte della distribuzione originale di Zope 2 e a ogni successiva pubblicazione integra un numero crescente di funzionalit\u00e0 di Zope 3.\nIl nome Five deriva dal gioco di parole: Zope 2 + Zope 3 = Five.\nA chi \u00e8 destinato Zope.\nOrganizzare il processo di sviluppo per siti a larga scala pu\u00f2 essere un compito difficile. Spesso impegna molte persone a lavorare assieme per creare, strutturare e manutenere applicazioni web.\nTra i ruoli sopra elencati, Zope \u00e8 maggiormente indicato agli sviluppatori di componenti, agli sviluppatori del sito e ai disegnatori del sito. Questi tre gruppi di persone possono collaborare nella produzione di una applicazione usando i servizi nativi di Zope e i Prodotti di Zope di terze parti. Produrranno applicazioni utili agli organizzatori dei contenuti e ai consumatori sotto la guida degli architetti dell'informazione. Gli amministratori struttureranno e cureranno l'applicazione dopo che \u00e8 stata creata.\nChe cosa non \u00e8 Zope.\nZope \u00e8 un ambiente per la costruzione di applicazioni web che i programmatori con diversi livelli di esperienza possono usare per creare applicazioni basate sul web. Non \u00e8 in s\u00e9 una applicazione pronta per l'utilizzo \"a scatola chiusa\" adatta ad ogni tipo di sviluppo di applicazione. Per esempio, Zope non \u00e8 un'applicazione di weblog, un sistema per la gestione dei contenuti o un negozio elettronico (e-shop).\nTuttavia, i prodotti gratuitamente disponibili costruiti sulla base di Zope offrono questo tipo di servizi. Esistono centinaia di prodotti disponibile tra i quali prodotti per il logging web, per la gestione dei contenuti (per esempio Plone) e per il commercio elettronico.\nZope non \u00e8 uno strumento di disegno visuale. Strumenti come Adobe Dreamweaver o Adobe GoLive permettono ai disegnatori di creare l'aspetto grafico. Potete utilizzare questi programmi per gestire siti web basati su Zope, ma Zope non \u00e8 in grado di rimpiazzarli. Potete modificare il contenuto \"attraverso il web\" usando Zope, ma le limitazioni poste dagli attuali browser impediscono a Zope di offrire gli strumenti per compiere questo tipo di lavoro cos\u00ec bene come possono invece fare strumenti dedicati alla creazione della presentazione grafica.\nSupporto a Zope.\nLa comunit\u00e0 di sviluppatori \u00e8 responsabile per la manutenzione e l'estensione del server di applicazioni Zope. Molti contributori della comunit\u00e0 sono consulenti professionali, sviluppatori e gestori di siti che sviluppano applicazioni usando Zope per un tornaconto personale. Altri sono studenti e hobbisti curiosi. Zope Corporation \u00e8 un contributore di questa comunit\u00e0. Zope Corporation controlla la distribuzione delle versioni \"canoniche\" di Zope e consente tanto ai propri sviluppatori quanto agli altri di modificare il codice sorgente della distribuzione.\nLa comunit\u00e0 Zope si incontra occasionalmente a conferenze, ma passa la maggior parte del tempo a discutere sulle molte mailing list e siti web relativi a Zope."}
{"id": "4654", "revid": "1444886", "url": "https://it.wikipedia.org/wiki?curid=4654", "title": "Zirconio", "text": "Lo zirconio \u00e8 l'elemento chimico di numero atomico 40 e il suo simbolo \u00e8 Zr. \n\u00c8 un metallo di transizione bianco-grigio, duro, il cui aspetto ricorda quello del titanio. Viene ottenuto perlopi\u00f9 dallo zircone ed \u00e8 molto resistente alla corrosione. Le leghe metalliche di zirconio sono largamente impiegate negli impianti nucleari a causa della bassa sezione di assorbimento per i neutroni, sia come rivestimento del combustibile nucleare sia nelle strutture di sostegno del nocciolo, e inoltre per la loro resistenza alla corrosione in acqua.\nCaratteristiche.\n\u00c8 un metallo bianco-grigiastro, lucente ed eccezionalmente resistente alla corrosione. Lo zirconio \u00e8 pi\u00f9 leggero dell'acciaio ed ha una durezza comparabile a quella del rame. In forma di polvere pu\u00f2 infiammarsi spontaneamente se \u00e8 esposto ad alte temperature. Conduce bene calore ed elettricit\u00e0, ha un'elevata temperatura di fusione (circa ), le propriet\u00e0 dipendono molto dalle impurezze che lo possono rendere fragile e difficile da lavorare (poco duttile).\nA temperature inferiori a la lega di zinco e zirconio diventa magnetica.\nNei suoi composti, lo zirconio ha solitamente numero di ossidazione +2, +3 o +4.\nApplicazioni.\nL'uso principale dello zirconio \u00e8 sotto forma di zircone (ZrSiO4) per materiali refrattari, sabbie da fonderia e opacizzazione della ceramica. Lo zircone \u00e8 anche commercializzato come pietra preziosa, usata in gioielleria. L'ossido di zirconio pu\u00f2 essere trattato per produrre un'imitazione dei diamanti, in campo odontoiatrico \u00e8 utilizzato lo zircone cubico per realizzare protesi dentali in zirconia con tecnologia CAD-CAM. Altri usi: \nQuando \u00e8 in lega con il niobio, lo zirconio \u00e8 superconduttore a basse temperature e si usa per costruire magneti superconduttori; \u00e8 anche possibile che cavi di tale materiale vengano usati su larga scala nella produzione e nella distribuzione di energia elettrica.\nStoria.\nLo zirconio (dall'arabo \"zark\u00fbn\", a sua volta derivato dal persiano \"zarg\u00fbn\", \"simile all'oro\") fu scoperto nel 1789 da Martin Heinrich Klaproth e isolato nel 1824 da J\u00f6ns Jacob Berzelius.\nI minerali dello zirconio, ovvero lo zircone e la zirconite erano noti nell'antichit\u00e0 e sono menzionati nelle scritture bibliche. Fu per\u00f2 l'analisi di Klaproth di uno zaffiro proveniente da Sri Lanka, allora Ceylon, a rivelare che questo minerale conteneva un elemento ancora sconosciuto, che egli battezz\u00f2 \"Zirkonertz\"\nIl metallo fu isolato in forma impura da Berzelius, che lo prepar\u00f2 scaldando una miscela di potassio e di fluoruro di zirconio e potassio in un tubo di ferro, provocandone la decomposizione. Lo zirconio puro fu ottenuto per la prima volta nel 1914.\nDisponibilit\u00e0.\nLo zirconio non si trova mai in natura come metallo puro e la sua principale fonte commerciale \u00e8 il minerale di silicato di zirconio, lo zircone (ZrSiO4), che si trova in giacimenti situati in Australia, Brasile, India, Russia e negli Stati Uniti. \u00c8 estratto come polvere scura e fuligginosa, o come sostanza cristallina di color grigio metallico. Lo zirconio e l'afnio sono contenuti nello zircone in rapporto di 50 a 1 e sono molto difficili da separare. Lo zirconio \u00e8 anche un sottoprodotto dello sfruttamento minerario e della lavorazione di sabbie minerali come la menaccanite, la ilmenite e il rutilo, o minerali di stagno. Lo zirconio \u00e8 pure contenuto in altre 30 specie minerali note, compresa la baddeleyite. Il metallo si ottiene commercialmente per riduzione del tetracloruro con magnesio nel processo Kroll o per decomposizione termica su un filamento di tungsteno scaldato a circa 1300\u00a0\u00b0C del tetraioduro (processo van Arkel-de Boer) e attraverso altri metodi. Lo zirconio di qualit\u00e0 commerciale contiene ancora dall'1% al 3% di afnio.\nQuesto elemento \u00e8 anche abbondante nelle stelle di tipo S ed \u00e8 stato rilevato nel Sole e nelle meteoriti. I campioni di rocce lunari portati sulla terra dalle missioni Apollo hanno un contenuto di ossido di zirconio molto pi\u00f9 alto rispetto a quelle terrestri.\nIsotopi.\nLo zirconio in natura \u00e8 composto di quattro isotopi stabili e di uno debolmente radioattivo, a vita estremamente lunga (lo 96Zr). Il secondo radioisotopo pi\u00f9 stabile \u00e8 lo 93Zr con una emivita di 1,53 milioni di anni. Sono noti altri diciotto radioisotopi, la maggior parte dei quali ha emivita di meno di un giorno, tranne 95Zr (64,02 giorni), 88Zr (63,4 giorni) e 89Zr (78,41 ore). Il modo di decadimento principale prima dello 92Zr \u00e8 la cattura elettronica e quello principale dopo di esso \u00e8 il decadimento beta.\nPrecauzioni.\nLa polvere di zirconio, se non stabilizzata, \u00e8 facilmente infiammabile (piroforica).\nPer la maggior parte delle persone \u00e8 piuttosto raro imbattersi in composti dello zirconio, che comunque hanno una tossicit\u00e0 molto bassa. Lo zirconio non ha alcun ruolo in biologia."}
{"id": "4655", "revid": "15756", "url": "https://it.wikipedia.org/wiki?curid=4655", "title": "Zolfo", "text": "Lo zolfo (o solfo) \u00e8 un elemento chimico della tavola periodica degli elementi con simbolo S (dal latino \"sulfur\") e numero atomico 16. \u00c8 un non metallo inodore, insapore, molto abbondante. La sua forma pi\u00f9 nota e comune \u00e8 quella cristallina di colore giallo intenso. \u00c8 presente sotto forma di solfuri e solfati in molti minerali e si ritrova spesso puro nelle regioni con vulcani attivi.\n\u00c8 un elemento essenziale per tutti gli esseri viventi, dove \u00e8 presente in due amminoacidi, la cisteina e la metionina, e di conseguenza in molte proteine. In campo industriale si usa soprattutto per ricavarne fertilizzanti, ma anche per polvere da sparo, lassativi, insetticidi e fungicidi. Inoltre lo zolfo \u2013 in buona parte ricavato come scoria di raffinazione degli idrocarburi\u00a0\u2013 si trova in alcuni disinfettanti, trova largo impiego nell'agricoltura (dove \u00e8 impiegato per le sue propriet\u00e0 fungicide, ad esempio per combattere fitopatologie come l'oidio), \u00e8 presente nella testa dei fiammiferi e nell'ebanite.\nLe grandi quantit\u00e0 di carbone bruciate dall'industria e dalle centrali elettriche immettono ogni giorno nell'atmosfera molto biossido di zolfo, che reagisce con l'ossigeno e il vapore acqueo nell'aria per formare acido solforico. Questo acido forte ricade a terra con le precipitazioni dando luogo alle famose \"piogge acide\" che acidificano i terreni e le risorse idriche causando gravi danni all'ambiente naturale di molte regioni industrializzate.\nStoria.\nLo zolfo (sanscrito, \"sulvere\"; Latino \"sulphur\") era gi\u00e0 noto agli antichi, e viene citato nella storia biblica della genesi. La traduzione inglese si riferisce allo zolfo come \"brimstone\", pietra dell'orlo, perch\u00e9 si trova facilmente sul bordo dei crateri di vulcani. Altre fonti fanno derivare il termine \"zolfo\" dall'arabo \"sufra\", che vuol dire giallo.\nOmero menzion\u00f2 lo zolfo nel IX secolo a.C. e nel 424 a.C. una trib\u00f9 di razziatori distrusse le mura di una citt\u00e0 bruciando una miscela di zolfo, carbone e catrame sotto di essa. Gli antichi usavano questo elemento come medicina, come facciamo ancora noi oggi.\nNel XII secolo i Cinesi inventarono la polvere da sparo che \u00e8 una miscela di nitrato di potassio (KNO3), carbone e zolfo. I primi alchimisti diedero allo zolfo il suo simbolo alchemico, un triangolo sopra una croce; attraverso i loro esperimenti scoprirono che il mercurio poteva combinarsi con lo zolfo. Verso la fine del decennio 1770 Antoine Lavoisier convinse definitivamente la comunit\u00e0 scientifica che lo zolfo era un elemento e non un composto.L'estrazione dello zolfo inizi\u00f2 in Sicilia a partire dagli inizi del XVII secolo e si svilupp\u00f2 rapidamente fino a raggiungere nel 1820 la quota di 378\u00a0000 tonnellate, pari ai della produzione mondiale. Con lo sviluppo della produzione industriale si arriv\u00f2 al punto che nel 1834 un censimento stimava oltre 200 miniere in attivit\u00e0 il cui prodotto veniva spedito via mare in tutta Europa e perfino negli Stati Uniti d'America.\nNel 1867 vennero scoperti vasti giacimenti sotterranei di zolfo in Louisiana e nel Texas; ma essendo lo strato di terreno superficiale formato da sabbie mobili lo sfruttamento minerario tradizionale non era possibile. Perci\u00f2 venne ideato per sfruttarli un procedimento del tutto nuovo, il processo Frasch che permetteva l'estrazione del minerale dagli strati profondi mediante l'iniezione di acqua surriscaldata nel sottosuolo. Con questo metodo dal rendimento elevato lo zolfo americano divenne pi\u00f9 competitivo conquistando presto i mercati mondiali.\nCaratteristiche chimico-fisiche.\nLo zolfo \u00e8 di color giallo pallido, morbido, leggero, e ha un odore caratteristico quando si lega con l'idrogeno (odore di uova marce: \u00e8 bene far notare che questo non \u00e8 l'odore dello zolfo, che \u00e8 inodore, ma solo del suo composto solfuro d'idrogeno, H2S). Brucia con fiamma bluastra che emette un odore caratteristico e soffocante, dovuto al biossido di zolfo (SO2) che si forma come prodotto di combustione. Lo zolfo \u00e8 insolubile in acqua, ma \u00e8 solubile in disolfuro di carbonio. Gli stati di ossidazione o valenze pi\u00f9 comuni dello zolfo sono \u22122, +2, +4 e +6.\nForme allotropiche.\nEsistono molte forme allotropiche dello zolfo (pi\u00f9 di 30).\nLo zolfo gassoso \u00e8 tipicamente costituito da una molecola biatomica: tale forma allotropica viene detta dizolfo (S2). Lo zolfo gassoso pu\u00f2 anche esistere sotto forma di molecola triatomica: tale forma allotropica \u00e8 detta trizolfo (S3) e presenta una struttura molecolare simile all'ozono (O3).\nGli atomi dello zolfo cristallino sono in genere riuniti in anelli di 8 atomi; tale struttura \u00e8 detta cicloottazolfo (S8) e pu\u00f2 assumere i seguenti polimorfi:\nLo zolfo amorfo non contiene cristalli; in questo stato lo zolfo \u00e8 duro, scuro ed elastico; questo stato si ottiene per rapido raffreddamento dello zolfo fuso ed \u00e8 instabile, trasformandosi lentamente in zolfo rombico; la cristallografia a raggi X mostra che tale forma amorfa potrebbe avere forma elicoidale con 8 atomi per anello; anche lo zolfo colloidale e i fiori di zolfo sono forme amorfe che cristallizzano lentamente, sebbene queste due forme consistano di miscele di cristalli rombici e zolfo amorfo.\nAnalisi di laboratorio tramite HPLC hanno rivelato che lo zolfo naturale contiene principalmente cicloottazolfo (S8), assieme ad una piccola percentuale di cicloeptazolfo (S7) e una percentuale ancora pi\u00f9 bassa di cicloesazolfo (S6).\nSono state inoltre create in laboratorio le forme allotropiche S12 e S18.\nIsotopi.\nLo zolfo ha 18 isotopi conosciuti, quattro dei quali stabili: 32S (95,02%), 33S (0,75%), 34S (4,21%), e 36S (0,02%). Tranne il 35S, gli isotopi radioattivi dello zolfo sono tutti a emivita breve. Lo zolfo-35 si forma dall'impatto dei raggi cosmici nell'alta atmosfera con atomi di argon-40 ed ha una emivita di 87 giorni.\nQuando i minerali a base di solfuro precipitano, il ripartirsi degli isotopi tra le fasi liquida e solida pu\u00f2 provocare lievi variazioni nel tenore di S-34 di minerali aventi origine simile; queste variazioni possono dare un'indicazione della temperatura cui \u00e8 avvenuta la precipitazione. Le differenze nel contenuto di 13C e 34S di carbonati e solfuri permettono di risalire al pH ed alla fugacit\u00e0 dell'ossigeno del fluido da cui si \u00e8 formato il minerale.\nNella maggior parte degli ecosistemi forestali il solfato proviene principalmente dall'atmosfera, cui si somma quello del dilavamento dei minerali. La composizione isotopica dello zolfo permette di risalirne alle fonti, naturali o artificiali. Zolfo arricchito di un particolare isotopo viene usato come tracciante in studi idrologici. Anche una differenza nelle abbondanze naturali pu\u00f2 essere a volte sufficiente per studi del genere.\nDisponibilit\u00e0.\nPer la maggior parte, lo zolfo \u00e8 diffuso in natura legato ad altri elementi nei solfuri (ad esempio, la pirite \u00e8 un solfuro di ferro) e nei solfati (ad esempio, gesso ed alabastro sono solfati di calcio). Si trova allo stato nativo nelle vicinanze di sorgenti calde e di vulcani (da cui l'arcaico nome inglese \"brimstone\", dove \"brim\" \u00e8 l'orlo del vulcano).\nOltre alla pirite, tra i minerali contenenti zolfo si annoverano il solfuro di mercurio(II) o cinabro, il solfuro di piombo(II) o galena, il solfuro di zinco e ferro(II) o sfalerite ed il solfuro di antimonio(III), detto antimonite o stibnite.\nIn piccole quantit\u00e0 pu\u00f2 essere trovato anche nel carbone e nel petrolio, dalla cui combustione viene trasformato in biossido di zolfo la quale, in presenza dell'ossigeno e dell'umidit\u00e0 dell'aria si trasforma in acido solforico e rende acida la pioggia.\nLo zolfo viene inoltre eliminato dai carburanti perch\u00e9 diminuisce l'attivit\u00e0 delle marmitte catalitiche.\nLo zolfo estratto dai combustibili fossili rappresenta una buona parte della produzione totale di zolfo; ad esso si aggiunge anche quello estratto dalle miniere. Il processo adottato per estrarlo \u00e8 detto processo Frasch e consiste nel pompare nel giacimento di zolfo una miscela di aria compressa e vapore acqueo surriscaldato. Il vapore fonde lo zolfo, che viene spinto in superficie dalla pressione dell'aria.\nAttraverso il suo principale composto, l'acido solforico, lo zolfo \u00e8 uno degli elementi pi\u00f9 importanti per l'utilizzo come materia prima per l'industria; di capitale importanza per praticamente ogni settore dell'industria chimica.\nLa produzione di acido solforico \u00e8 il principale utilizzo dello zolfo ed il consumo di acido solforico \u00e8 spesso considerato un indice della misura del grado di industrializzazione di uno Stato.\nIl caratteristico colore della superficie di Io, una luna di Giove \u00e8 dovuto alla presenza di diverse forme di zolfo, sia liquide che solide che gassose. Si ipotizza che anche un'area scura vicino al cratere lunare Aristarco possa essere un deposito di zolfo.\nLo zolfo \u00e8 stato trovato anche in numerosi tipi di meteoriti.\nApplicazioni.\nLo zolfo si usa in molti processi industriali, di cui il pi\u00f9 importante \u00e8 la produzione di acido solforico (H2SO4) per batterie e detergenti; anche per la produzione di acido solforoso (H2SO3); altri sono la produzione di polvere da sparo e la vulcanizzazione della gomma. Si usa anche come fungicida e nella manifattura di fertilizzante fosfatico. I solfiti vengono usati per sbiancare la carta e come conservanti nella frutta secca; altri usi sono nelle teste dei fiammiferi e nei fuochi d'artificio; il tiosolfato di sodio o di ammonio si usa in fotografia come fissante per pellicole o stampe fotografiche. La cosiddetta \"magnesia\", un solfato idrato di magnesio, si usa come lassativo, come esfoliante o nel giardinaggio come concime specifico per suoli carenti di magnesio. Un'applicazione curiosa \u00e8 quella dei candelotti di zolfo nella medicina popolare ligure per trovare il punto in cui la schiena \u00e8 tesa o tirata.\nLo zolfo \u00e8 spesso associato al vulcanismo in particolare alle fumarole ed alle solfatare.\nLo zolfo pu\u00f2 creare dei sali come il solfato di rame(II) (CuSO4), utilizzato in agricoltura e che pu\u00f2 ossidare qualche elemento riducente come ferro (Fe) e zinco (Zn) oppure pu\u00f2 essere riscaldato con il solfato di rame ottenendo il solfuro di rame(II) (CuS).\nFunzione biologica.\nI due amminoacidi essenziali proteinogenici cisteina e metionina, nonch\u00e9 gli amminoacidi omocisteina e taurina contengono zolfo, come anche alcuni enzimi molto comuni; questo rende lo zolfo un elemento indispensabile alla vita di qualsiasi cellula. I ponti disolfuro fra polipeptidi sono estremamente importanti per l'assemblaggio e la struttura delle proteine. Alcune forme di batteri usano il solfuro di idrogeno (o acido solfidrico in soluzione acquosa, H2S) al posto dell'acqua come donatore di elettroni in un primitivo processo fotosintetico.\nLo zolfo \u00e8 assorbito dalle piante sotto forma di ione solfato. Lo zolfo inorganico forma degli aggregati ferro-zolfo, e sempre dello zolfo \u00e8 il legame-ponte sito CuA della citocromo c ossidasi.\nComposti dello zolfo.\nTra i composti dello zolfo si annoverano:\nDisciolto in acqua lo zolfo d\u00e0 un pH = 4,5 (K1: ) e reagisce con i metalli formando una serie di idrogenosolfuri e solfuri. Tali solfuri sono spesso estremamente poco solubili in acqua e si trovano spesso in natura, in particolare il solfuro di ferro, che costituisce la pirite (che presenta propriet\u00e0 di semiconduttore), un minerale color giallo dorato detto \"oro degli sciocchi\".\nMolti composti dello zolfo sono analoghi ai composti dell'ossigeno, con i quali hanno una nomenclatura simile; ad esempio:\nI legami zolfo-ossigeno possono essere formulati come legami doppi, in modo che il guscio esterno dello zolfo viene ad avere 10 o 12 elettroni.\nMolti degli odori sgradevoli di tutta la chimica organica sono originati da composti contenenti zolfo, come il solfuro d'idrogeno acquoso e il diossido di zolfo, con il loro odore caratteristico di uova marce.\nLa galena, un minerale di solfuro di piombo, fu il primo semiconduttore mai scoperto, e fu usato come rettificatore di segnale nei primissimi apparecchi radio (radio a galena). Il nitruro di zolfo polimerizzato ha propriet\u00e0 metalliche anche se non contiene atomi di metallo, e inoltre possiede propriet\u00e0 ottiche ed elettriche del tutto insolite.\nNei legami organici lo zolfo si unisce specialmente all'ossigeno, al carbonio e all'idrogeno. meno frequentemente con l'azoto e con gli alogeni.\nAlcune proteine contengono il gruppo solfidrilico (-SH) e legami S-S, mentre la penicillina contiene un gruppo tietereo. Anche l'aroma pungente della cipolla \u00e8 dovuto ad alcuni solfuri.\nGli acidi solfonici sono acidi forti, comparabili all'acido solforico. Questa propriet\u00e0 unita alla loro alta solubilit\u00e0 li rende molto utili come catalizzatori acidi in reazioni organiche. \nAnche molti coloranti e molti detergenti sono acidi solfonici o loro sali. Inoltre esistono legami zolfo-ossigeno tra cui i solfossidi R-S=O e i solfoni. Ci sono anche gli acidi solfinici\nPrecauzioni.\nMolti composti dello zolfo sono tossici o corrosivi. Il solfuro di carbonio, l'acido solforico, l'acido solfidrico e il biossido di zolfo vanno maneggiati con particolare cura.\nBench\u00e9 il biossido di zolfo sia sufficientemente innocuo da poter essere usata in piccole quantit\u00e0 come additivo alimentare, in concentrazioni sufficientemente elevate in atmosfera reagisce con l'umidit\u00e0 a dare acido solforoso che, se respirato, provoca emorragie nelle vie respiratorie con rischio di soffocamento.\nIl solfuro d'idrogeno \u00e8 molto tossico: a piccole concentrazioni (nell'ordine di poche ppm) ha un caratteristico sgradevole odore di uova marce, mentre l'esposizione a quantit\u00e0 relativamente elevate ha la propriet\u00e0 di ottundere rapidamente il senso dell'olfatto, rendendo le potenziali vittime inconsapevoli della sua presenza."}
{"id": "4660", "revid": "466539", "url": "https://it.wikipedia.org/wiki?curid=4660", "title": "Z\u0142oty", "text": "Lo z\u0142oty ( ; nominativo plurale: \"z\u0142ote\"; genitivo plurale: \"z\u0142otych\") \u00e8 la valuta ufficiale della Polonia. La dicitura in polacco \u00e8 z\u0142oty - che significa letteralmente oro. Il codice ISO 4217 \u00e8 PLN.\nA causa dell'iperinflazione dei primi anni novanta del XX secolo, la virgola decimale della valuta \u00e8 stata spostata di quattro posti. Quindi 10.000 \"vecchi\" z\u0142oty (PLZ) equivalgono a 1 \"nuovo\" z\u0142oty (PLN).\nValute storiche.\nZ\u0142oty nel Regno di Polonia e nella Confederazione polacco-lituana.\nLo \"z\u0142oty\" \u00e8 la tradizionale valuta polacca che risale al Medioevo. Inizialmente, nei secoli XIV e XV il nome fu usato per tutte le monete d'oro straniere utilizzate in Polonia, principalmente i ducati tedeschi e ruteni. Nel 1496 il Parlamento approv\u00f2 la creazione di una valuta nazionale, il cui valore fu posto a 30 groschen di Praga, poi mutati nel termine polacco \"grosz\".\nLo z\u0142oty non era l'unica moneta in uso e il nome fu utilizzato per la moneta da \"30 groszy\" chiamata \"oro polacco\" (\"polski z\u0142oty\"), in opposizione all\"'oro rosso\" - \"czerwony z\u0142oty\" o \"oro del Reno\" - \"z\u0142oty re\u0144ski\", anche in circolazione in Polonia. Col tempo, il valore dello z\u0142oty si abbass\u00f2 fino al livello delle monete straniere circolanti.\nA seguito della riforma monetaria del Re Stanis\u0142aw August Poniatowski, lo z\u0142oty divenne la valuta ufficiale della Polonia e il cambio di 1 z\u0142 per 30 grammi fu confermato. Fino al 1787 lo z\u0142oty fu legato al Conventionsthaler del Sacro Romano Impero, al cambio di 8 z\u0142oty per 1 Conventionsthaler.\nZ\u0142oty nel Ducato di Varsavia.\nLo z\u0142oty rimase in circolazione anche dopo le Spartizioni della Polonia e il Ducato di Varsavia inizi\u00f2 ad emettere monete in grosz, z\u0142oty e \"talar\", del valore di 6 z\u0142oty. Erano emesse anche banconote in talleri.\nZ\u0142oty nel Regno del Congresso.\nLa zecca di Varsavia coni\u00f2 monete in z\u0142oty fino al 1841, quando fu stabilito un tasso fisso di cambio tra le valute polacca e russa, al cambio di 0,15 rubli per 1 z\u0142oty. Il sistema monetario polacco fu bandito dai russi a seguito della fallita rivolta di gennaio. Le monete polacche rimasero comunque in circolazione fino all'inizio del XX secolo. In questo periodo, la Repubblica di Cracovia inizi\u00f2 a stampare una sua moneta, lo z\u0142oty di Cracovia.\nRublo e Marka 1850-1924.\nIl rublo russo circol\u00f2 in Polonia dal 1850 fino al 1917, quando fu sostituito dal Marco polacco, una valuta inizialmente equivalente al Papiermark tedesco.\nZ\u0142oty, 1924-1939.\nLo z\u0142oty fu reintrodotto come valuta nazionale polacca da W\u0142adys\u0142aw Grabski nel 1924 durante la Seconda Repubblica di Polonia, a seguito dell'iperinflazione e del caos monetario che segu\u00ec la Prima guerra mondiale. Questa valuta sostitu\u00ec il marco polacco al cambio di 1 z\u0142oty=1.800.000 marchi, ed era suddivisa in 100 \"groszy\" (la suddivisione utilizzata in Austria).\nZ\u0142oty del Governatorato Generale, 1939-1944.\nIl 15 dicembre 1939 fu fondata la nuova Banca Emisyjny dal Governatorato Generale, instaurato dalla Germania nazista. Nel maggio 1940 le vecchie banconote del periodo 1924-1939 furono ristampate. Il cambio di denaro fu limitato persona per persona, a seconda del proprio status (polacco, ebreo etc.). Il cambio fisso era di 1 Reichsmark per 2 z\u0142oty. Nel 1941 apparve una nuova serie di banconote; il Governatorato Generale coni\u00f2 anche monete, simili a quelle del periodo precedente, utilizzando metalli meno nobili.\nZ\u0142oty post-bellico, 1944-1950.\nNuove banconote in z\u0142oty furono introdotte dal 22 luglio 1944 dalla Banca Nazionale. Circolarono fino al 1950.\nZ\u0142oty PLZ, 1950-1994.\nNel 1950 fu introdotto un nuovo z\u0142oty, che rimpiazz\u00f2 tutte le precedenti valute al cambio di 100 vecchi z\u0142oty per 1 nuovo z\u0142oty. Le nuove banconote erano datate 1948, mentre le nuove monete 1949; le monete furono inizialmente coniate nei tagli da 1, 2, 5, 10, 20 e 50 groszy e 1 z\u0142oty, con emissioni successive di 2, 5, 10, 20, 50 e 100 z\u0142otych. Le banconote furono inizialmente messe in circolazione nei tagli da 2, 5, 10, 20, 50, 100, 500 e 1.000 z\u0142otych. Le banconote da 200 e 2.000 z\u0142otych furono aggiunte negli anni settanta e i 5.000 z\u0142otych apparvero nel 1982. Negli anni ottanta e novanta l'inflazione aument\u00f2 in Polonia e port\u00f2 all'emissione di banconote da 10.000, 20.000, 50.000, 100.000, 200.000, 500.000, 1.000.000 e 2.000.000 di z\u0142oty.\nDal 1\u00ba gennaio 1990 fu una valuta convertibile.\nTra il 1950 e il 1990 fu utilizzata una valuta artificiale conosciuta come Z\u0142oty dewizowy, usata esclusivamente per i calcoli.\nNuovo Z\u0142oty (PLN).\nIl Nuovo Z\u0142oty Polacco \u00e8 il nome ufficioso nella valuta della Polonia, introdotta il 1\u00ba gennaio 1995 a causa della svalutazione della precedente moneta. Il nome della valuta ufficiale non cambi\u00f2, in quanto rimase in vigore da legge finanziaria del 1950 che definiva lo z\u0142oty come valuta ufficiale. La svalutazione port\u00f2 al cambio di 10.000 z\u0142oty polacchi (PLZ) per 1 nuovo z\u0142oty polacco (PLN). La banca che emette il denaro \u00e8 il Narodowy Bank Polski.\nMonete e banconote.\nLe monete sono presenti nei tagli da 1 grosz, 2 grosz, 5 grosz, 10 grosz, 20 grosz, 50 grosz, 1 z\u0142oty, 2 z\u0142oty, e 5 z\u0142oty, mentre le banconote comprendono tagli da 10, 20, 50, 100, 200 e 500 z\u0142oty.\nFuturo.\nLe condizioni di ingresso della Polonia nell'Unione europea il 1\u00ba maggio 2004 hanno comportato la scelta di procedere all'adozione dell'euro nel rispetto dei criteri di convergenza e stabilit\u00e0 richiesti. L'adesione all'euro, sebbene contraria alla costituzione vigente, venne inizialmente prevista per il 2011, per poi essere rimandata a tempo indeterminato."}
{"id": "4664", "revid": "212348", "url": "https://it.wikipedia.org/wiki?curid=4664", "title": "1999", "text": "Premi Nobel.\nIn quest'anno sono stati conferiti i seguenti Premi Nobel:"}
{"id": "4665", "revid": "125051300", "url": "https://it.wikipedia.org/wiki?curid=4665", "title": "1998", "text": "Premi Nobel.\nIn quest'anno sono stati conferiti i seguenti Premi Nobel:"}
{"id": "4666", "revid": "1748973", "url": "https://it.wikipedia.org/wiki?curid=4666", "title": "1997", "text": "Musica.\n15 maggio: esce l'album di Michael Jackson\nPremi Nobel.\nIn quest'anno sono stati conferiti i seguenti Premi Nobel:"}
{"id": "4667", "revid": "124197810", "url": "https://it.wikipedia.org/wiki?curid=4667", "title": "1996", "text": "Premi Nobel.\nIn quest'anno sono stati conferiti i seguenti Premi Nobel:"}
{"id": "4668", "revid": "260676", "url": "https://it.wikipedia.org/wiki?curid=4668", "title": "1995", "text": "Premi Nobel.\nIn quest'anno sono stati conferiti i seguenti Premi Nobel:"}
{"id": "4670", "revid": "212348", "url": "https://it.wikipedia.org/wiki?curid=4670", "title": "1993", "text": "Premi Nobel.\nIn quest'anno sono stati conferiti i seguenti Premi Nobel:"}
{"id": "4672", "revid": "1652635", "url": "https://it.wikipedia.org/wiki?curid=4672", "title": "1991", "text": ""}
{"id": "4673", "revid": "124548343", "url": "https://it.wikipedia.org/wiki?curid=4673", "title": "1990", "text": ""}
{"id": "4674", "revid": "1718925", "url": "https://it.wikipedia.org/wiki?curid=4674", "title": "1989", "text": ""}
{"id": "4675", "revid": "1503590", "url": "https://it.wikipedia.org/wiki?curid=4675", "title": "1988", "text": ""}
{"id": "4676", "revid": "2179318", "url": "https://it.wikipedia.org/wiki?curid=4676", "title": "1987", "text": "Nella cultura di massa.\nIl videogioco Five Nights at Freddy's 2 \u00e8 ambientato in questo anno.\nNasce il primo videogioco della serie di Final Fantasy pubblicato da Square (Square Enix) ideato da Hironobu Sakaguchi"}
{"id": "4677", "revid": "1444886", "url": "https://it.wikipedia.org/wiki?curid=4677", "title": "1986", "text": ""}
{"id": "4678", "revid": "1393243", "url": "https://it.wikipedia.org/wiki?curid=4678", "title": "1985", "text": ""}
{"id": "4679", "revid": "80339", "url": "https://it.wikipedia.org/wiki?curid=4679", "title": "1984", "text": ""}
{"id": "4680", "revid": "121949032", "url": "https://it.wikipedia.org/wiki?curid=4680", "title": "1785", "text": ""}
{"id": "4681", "revid": "1447941", "url": "https://it.wikipedia.org/wiki?curid=4681", "title": "1873", "text": ""}
{"id": "4682", "revid": "484362", "url": "https://it.wikipedia.org/wiki?curid=4682", "title": "1265", "text": ""}
{"id": "4683", "revid": "838137", "url": "https://it.wikipedia.org/wiki?curid=4683", "title": "1321", "text": ""}
{"id": "4684", "revid": "838137", "url": "https://it.wikipedia.org/wiki?curid=4684", "title": "1304", "text": ""}
{"id": "4685", "revid": "838137", "url": "https://it.wikipedia.org/wiki?curid=4685", "title": "1374", "text": ""}
{"id": "4686", "revid": "838137", "url": "https://it.wikipedia.org/wiki?curid=4686", "title": "1311", "text": ""}
{"id": "4687", "revid": "838137", "url": "https://it.wikipedia.org/wiki?curid=4687", "title": "1326", "text": ""}
{"id": "4688", "revid": "628767", "url": "https://it.wikipedia.org/wiki?curid=4688", "title": "1327", "text": "Letteratura.\nNel 1327 \u00e8 ambientato il romanzo di Umberto Eco \"Il nome della rosa\"."}
{"id": "4689", "revid": "838137", "url": "https://it.wikipedia.org/wiki?curid=4689", "title": "1330", "text": ""}
{"id": "4690", "revid": "838137", "url": "https://it.wikipedia.org/wiki?curid=4690", "title": "1335", "text": ""}
{"id": "4691", "revid": "838137", "url": "https://it.wikipedia.org/wiki?curid=4691", "title": "1336", "text": ""}
{"id": "4692", "revid": "838137", "url": "https://it.wikipedia.org/wiki?curid=4692", "title": "1337", "text": ""}
{"id": "4693", "revid": "838137", "url": "https://it.wikipedia.org/wiki?curid=4693", "title": "1340", "text": ""}
{"id": "4694", "revid": "838137", "url": "https://it.wikipedia.org/wiki?curid=4694", "title": "1313", "text": ""}
{"id": "4695", "revid": "838137", "url": "https://it.wikipedia.org/wiki?curid=4695", "title": "1375", "text": ""}
{"id": "4696", "revid": "475223", "url": "https://it.wikipedia.org/wiki?curid=4696", "title": "1973", "text": ""}
{"id": "4697", "revid": "533647", "url": "https://it.wikipedia.org/wiki?curid=4697", "title": "1978", "text": ""}
{"id": "4698", "revid": "287204", "url": "https://it.wikipedia.org/wiki?curid=4698", "title": "1824", "text": ""}
{"id": "4699", "revid": "1457847", "url": "https://it.wikipedia.org/wiki?curid=4699", "title": "1851", "text": ""}
{"id": "4700", "revid": "121389036", "url": "https://it.wikipedia.org/wiki?curid=4700", "title": "1798", "text": "Nati.\nDionisios Solomos, poeta greco, detto il poeta nazionale della Grecia moderna"}
{"id": "4701", "revid": "838137", "url": "https://it.wikipedia.org/wiki?curid=4701", "title": "1837", "text": ""}
{"id": "4702", "revid": "1044797", "url": "https://it.wikipedia.org/wiki?curid=4702", "title": "1983", "text": "Premi Nobel.\nIn quest'anno sono stati conferiti i seguenti Premi Nobel:"}
{"id": "4703", "revid": "80339", "url": "https://it.wikipedia.org/wiki?curid=4703", "title": "1982", "text": "Premi Nobel.\nIn quest'anno sono stati conferiti i seguenti Premi Nobel:"}
{"id": "4704", "revid": "260676", "url": "https://it.wikipedia.org/wiki?curid=4704", "title": "1981", "text": "Premi Nobel.\nIn quest'anno sono stati conferiti i seguenti Premi Nobel:"}
{"id": "4705", "revid": "1745648", "url": "https://it.wikipedia.org/wiki?curid=4705", "title": "1980", "text": ""}
{"id": "4706", "revid": "125672376", "url": "https://it.wikipedia.org/wiki?curid=4706", "title": "1979", "text": ""}
{"id": "4707", "revid": "124745832", "url": "https://it.wikipedia.org/wiki?curid=4707", "title": "1977", "text": ""}
{"id": "4708", "revid": "371529", "url": "https://it.wikipedia.org/wiki?curid=4708", "title": "1976", "text": ""}
{"id": "4709", "revid": "1427733", "url": "https://it.wikipedia.org/wiki?curid=4709", "title": "1975", "text": ""}
{"id": "4710", "revid": "124902104", "url": "https://it.wikipedia.org/wiki?curid=4710", "title": "1974", "text": ""}
{"id": "4711", "revid": "124978492", "url": "https://it.wikipedia.org/wiki?curid=4711", "title": "1972", "text": "Arti.\nLetteratura.\n\"Il seno\" di Philip Roth"}
{"id": "4712", "revid": "125572193", "url": "https://it.wikipedia.org/wiki?curid=4712", "title": "1971", "text": ""}
{"id": "4713", "revid": "125194444", "url": "https://it.wikipedia.org/wiki?curid=4713", "title": "1970", "text": "Arti.\nMusica.\nAlbum\nSingoli\nEventi musicali"}
{"id": "4714", "revid": "1718925", "url": "https://it.wikipedia.org/wiki?curid=4714", "title": "1969", "text": ""}
{"id": "4715", "revid": "1652635", "url": "https://it.wikipedia.org/wiki?curid=4715", "title": "1968", "text": ""}
{"id": "4716", "revid": "174925", "url": "https://it.wikipedia.org/wiki?curid=4716", "title": "1967", "text": ""}
{"id": "4717", "revid": "125150471", "url": "https://it.wikipedia.org/wiki?curid=4717", "title": "1966", "text": ""}
{"id": "4718", "revid": "287204", "url": "https://it.wikipedia.org/wiki?curid=4718", "title": "1965", "text": ""}
{"id": "4719", "revid": "1632387", "url": "https://it.wikipedia.org/wiki?curid=4719", "title": "1964", "text": "Premi Nobel.\nIn quest'anno sono stati conferiti i seguenti Premi Nobel:"}
{"id": "4720", "revid": "2091899", "url": "https://it.wikipedia.org/wiki?curid=4720", "title": "1963", "text": "Premi Nobel.\nIn quest'anno sono stati conferiti i seguenti Premi Nobel:"}
{"id": "4721", "revid": "367445", "url": "https://it.wikipedia.org/wiki?curid=4721", "title": "1962", "text": "Premi Nobel.\nIn quest'anno sono stati conferiti i seguenti Premi Nobel:"}
{"id": "4722", "revid": "123474993", "url": "https://it.wikipedia.org/wiki?curid=4722", "title": "1961", "text": "Premi Nobel.\nIn quest'anno sono stati conferiti i seguenti Premi Nobel:"}
{"id": "4723", "revid": "533647", "url": "https://it.wikipedia.org/wiki?curid=4723", "title": "1960", "text": ""}
{"id": "4724", "revid": "80339", "url": "https://it.wikipedia.org/wiki?curid=4724", "title": "1959", "text": ""}
{"id": "4725", "revid": "1444886", "url": "https://it.wikipedia.org/wiki?curid=4725", "title": "1958", "text": ""}
{"id": "4726", "revid": "287204", "url": "https://it.wikipedia.org/wiki?curid=4726", "title": "1957", "text": ""}
{"id": "4727", "revid": "74173", "url": "https://it.wikipedia.org/wiki?curid=4727", "title": "1956", "text": "Premi Nobel.\nIn quest'anno sono stati conferiti i seguenti Premi Nobel:"}
{"id": "4728", "revid": "1674303", "url": "https://it.wikipedia.org/wiki?curid=4728", "title": "1955", "text": "Premi Nobel.\nIn quest'anno sono stati conferiti i seguenti Premi Nobel:"}
{"id": "4729", "revid": "367445", "url": "https://it.wikipedia.org/wiki?curid=4729", "title": "1954", "text": "Premi Nobel.\nIn quest'anno sono stati conferiti i seguenti Premi Nobel:"}
{"id": "4730", "revid": "74801", "url": "https://it.wikipedia.org/wiki?curid=4730", "title": "1953", "text": ""}
{"id": "4731", "revid": "1632387", "url": "https://it.wikipedia.org/wiki?curid=4731", "title": "1952", "text": ""}
{"id": "4732", "revid": "123866654", "url": "https://it.wikipedia.org/wiki?curid=4732", "title": "1951", "text": ""}
{"id": "4733", "revid": "533647", "url": "https://it.wikipedia.org/wiki?curid=4733", "title": "1950", "text": ""}
{"id": "4734", "revid": "287204", "url": "https://it.wikipedia.org/wiki?curid=4734", "title": "1866", "text": ""}
{"id": "4735", "revid": "1962661", "url": "https://it.wikipedia.org/wiki?curid=4735", "title": "1895", "text": ""}
{"id": "4736", "revid": "287204", "url": "https://it.wikipedia.org/wiki?curid=4736", "title": "1896", "text": ""}
{"id": "4737", "revid": "1652635", "url": "https://it.wikipedia.org/wiki?curid=4737", "title": "1932", "text": "Premi Nobel.\nIn quest'anno sono stati conferiti i seguenti Premi Nobel:"}
{"id": "4738", "revid": "125456025", "url": "https://it.wikipedia.org/wiki?curid=4738", "title": "1931", "text": "Premi Nobel.\nIn quest'anno sono stati conferiti i seguenti Premi Nobel:"}
{"id": "4739", "revid": "287204", "url": "https://it.wikipedia.org/wiki?curid=4739", "title": "1930", "text": "Premi Nobel.\nIn quest'anno sono stati conferiti i seguenti Premi Nobel:"}
{"id": "4740", "revid": "484362", "url": "https://it.wikipedia.org/wiki?curid=4740", "title": "1933", "text": "Premi Nobel.\nIn quest'anno sono stati conferiti i seguenti Premi Nobel:"}
{"id": "4741", "revid": "484362", "url": "https://it.wikipedia.org/wiki?curid=4741", "title": "1934", "text": "Premi Nobel.\nIn quest'anno sono stati conferiti i seguenti Premi Nobel:"}
{"id": "4742", "revid": "466539", "url": "https://it.wikipedia.org/wiki?curid=4742", "title": "1935", "text": "Premi Nobel.\nIn quest'anno sono stati conferiti i seguenti Premi Nobel:"}
{"id": "4743", "revid": "475223", "url": "https://it.wikipedia.org/wiki?curid=4743", "title": "1936", "text": "Premi Nobel.\nIn quest'anno sono stati conferiti i seguenti Premi Nobel:"}
{"id": "4744", "revid": "709565", "url": "https://it.wikipedia.org/wiki?curid=4744", "title": "1937", "text": "Premi Nobel.\nIn quest'anno sono stati conferiti i seguenti Premi Nobel:"}
{"id": "4745", "revid": "633110", "url": "https://it.wikipedia.org/wiki?curid=4745", "title": "1938", "text": "Premi Nobel.\nIn quest'anno sono stati conferiti i seguenti Premi Nobel:"}
{"id": "4746", "revid": "125823426", "url": "https://it.wikipedia.org/wiki?curid=4746", "title": "1939", "text": ""}
{"id": "4747", "revid": "709565", "url": "https://it.wikipedia.org/wiki?curid=4747", "title": "1940", "text": "Premi Nobel.\nQuest'anno non \u00e8 stato assegnato alcun Premio Nobel"}
{"id": "4748", "revid": "125063173", "url": "https://it.wikipedia.org/wiki?curid=4748", "title": "1941", "text": "Eventi.\nLuglio.\nNasce lo Special Air Service uno dei corpi speciali pi\u00f9 forti del mondo.\nPremi Nobel.\nQuest'anno non \u00e8 stato assegnato alcun Premio Nobel"}
{"id": "4749", "revid": "2149620", "url": "https://it.wikipedia.org/wiki?curid=4749", "title": "1942", "text": "Premi Nobel.\nQuest'anno non \u00e8 stato assegnato alcun Premio Nobel."}
{"id": "4751", "revid": "125847864", "url": "https://it.wikipedia.org/wiki?curid=4751", "title": "1944", "text": "Premi Nobel.\nIn quest'anno sono stati conferiti i seguenti Premi Nobel:"}
{"id": "4752", "revid": "80339", "url": "https://it.wikipedia.org/wiki?curid=4752", "title": "1945", "text": "Premi Nobel.\nIn quest'anno sono stati conferiti i seguenti Premi Nobel:"}
{"id": "4753", "revid": "287204", "url": "https://it.wikipedia.org/wiki?curid=4753", "title": "1946", "text": "Premi Nobel.\nIn quest'anno sono stati conferiti i seguenti Premi Nobel:"}
{"id": "4754", "revid": "2056951", "url": "https://it.wikipedia.org/wiki?curid=4754", "title": "1947", "text": "Premi Nobel.\nIn quest'anno sono stati conferiti i seguenti Premi Nobel:"}
{"id": "4755", "revid": "1652635", "url": "https://it.wikipedia.org/wiki?curid=4755", "title": "1948", "text": ""}
{"id": "4756", "revid": "533647", "url": "https://it.wikipedia.org/wiki?curid=4756", "title": "1949", "text": ""}
{"id": "4757", "revid": "1872303", "url": "https://it.wikipedia.org/wiki?curid=4757", "title": "1929", "text": "Premi Nobel.\nIn quest'anno sono stati conferiti i seguenti Premi Nobel:"}
{"id": "4758", "revid": "2050662", "url": "https://it.wikipedia.org/wiki?curid=4758", "title": "1928", "text": "Premi Nobel.\nIn quest'anno sono stati conferiti i seguenti Premi Nobel:"}
{"id": "4759", "revid": "399", "url": "https://it.wikipedia.org/wiki?curid=4759", "title": "1927", "text": "Premi Nobel.\nIn quest'anno sono stati conferiti i seguenti Premi Nobel:"}
{"id": "4760", "revid": "1652635", "url": "https://it.wikipedia.org/wiki?curid=4760", "title": "1926", "text": "Premi Nobel.\nIn quest'anno sono stati conferiti i seguenti Premi Nobel:"}
{"id": "4761", "revid": "1632387", "url": "https://it.wikipedia.org/wiki?curid=4761", "title": "1925", "text": "Premi Nobel.\nIn quest'anno sono stati conferiti i seguenti Premi Nobel:"}
{"id": "4762", "revid": "123866379", "url": "https://it.wikipedia.org/wiki?curid=4762", "title": "1924", "text": "Premi Nobel.\nIn quest'anno sono stati conferiti i seguenti Premi Nobel:"}
{"id": "4763", "revid": "1632387", "url": "https://it.wikipedia.org/wiki?curid=4763", "title": "1923", "text": "Premi Nobel.\nIn quest'anno sono stati conferiti i seguenti Premi Nobel:"}
{"id": "4764", "revid": "1718925", "url": "https://it.wikipedia.org/wiki?curid=4764", "title": "1922", "text": "Premi Nobel.\nIn quest'anno sono stati conferiti i seguenti Premi Nobel:"}
{"id": "4765", "revid": "1427733", "url": "https://it.wikipedia.org/wiki?curid=4765", "title": "1921", "text": "Premi Nobel.\nIn quest'anno sono stati conferiti i seguenti Premi Nobel:\nPer la Fisica: Albert Einstein"}
{"id": "4766", "revid": "466539", "url": "https://it.wikipedia.org/wiki?curid=4766", "title": "1920", "text": "Premi Nobel.\nIn quest'anno sono stati conferiti i seguenti Premi Nobel:"}
{"id": "4767", "revid": "466539", "url": "https://it.wikipedia.org/wiki?curid=4767", "title": "1919", "text": "Premi Nobel.\nIn quest'anno sono stati conferiti i seguenti Premi Nobel:\nArti.\nIn quest'anno Walter Gropius fonda uno dei principali riferimenti del Razionalismo novecentesco: la Bauhaus (\"casa del costruttore\") che aveva l'intento di unificare l'arte e l'artigianato con la tecnologia. Si studiava anche il modo di produrre oggetti e opere tramite le macchine considerando quindi l'industria un elemento positivo. La sede della scuola tedesca era a Weimar, ma poi viene trasferita nel 1925 a Dessau e nel 1932 a Berlino. Essa fu per\u00f2 chiusa dal Partito Nazista che propugnava, invece, a costruzioni fastose e grandiose non tollerando lo stile del Movimento Razionale.\nMusica.\nA New Orleans i musicisti Jazz non ebbero fortuna per molto tempo ancora: Storyville era teatro di innumerevoli risse e di molti delitti e, quando nel porto furono ancorate alcune navi da guerra, la segretaria della marina degli Stati Uniti intervenne energicamente ordinando la chiusura immediata di tutte le case di tolleranza (o, volgarmente, \"bordelli\") e di gran parte dei locali pubblici. Cos\u00ec i musicisti jazz si ritrovarono senza lavoro, e molti, come Oliver, La Rocca, Sydney Bechet o Jelly Rool Morton, migrarono verso le grandi metropoli del nord."}
{"id": "4768", "revid": "466539", "url": "https://it.wikipedia.org/wiki?curid=4768", "title": "1918", "text": "Premi Nobel.\nIn quest'anno sono stati conferiti i seguenti Premi Nobel:"}
{"id": "4769", "revid": "287204", "url": "https://it.wikipedia.org/wiki?curid=4769", "title": "1917", "text": "Premi Nobel.\nIn quest'anno sono stati conferiti i seguenti Premi Nobel:"}
{"id": "4770", "revid": "1718925", "url": "https://it.wikipedia.org/wiki?curid=4770", "title": "1916", "text": "Premi Nobel.\nIn quest'anno sono stati conferiti i seguenti Premi Nobel:"}
{"id": "4771", "revid": "1652635", "url": "https://it.wikipedia.org/wiki?curid=4771", "title": "1915", "text": "Premi Nobel.\nIn quest'anno sono stati conferiti i seguenti Premi Nobel:"}
{"id": "4772", "revid": "86599", "url": "https://it.wikipedia.org/wiki?curid=4772", "title": "1914", "text": "Premi Nobel.\nIn quest'anno sono stati conferiti i seguenti Premi Nobel:"}
{"id": "4773", "revid": "104458", "url": "https://it.wikipedia.org/wiki?curid=4773", "title": "1913", "text": "Premi Nobel.\nIn quest'anno sono stati conferiti i seguenti Premi Nobel:"}
{"id": "4774", "revid": "1652635", "url": "https://it.wikipedia.org/wiki?curid=4774", "title": "1912", "text": "Premi Nobel.\nIn quest'anno sono stati conferiti i seguenti Premi Nobel:\nArti.\nPittura.\nGeorges Braque e Pablo Picasso inventano il collage cubista"}
{"id": "4775", "revid": "1718925", "url": "https://it.wikipedia.org/wiki?curid=4775", "title": "1911", "text": "Premi Nobel.\nIn quest'anno sono stati conferiti i seguenti Premi Nobel:"}
{"id": "4777", "revid": "1718925", "url": "https://it.wikipedia.org/wiki?curid=4777", "title": "1909", "text": "Premi Nobel.\nIn quest'anno sono stati conferiti i seguenti Premi Nobel:"}
{"id": "4778", "revid": "181699", "url": "https://it.wikipedia.org/wiki?curid=4778", "title": "1908", "text": " \nPremi Nobel.\nIn quest'anno sono stati conferiti i seguenti Premi Nobel:"}
{"id": "4779", "revid": "5695", "url": "https://it.wikipedia.org/wiki?curid=4779", "title": "1907", "text": "Premi Nobel.\nIn quest'anno sono stati conferiti i seguenti Premi Nobel:"}
{"id": "4780", "revid": "1887171", "url": "https://it.wikipedia.org/wiki?curid=4780", "title": "1906", "text": "Eventi.\nViene firmato il primo contratto collettivo di lavoro tra il sindacato FIOM e la fabbrica di automobili Itala di Torino.\nPremi Nobel.\nIn quest'anno sono stati conferiti i seguenti Premi Nobel:"}
{"id": "4781", "revid": "122010698", "url": "https://it.wikipedia.org/wiki?curid=4781", "title": "1905", "text": "Premi Nobel.\nIn quest'anno sono stati conferiti i seguenti Premi Nobel:"}
{"id": "4782", "revid": "287204", "url": "https://it.wikipedia.org/wiki?curid=4782", "title": "1904", "text": "Premi Nobel.\nIn quest'anno sono stati conferiti i seguenti Premi Nobel:"}
{"id": "4783", "revid": "287204", "url": "https://it.wikipedia.org/wiki?curid=4783", "title": "1903", "text": "Premi Nobel.\nIn quest'anno sono stati conferiti i seguenti Premi Nobel:"}
{"id": "4784", "revid": "125027382", "url": "https://it.wikipedia.org/wiki?curid=4784", "title": "1902", "text": "Premi Nobel.\nIn quest'anno sono stati conferiti i seguenti Premi Nobel:"}
{"id": "4785", "revid": "1652635", "url": "https://it.wikipedia.org/wiki?curid=4785", "title": "1901", "text": "Premi Nobel.\nIn quest'anno sono stati conferiti i seguenti Premi Nobel:"}
{"id": "4786", "revid": "287204", "url": "https://it.wikipedia.org/wiki?curid=4786", "title": "1900", "text": ""}
{"id": "4787", "revid": "33888", "url": "https://it.wikipedia.org/wiki?curid=4787", "title": "1307", "text": ""}
{"id": "4788", "revid": "287204", "url": "https://it.wikipedia.org/wiki?curid=4788", "title": "930", "text": ""}
{"id": "4789", "revid": "1893", "url": "https://it.wikipedia.org/wiki?curid=4789", "title": "0", "text": ""}
