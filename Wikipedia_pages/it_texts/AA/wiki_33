{"id": "12658", "revid": "124519470", "url": "https://it.wikipedia.org/wiki?curid=12658", "title": "William Thomson, I barone Kelvin", "text": "All'Universit\u00e0 di Glasgow comp\u00ec importanti lavori nell'analisi matematica dell'elettricit\u00e0 e della termodinamica, e diede un ampio contributo per unificare l'emergente disciplina della fisica nella sua forma moderna. \u00c8 conosciuto per aver sviluppato la scala Kelvin, che misura la temperatura assoluta. Il titolo di Barone Kelvin gli fu conferito per merito delle sue scoperte, e deriva dal fiume Kelvin, che scorre presso la sua universit\u00e0 scozzese di Glasgow.\nIn seguito fece carriera come ingegnere ed inventore del telegrafo elettrico, che gli procur\u00f2 una maggiore considerazione da parte dell'opinione pubblica e gli assicur\u00f2 fama e ricchezza.\nGiovent\u00f9 e studi.\nFamiglia.\nL'identit\u00e0 della madre di William Thomson non \u00e8 nota. Ella mor\u00ec quando il figlio aveva solo sei anni. Suo padre, Dr. James Thomson, figlio di un contadino, era un professore di matematica e ingegneria alla Royal Belfast Academical Institution. James ricevette una limitata istruzione giovanile in Ulster; a 24 anni, incominci\u00f2 per sei mesi a studiare all'Universit\u00e0 di Glasgow, in Scozia, mentre per il resto dell'anno lavorava come insegnante a Belfast. Dopo la laurea divent\u00f2 professore di matematica. Dal matrimonio di James con Margaret Gardner del 1817, solo 4 maschi e 2 femmine, tra i loro bambini, sopravvissero all'infanzia.\nWilliam e suo fratello maggiore James furono cresciuti a casa dal padre mentre i fratelli pi\u00f9 giovani furono cresciuti dalle sorelle maggiori. James era destinato a ricevere la maggior parte dell'incoraggiamento, dell'affetto e dell'appoggio finanziario del padre e fu preparato per una brillante carriera in ingegneria. Tuttavia, da bambino James era molto cagionevole e si dimostr\u00f2 inadatto a una serie di tirocini, i quali dettero esiti fallimentari. William divent\u00f2 presto il prediletto del padre.\nNel 1832, suo padre fu nominato professore di matematica a Glasgow e la famiglia vi si trasfer\u00ec nell'ottobre dell'anno seguente. I ragazzi vennero introdotti a un'esperienza cosmopolita molto pi\u00f9 ampia rispetto all'educazione del loro padre, trascorrendo l'estate del 1839 a Londra e studiando francese a Parigi. Trascorsero l'estate del 1840 in Germania e nei Paesi Bassi. Allo studio delle lingue venne data un'alta priorit\u00e0.\nGiovinezza.\nWilliam ebbe problemi cardiaci e rischi\u00f2 di morire quando aveva 9 anni. Frequent\u00f2 la Royal Belfast Academical Institution, dove il padre era professore nel dipartimento universitario, prima di cominciare gli studi all'Universit\u00e0 di Glasgow nel 1834, all'et\u00e0 di 10 anni, mostrando un'intelligenza precoce; l'Universit\u00e0 forn\u00ec tutti gli strumenti di una scuola elementare per allievi abili e questa era una comune et\u00e0 d'ammissione. Nel 1839, John Pringle Nichol, professore di astronomia, prese la cattedra di filosofia naturale. Nichol rinnov\u00f2 il programma, introducendo i nuovi studi matematici di Jean Baptiste Joseph Fourier. La trattazione matematica impression\u00f2 molto William.\nNell'anno accademico 1839-1840, Thomson vinse il premio di classe in astronomia per il suo \"Essay on the figure of the Earth\" con il quale mostr\u00f2 una precoce abilit\u00e0 e creativit\u00e0 per l'analisi matematica. Durante la sua vita avrebbe lavorato su problemi contenuti nel saggio per superare momenti di stress personale.\nThomson fu affascinato dalla \"Th\u00e9orie analytique de la chaleur\" di Fourier e si dedic\u00f2 allo studio della matematica \"continentale\" avversata dall'establishment britannico che lavorava ancora seguendo le orme di Isaac Newton. Prevedibilmente, l'opera di Fourier era stata attaccata dai matematici britannici, tra cui Philip Kelland, che scrisse un libro critico. Questo libr\u00f2 motiv\u00f2 Thomson a scrivere, in difesa di Fourier, il suo primo lavoro scientifico sotto lo pseudonimo \"P.Q.R.\", che fu spedito al \"Cambridge Mathematical Journal\" da suo padre; Un secondo articolo di P.Q.R. segu\u00ec quasi immediatamente.\nMentre era in vacanza con la famiglia a Lamlash nel 1841, scrisse un terzo e pi\u00f9 sostanziale articolo firmato P.Q.R. \"Sul moto uniforme del calore in corpi solidi omogenei, e sua connessione con la teoria matematica dell'elettricit\u00e0\". Nell'articolo fece notevoli collegamenti tra le teorie matematiche della conduzione termica e dell'elettrostatica, un'analogia che James Clerk Maxwell descrisse come una delle pi\u00f9 valide \"idee per formare la scienza\" (\"science-formin ideas\").\nCambridge.\nIl padre di William pot\u00e9 permettersi di iscriverlo, nel 1841, al college Peterhouse dell'Universit\u00e0 di Cambridge. Nel 1845 si laure\u00f2 come secondo \"Wrangler\" (vale a dire con il secondo punteggio). Vinse comunque un Premio Smith, assegnato annualmente a studenti in fisica teorica, matematica e matematica applicata, che viene talvolta considerato un miglior indicatore della originalit\u00e0 della ricerca rispetto alla laurea.\nDurante il periodo a Cambridge, Thomson fu attivo nell'atletica e nello sport, vincendo delle gare di canottaggio. Si interess\u00f2 anche ai classici, alla musica e alla letteratura, ma vero amore della sua vita intellettuale fu l'attivit\u00e0 scientifica; lo studio della matematica, fisica e in particolare dei fenomeni elettrici aveva catturato la sua immaginazione.\nNel 1845 diede il primo sviluppo matematico all'idea di Faraday che l'induzione elettrostatica abbia luogo attraverso un mezzo, o \"dielettrico\", e non da qualche incomprensibile \"azione a distanza\". Svilupp\u00f2 il metodo della carica immagine, che divenne un potente metodo di soluzione dei problemi di elettrostatica. Fu in parte in risposta al suo incoraggiamento che Faraday intraprese nel settembre del 1845 la ricerca che port\u00f2 alla scoperta dell'effetto Faraday, che stabil\u00ec la connessione tra la luce e i fenomeni magnetici (e quindi elettrici).\nNel 1845 fu eletto \"fellow\" del college; pass\u00f2 quindi del tempo nel laboratorio del celebre Henri-Victor Regnault, a Parigi, ma nel 1846 fu nominato alla cattedra di filosofia naturale all'Universit\u00e0 di Glasgow. A 22 anni si trov\u00f2 a vestire i panni di esperto professore in una delle pi\u00f9 antiche universit\u00e0 del paese, e a fare lezione a una classe in cui era stato solo pochi anni prima.\nTermodinamica.\nEntro il 1847 Thomson si era gi\u00e0 guadagnato una reputazione come scienziato precoce e anticonformista quando partecip\u00f2 alla riunione annuale della \"British Association for the Advancement of Science\" (Associazione britannica per il progresso della scienza) a Oxford. In questa occasione ascolt\u00f2 James Prescott Joule fare ancora un altro dei suoi tentativi, infruttuosi fino a quel momento, di screditare la teoria del calorico e la teoria della macchina termica basata su di essa da Sadi Carnot e \u00c9mile Clapeyron. Joule dibatt\u00e9 per la mutua convertibilit\u00e0 del calore e del lavoro meccanico e per la loro equivalenza.\nThomson era incuriosito ma scettico. Bench\u00e9 sentisse che i risultati di Joule avevano bisogno di una spiegazione teorica, si impegn\u00f2 pi\u00f9 a fondo seguendo la scuola di Carnot e Clapeyron. Predisse che la temperatura di fusione (vedi punto di fusione) del ghiaccio dovesse diminuire all'aumentare della pressione, altrimenti l'espansione dovuta al congelamento potrebbe essere sfruttata per un moto perpetuo. La conferma sperimentale nel suo laboratorio sostenne molto le sue convinzioni.\nNel 1848 estese la teoria di Carnot-Clapeyron ancora oltre per la sua insoddisfazione riguardo al fatto che un termometro a gas fornisse solo una definizione operativa della temperatura. Propose una \"scala di temperatura assoluta\" in cui \"un'unit\u00e0 di calore che passa da un corpo A a temperatura \"T\u00b0\" su questa scala ad un corpo B a temperatura \"(T-1)\u00b0\", produce lo stesso effetto meccanico\" [lavoro]\" qualunque sia il numero formula_1.\" Una scala di questo tipo sarebbe \"abbastanza indipendente dalle propriet\u00e0 fisiche di ogni specifica sostanza.\" Seguendo questa idea a cascata, Thomson postul\u00f2 che si potrebbe raggiungere un punto in cui non possa essere trasferito ulteriore calore (o calorico), il punto dello \"zero assoluto\" su cui Guillaume Amontons aveva speculato nel 1702. Thomson us\u00f2 dati pubblicati da Regnault per calibrare la sua scala rispetto alle misure note.\nNella sua pubblicazione, Thomson scrisse:\nMa una nota segnalava i suoi primi dubbi sulla teoria del calorico, riferendosi alle \"scoperte veramente notevoli\" di Joule. Sorprendentemente, Thomson non sped\u00ec a Joule una copia del suo articolo, ma quando Joule fin\u00ec per leggerlo scrisse a Thomson il 6 ottobre, reclamando che i suoi studi avevano dimostrato la conversione del calore in lavoro, ma che stava pianificando ulteriori esperimenti. Thomson rispose il 27 ottobre, rivelando che stava anch'egli pianificando degli esperimenti e augurandosi una riconciliazione tra le loro due posizioni.\nThomson torn\u00f2 alla critica del lavoro originale di Carnot e lesse la sua analisi alla Royal Society of Edinburgh nel gennaio 1849, ancora convinto che la teoria fosse fondamentalmente\nsensata. Comunque, bench\u00e9 Thomson non avesse eseguito nuovi esperimenti, nei due anni successivi divenne sempre pi\u00f9 insoddisfatto della teoria di Carnot e convinto da quella di Joule. Nel febbraio 1851 si mise a tavolino per articolare le sue nuove idee. Era per\u00f2 incerto su come inquadrare la sua teoria e riscrisse l'articolo parecchie volte prima di arrivare ad un tentativo di riconciliare Carnot e Joule. Sembra che durante la riscrittura abbia considerato le idee che avrebbero portato in seguito al secondo principio della termodinamica. Nella teoria di Carnot il calore perduto era \"assolutamente perduto\", ma Thomson afferm\u00f2 che era \"perduto per l'uomo irrevocabilmente; ma non perduto nel mondo materiale\". Inoltre le sue convinzioni teologiche lo portarono a speculare sulla morte termica dell'universo.\nNel testo pubblicato, Thomson elimin\u00f2 le affermazioni pi\u00f9 radicali e dichiar\u00f2 che \"l'intera teoria della potenza motrice del calore \u00e8 fondata su... due... proposizioni, dovute rispettivamente a Joule, a Carnot e a Clausius\". Thomson and\u00f2 avanti ed enunci\u00f2 una versione del secondo principio:\nNell'articolo, Thomson sostenne la teoria che il calore fosse una forma di moto, ma ammetteva di essere stato influenzato solo dal pensiero di Humphry Davy oltre che dagli esperimenti di Joule e Julius Robert von Mayer, affermando che la dimostrazione sperimentale della conversione del calore in lavoro era ancora mancante.\nAppena Joule lesse l'articolo scrisse a Thomson i suoi commenti e le sue domande. Cominci\u00f2 quindi una fruttuosa collaborazione, bench\u00e9 in larga parte epistolare, in cui Joule eseguiva gli esperimenti e Thomson analizzava i risultati e suggeriva nuovi test sperimentali al collega. La collaborazione dur\u00f2 dal 1852 al 1856, e port\u00f2 tra le altre alla scoperta dell'effetto Joule-Thomson, chiamato talvolta effetto Kelvin-Joule; la pubblicazione del risultato favor\u00ec la ricezione generale del lavoro di Joule e della teoria cinetica dei gas.\nThomson pubblic\u00f2 pi\u00f9 di 600 articoli scientifici e oltre 70 brevetti.\nCavo transatlantico.\nCalcoli sulla velocit\u00e0 di trasmissione.\nOrmai eminente nell'ambiente accademico, Thomson era sconosciuto al grande pubblico. Nel settembre 1852 spos\u00f2 l'amore di infanzia Margaret Crum, la cui salute peggior\u00f2 durante la luna di miele, e nei successivi diciassette anni Thomson fu distratto dalla sua sofferenza. Il 16 ottobre 1854, George Gabriel Stokes scrisse a Thomson per provare a interessarlo nuovamente al lavoro chiedendogli un'opinione su alcuni esperimenti di Michael Faraday sul proposto cavo telegrafico transatlantico.\nFaraday aveva dimostrato come le caratteristiche di un cavo possano limitare la velocit\u00e0 a cui un segnale pu\u00f2 essere trasmesso (in termini moderni, la larghezza di banda). Thomson attacc\u00f2 il problema e pubblic\u00f2 la risposta entro un mese. Espresse i suoi risultati in termini della velocit\u00e0 di trasmissione che poteva essere ottenuta e le conseguenze economiche in termini del potenziale fatturato dell'impresa transatlantica. In un'ulteriore analisi del 1855, Thomson evidenzi\u00f2 l'impatto che il progetto del cavo avrebbe avuto sul suo profitto.\nThomson afferm\u00f2 che la velocit\u00e0 di un segnale attraverso un dato cavo fosse inversamente proporzionale alla radice quadrata della lunghezza del cavo stesso. I risultati di Thomson furono discussi alla riunione della British Association nel 1856 da Wildman Whitehouse, l'ingegnere elettrico della Atlantic Telegraph Company. \u00c8 possibile che Whitehouse avesse male interpretato i risultati dei suoi stessi esperimenti, ma senza dubbio sentiva la pressione economica poich\u00e9 i piani per il cavo erano gi\u00e0 iniziati. Credeva che i calcoli di Thomson implicassero che il cavo dovesse essere \"abbandonato in quanto praticamente e commercialmente impossibile\".\nThomson attacc\u00f2 l'opinione di Whitehouse in una lettera al popolare giornale \"Atheneum\", facendosi conoscere dall'opinione pubblica. Thomson raccomand\u00f2 un conduttore elettrico pi\u00f9 largo con una pi\u00f9 larga sezione di isolatore. Comunque, non malgiudicava Whitehouse e sospett\u00f2 che avrebbe potuto avere le abilit\u00e0 pratiche per far funzionare il progetto esistente. Il lavoro di Thomson aveva, in ogni modo, attirato l'attenzione degli imprenditori dell'impresa transatlantica, e nel dicembre 1856 fu eletto nel consiglio d'amministrazione dell'Atlantic Telegraph Company.\nDa scienziato a ingegnere.\nThomson divenne consigliere scientifico insieme a Whitehouse come capo ingegnere elettrico e Charles Tilston Bright come capo ingegnere.\nSal\u00ec a bordo della nave posacavi HMS \"Agamemnon\" nell'agosto 1857, mentre Whitehouse rimase a terra per problemi di salute, ma il viaggio si concluse presto a causa della rottura del cavo. Thomson contribu\u00ec allo studio del fenomeno pubblicando sull\"Engineer\" la teoria completa delle tensioni interne affrontate nella deposizione di un cavo sottomarino, e mostr\u00f2 che quando se ne fa fuoriuscire un tratto dalla nave, a velocit\u00e0 costante, in acqua uniformemente profonda, il cavo affonda con una certa pendenza dal punto dove entra in acqua a dove tocca il fondo.\nThomson svilupp\u00f2 un sistema completo per mettere in opera un telegrafo sottomarino in grado di trasmettere un carattere ogni 3,5 secondi. Egli brevett\u00f2 gli elementi chiave del sistema, il galvanometro a specchio e il \"siphon recorder\", nel 1858.\nWhitehouse ignorava ancora le molte proposte di Thomson, e il primo contributo di quest'ultimo che effettivamente influenz\u00f2 l'esecuzione del progetto fu la proposta, accolta dal consiglio, di utilizzare rame pi\u00f9 puro per migliorare la capacit\u00e0 di trasmissione dei dati.\nIl consiglio insistette che Thomson partecipasse alla spedizione di posa del cavo del 1858, senza nessun compenso, e prendesse parte attiva al progetto. In cambio, Thomson si assicur\u00f2 una prova per il suo galvanometro a specchio, di cui il consiglio non era stato entusiasta, insieme alla strumentazione di Whitehouse; Thomson trov\u00f2 per\u00f2 insoddisfacente l'accesso che gli era stato dato. La nave dovette tornare indietro a causa di una disastrosa tempesta nel giugno 1858. Tornato a Londra, il consiglio era sul punto di abbandonare il progetto e ridurre le perdite vendendo il cavo. Thomson, Cyrus West Field e Curtis M. Lampson proposero un altro tentativo e prevalsero, e Thomson sottoline\u00f2 che i problemi tecnici erano trattabili. Thomson aveva sviluppato, durante i viaggi, un istinto da ingegnere e l'abilit\u00e0 di risolvere problemi pratici sotto pressione, prendendo spesso il comando in situazioni di emergenza, e senza temere di sporcarsi le mani con lavoro manuale. Un cavo fu finalmente posato il 5 agosto.\nDisastro e trionfo.\nCome temuto da Thomson, l'apparato ricevente realizzato da Whitehouse per misurare le piccole variazioni di corrente del segnale alla fine del cavo di trasmissione (3 600 Km dall'inizio del cavo al di l\u00e0 dell'Atlantico) dimostr\u00f2 una sensibilit\u00e0 insufficiente, e alla fine dovette essere sostituito col galvanometro a specchio di Thomson. Tuttavia questo avvenne solo dopo che Whitehouse, continuando a sostenere che i suoi strumenti fossero adeguati per il servizio, prov\u00f2 a ricorrere a misure disperate per rimediare all'insufficiente sensibilit\u00e0 della ricezione del segnale, quali aumentando la corrente di ingresso del cavo applicando tensioni altissime, che finirono per danneggiare fatalmente il cavo, quando furono applicati . Questo port\u00f2 al licenziamento di Whitehouse, nonostante l'opposizione di Thomson, che fu rimproverato dal consiglio per la sua interferenza. Thomson in seguito si rammaric\u00f2 di aver acconsentito troppo facilmente alle proposte di Whitehouse e di non averle discusse con sufficiente energia.\nUna commissione di inchiesta congiunta fu istituita dal Board of Trade e dalla Atlantic Telegraph Company. Gran parte della colpa della rottura del cavo fu attribuita a Whitehouse. La commissione concluse che, bench\u00e9 i cavi sottomarini erano notoriamente poco affidabili, la maggior parte dei problemi erano sorti da cause note ed erano evitabili. Thomson fu nominato in una commissione di cinque membri per raccomandare le specifiche per un nuovo cavo. La commissione concluse i lavori nell'ottobre 1863.\nNel luglio 1865 Thomson partecip\u00f2 alla spedizione di posa del cavo sulla \"Great Eastern\", ma il viaggio incontr\u00f2 ancora problemi tecnici; il cavo fu perso dopo averne deposto miglia e la spedizione dovette essere abbandonata. Tuttavia un'ulteriore spedizione nel 1866 riusc\u00ec a posare un nuovo cavo in due settimane, a recuperare e completare il cavo della spedizione precedente, e soprattutto alla fine il cavo transatlantico fu finalmente funzionante. L'impresa fu festeggiata come un trionfo dal pubblico e Thomson godette di larga parte dell'adulazione. Thomson, insieme agli altri protagonisti del progetto, fu nominato cavaliere il 10 novembre 1866.\nPer sfruttare le sue invenzioni per la trasmissione di segnali in lunghi cavi sottomarini, Thomson entr\u00f2 in societ\u00e0 con C.F. Varley e Fleeming Jenkin. Insieme a quest'ultimo, invent\u00f2 anche un tipo di tasto telegrafico, l\"'automatic curb sender\", per inviare messaggi su cavo.\nAltre spedizioni.\nThomson prese parte alla posa del cavo transatlantico francese nel 1879, e fu ingegnere con Jenkin per cavi in Brasile, assistito dal suo studente James Alfred Ewing; fu presente alla posa della sezione da Bel\u00e9m a Pernambuco del cavo lungo la costa brasiliana nel 1873.\nLa moglie di Thomson mor\u00ec il 17 giugno 1870 ed egli decise di fare dei cambiamenti nella sua vita. Ormai appassionato dei viaggi per mare, a settembre compr\u00f2 uno shooner da 126 tonnellate, il \"Lalla Rookh\", e lo us\u00f2 come base per il divertimento di amici e colleghi scienziati. Continu\u00f2 a interessarsi alla marineria nel 1871 quando fu nominato nella commissione di inchiesta sull'affondamento del HMS Captain.\nNel giugno 1873, Thomson e Jenkin erano a bordo del \"Hooper\", per collegare un cavo con Lisbona; per un problema tecnico al cavo dovettero fermarsi sedici giorni a Madera, e Thomson divenne buon amico di Charles R. Blandy e delle sue figlie. Il 2 maggio 1874 Thomson fece vela per Madera sul \"Lalla Rookh\"; avvicinandosi al porto segnal\u00f2 dalla nave per chiedere la mano di Fanny, una figlia di Blandy, di 13 anni pi\u00f9 giovane, che accett\u00f2; si sposarono il 24 giugno.\nThomson &amp; Tait: \"Trattato di Filosofia Naturale\".\nNel periodo tra il 1855 e il 1867, Thomson collabor\u00f2 con Peter Guthrie Tait ad un libro di testo che unificasse i vari rami della Fisica sotto il principio comune dell'energia; pubblicato nel 1867, il libro fece molto per definire la disciplina in senso moderno.\nStandard elettrici.\nThomson fece pi\u00f9 di ogni altro prima di lui per introdurre accurati metodi e apparati per la misura dell'elettricit\u00e0. Gi\u00e0 nel 1845 indic\u00f2 come i risultati sperimentali di William Snow Harris fossero in accordo con le leggi di Coulomb. In \"Memoirs of the Roman Academy of Sciences\" (1857) pubblic\u00f2 una descrizione del suo nuovo elettrometro ad anello diviso, basato sul vecchio elettroscopio di Johann Gottlieb Friedrich von Bohnenberger e introdusse una serie di efficaci strumenti, tra cui l'elettrometro a quadranti, per coprire l'intero campo delle misure elettrostatiche. Invent\u00f2 la bilancia delle correnti, nota anche come \"bilancia di Kelvin\" o \"bilancia di Ampere\", per la precisa specifica dell'ampere, l'unit\u00e0 di misura standard della corrente elettrica.\nIl nome di Lord Kelvin \u00e8 indissolubilmente legato alla metrologia elettrica per un metodo (misura a quattro terminali) larghissimamente usato nella misura di precisione di tensioni e resistenze. Tale metodo si basa sull'uso di puntali specifici (detti per l'appunto puntali di \"Kelvin\") per la misura della tensione, fisicamente separati da quelli usati invece per l'iniezione della corrente. Tale metodo consente di liberare completamente la misura dall'errore dovuto alle resistenze di contatto dei puntali.\nNel 1893 Thomson guid\u00f2 una commissione internazionale per decidere il progetto della centrale elettrica delle cascate del Niagara. Nonostante la sua precedente convinzione della superiorit\u00e0 della trasmissione di energia elettrica tramite corrente continua, fu convinto dalla dimostrazione di Nikola Tesla della trasmissione in corrente alternata trifase alla fiera mondiale di Chicago di quell'anno e acconsent\u00ec ad usare il sistema di Tesla. Nel 1896 Thomson disse che \"Tesla ha contribuito alla scienza elettrica pi\u00f9 di ogni altro uomo fino ad oggi\".\nGeologia e teologia.\nThomson rimase un devoto cristiano durante tutta la sua vita, frequentando la cappella quotidianamente, bench\u00e9 autori come H.I. Sharlin argomentino che non si identificherebbe con posizioni fondamentaliste se fosse vivo al giorno d'oggi. Vedeva la sua fede come un sostegno per il suo lavoro scientifico, come \u00e8 evidente dal suo discorso alla riunione annuale della Christian Evidence Society del 23 maggio 1869.\nUna degli esempi pi\u00f9 chiari di questa interazione tra la fede e la scienza \u00e8 la sua stima dell'et\u00e0 della Terra. Dato il suo lavoro giovanile sulla forma della Terra e il suo interesse nella conduzione del calore, non \u00e8 sorprendente che scelse di investigare il raffreddamento della Terra e dedurre l'et\u00e0 della Terra da questi calcoli. Thomson credeva in un istante di creazione, ma non era creazionista in senso moderno. Sosteneva che i principi della termodinamica operassero dalla nascita dell'universo e prevedessero un processo dinamico che portasse all'organizzazione ed evoluzione del sistema solare e di altre strutture, seguite da una graduale \"morte termica\". Svilupp\u00f2 la visione che la Terr\u00e0 fosse stata un tempo troppo calda per sostenere la vita e oppose questo punto di vista a quello dell'uniformitarismo, secondo cui le condizioni rimangono costanti da tempo indefinito.\nDopo la pubblicazione di \"L'origine delle specie\" da parte di Charles Darwin nel 1859, Thomson vide la sua prova del relativamente breve periodo abitabile della Terra come contraddittoria rispetto alla spiegazione evoluzionistica della diversit\u00e0 biologica. Not\u00f2 che il sole non poteva essere esistito sufficientemente a lungo per permettere il lento sviluppo dell'evoluzione, a meno che non fosse stata trovata qualche fonte di energia all'epoca sconosciuta. Subito fu in disaccordo con i sostenitori di Darwin John Tyndall e T.H. Huxley. Nella sua risposta al discorso di Huxley alla Geological Society of London nel 1868 present\u00f2 il discorso \"Of Geological Dynamics\", (1869), che, con altri scritti, ostacol\u00f2 la ricezione nella comunit\u00e0 scientifica dell'idea che la Terra fosse molto vecchia.\nThomson infine attest\u00f2 la sua stima dell'et\u00e0 della Terra a 20-40 milioni di anni.\nLimiti della fisica classica.\nNel 1884 Thomson tenne una serie di lezioni alla Johns Hopkins University negli Stati Uniti, in cui tent\u00f2 di formulare un modello fisico dell'etere, il mezzo in cui si ipotizzava si propagassero le onde elettromagnetiche e che stava diventando un modo di spiegare i fenomeni relativi alla radiazione. Nell'imminente abbandono della visione meccanicistica del mondo, queste \"lezioni di Baltimora\" non vennero tenute in considerazione a lungo.\nNel 1900 diede una lezione intitolata \"Nineteenth-Century Clouds over the Dynamical Theory of Heat and Light\" (\"Nubi del diciannovesimo secolo sulla teoria dinamica del calore e della luce\"). Le due \"nubi oscure\" a cui alludeva erano le insoddisfacenti spiegazioni che la fisica di quel periodo poteva dare per due fenomeni: l'esperimento di Michelson-Morley e la radiazione di corpo nero. Due importanti teorie furono sviluppate durante il ventesimo secolo a partire da questi problemi: per il primo la teoria della relativit\u00e0, per il secondo la meccanica quantistica. Albert Einstein, nel 1905 pubblic\u00f2 i cosiddetti \"Annus Mirabilis Papers\", uno dei quali spiegava l'effetto fotoelettrico, uno degli articoli fondativi della meccanica quantistica, e un altro in cui descriveva la relativit\u00e0 speciale.\nAffermazioni dimostratesi errate.\nCome molti scienziati, Thomson fece alcuni errori nella previsione del futuro della tecnologia.\nIntorno al 1896, era inizialmente scettico sui raggi X, e considerava il loro annuncio come un inganno. Comunque, questo fu prima di aver visto le prove di Wilhelm R\u00f6ntgen, dopo le quali accett\u00f2 l'idea, e si fece anche una radiografia alla mano nel maggio 1896.\nLa sua previsione per l'aviazione era negativa. Nel 1896 rifiut\u00f2 un invito a partecipare alla Aeronautical Society, scrivendo che \"Non ho la minima molecola di fede nella navigazione aerea diversa dal volo in pallone o di speranza di buoni risultati da nessuno dei tentativi di cui sentiamo\". Nel 1902 in un'intervista ad un giornale prediceva che \"Nessun pallone e nessun aeroplano avranno mai successo in pratica\".\nNel 1900 dichiar\u00f2 \"Adesso non c'\u00e8 niente di nuovo da essere scoperto in fisica. Tutto quello che rimane sono misure sempre pi\u00f9 precise\".\nAltri lavori.\nDiversi fenomeni fisici e concetti su cui Thomson lavor\u00f2 sono associati al nome \"Kelvin\":"}
{"id": "12659", "revid": "339392", "url": "https://it.wikipedia.org/wiki?curid=12659", "title": "William Thomson, 1st Baron Kelvin", "text": ""}
{"id": "12660", "revid": "1632387", "url": "https://it.wikipedia.org/wiki?curid=12660", "title": "Junker", "text": "Gli Junker (tedesco, pronuncia ; dall'alto tedesco antico \"Juncherre\", \"Jung Herr\" in tedesco, \"giovane signore\") erano l'aristocrazia terriera della Prussia.\nStoria.\nGli \"Junker\" formavano un gruppo sociale ristretto e compatto, fortemente conservatore nelle abitudini comportamentali e nelle inclinazioni politiche. Esercitavano un ruolo di primo piano nella vita della Prussia dapprima e dell'Impero tedesco in seguito, fornendo i vertici militari e della burocrazia statale; fino alla met\u00e0 del XIX secolo i loro contadini erano soggetti alla servit\u00f9 della gleba.\nEsponenti celebri.\nIl primo ministro Otto von Bismarck era un esponente dell'ala reazionaria degli Junker, cos\u00ec come il generale Paul von Hindenburg, divenuto Reichspr\u00e4sident nel 1925, il quale, deceduto nel 1934, ebbe come successore Adolf Hitler.\nLa \"Bodenreform\".\nDopo che l'Unione Sovietica ebbe occupato la Germania orientale alla fine della seconda guerra mondiale, durante la \"Bodenreform\" (riforma agraria), tutte le propriet\u00e0 private che eccedevano una certa superficie (ovvero tutta la terra che apparteneva agli Junker) vennero requisite e affidate a collettivi di contadini. Gli Junker vennero espulsi.\nAlcuni di essi, dopo la Riunificazione tedesca, hanno chiesto la restituzione delle loro vecchie propriet\u00e0. I trattati che la Germania Ovest e la DDR hanno firmato con Unione Sovietica, Stati Uniti, Regno Unito e Francia contengono tuttavia una regola che stabilisce che ogni decisione presa da una delle quattro forze durante il periodo di occupazione (1945-1955) deve essere mantenuta, a meno che i tedeschi liberati non la identifichino come un errato \"ex post\"."}
{"id": "12671", "revid": "1833487", "url": "https://it.wikipedia.org/wiki?curid=12671", "title": "Patrica", "text": "P\u00e0trica \u00e8 un comune italiano di abitanti della provincia di Frosinone nel Lazio.\nGeografia fisica.\nTerritorio.\nP\u00e0trica \u00e8 un paesino della valle del Sacco, situato a pochi chilometri da Frosinone. Sorge a ridosso dei Monti Lepini, a 450\u00a0m s.l.m. su un colle che sorge vicino a monte Cacume, posto in posizione dominante sulla Valle del Sacco.\nIl territorio comunale si presenta pianeggiante nella sua parte settentrionale e orientale, elevandosi in quella occidentale e meridionale, in corrispondenza delle propaggini dei monti Lepini. Oltre al monte Cacume, i maggiori rilievi sono quelli della \"Punta di Mastro Marco\", 909\u00a0m s.l.m., del \"Colle lo Zompo\", 768\u00a0m s.l.m., del \"Colle Calciano\", 793\u00a0m s.l.m. e della \"Punta di Ciulluzzo\", 808\u00a0m s.l.m.\nNel territorio comunale, dove scorre il Sacco che ha la sua seconda cascata in localit\u00e0 Tomacella, nasce il fiume Monteacuto.\nClima.\nClassificazione climatica: zona E, 2.133 GG.\nStoria.\nGi\u00e0 feudo dei Conti di Ceccano, pass\u00f2 ai Conti e dopo un breve periodo in cui venne tenuta dai Santacroce pass\u00f2 nel 1625 ai Colonna con titolo di marchesato che la tennero fino all'eversione della feudalit\u00e0.\nLa seconda guerra mondiale.\nNell'autunno del 1943 Patrica \u00e8 avamposto a poche decine di chilometri dal fronte di Cassino. Tra settembre e ottobre vi si insedia e si rafforza un presidio della divisione Hermann Goering che estromette dalle case la popolazione del centro urbano, che si rifugia sulle montagne.\nDopo i tragici eventi di Cassino le truppe alleate sfondano la Linea Gustav e lungo la direttrice della Valle del Sacco avanzano le truppe francesi, che incorporano truppe nordafricane, i cosiddetti goumier, che entrano in citt\u00e0 il 31 maggio 1944, dopo la ritirata dei tedeschi, che si lasciano alle spalle ponti e cabine elettriche distrutti.\nCome altri centri del frusinate, sub\u00ec nei giorni immediatamente successivi stupri di massa attuati dai goumier francesi, ai danni di donne e anche uomini di tutte le et\u00e0, indicati con il termine marocchinate.\nLa strage di Patrica.\nLa mattina dell'8 novembre 1978 il Procuratore della Repubblica di Frosinone, Fedele Calvosa fu ucciso in un agguato mentre era diretto da Patrica a Frosinone a bordo dell'auto di servizio, una Fiat 128 blu, sulla quale viaggiavano l'agente di scorta Giuseppe Pagliei, nato a Giuliano di Roma e l'autista Luciano Rossi, di Sgurgola, anch'essi rimasti uccisi.\nL'attentato fu rivendicato dalle Formazioni Comuniste Combattenti; il gruppo era formato da tre uomini, Paolo Ceriani Sebregondi (discendente da un'importante famiglia romana e fratello del militante di estrema sinistra Stefano Ceriani Sebregondi), Nicola Valentino e Roberto Capone, e una donna, Rosaria Biondi. Durante il conflitto a fuoco mor\u00ec Roberto Capone, ferito per errore dai suoi compagni. Gli altri tre riuscirono a fuggire. Valentino e la Biondi furono in seguito arrestati, processati e condannati all'ergastolo, mentre Sebregondi espatri\u00f2 in Francia.\nSociet\u00e0.\nTradizioni e folclore.\nIl 16 agosto si celebra la \"festa di San Rocco\", santo protettore di Patrica. Questa festa \u00e8 densa di significati sia cattolici sia pagani. \u00c8 il giorno dell'anno pi\u00f9 importante per i residenti e per i discendenti degli emigrati all'estero. Ad Aliquippa, Contea di Beaver (Pennsylvania), quei discendenti organizzano la stessa festa per sentirsi vicini alle loro origini.\nIllustre artista invitato ad esibirsi per l'occasione (nel 2003) \u00e8 stato il cantautore fiorentino Marco Masini, che di l\u00ec a neanche due mesi avrebbe pubblicato l'album \"...il mio cammino\" di ritorno sulle scene dopo l'annuncio del ritiro (primavera 2001) fatto al \u00abCorriere della Sera\u00bb e da Celentano. Tale concerto (del quale un filmato integrale \u00e8 disponibile a pezzi sul canale YouTube dell'allora sindaco Stefano Belli) era tappa del suo \"Tour 2003\" di piazze italiane.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, e addetti, intesi come numero di addetti delle imprese locali attive (valori medi annui).\nNel 2015 le 221 imprese operanti nel territorio comunale, che rappresentavano lo 0,66% del totale provinciale (33.605 imprese attive), hanno occupato 1.311 addetti, l'1,23% del dato provinciale; in media, ogni impresa nel 2015 ha occupato poco meno di sei addetti (5,93).\nArtigianato.\nTra le attivit\u00e0 economiche pi\u00f9 tradizionali, diffuse e rinomate vi sono quelle artigianali, come la lavorazione e l'arte del ferro.\nAmministrazione.\n1999 - 2011: Stefano Belli (sindaco)\nAltre informazioni amministrative.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, fu istituita la provincia di Frosinone e Patrica pass\u00f2 dalla provincia di Roma a quella di Frosinone.\nFa parte della Comunit\u00e0 Montana Monti Lepini, Ausoni e Valliva."}
{"id": "12673", "revid": "281453", "url": "https://it.wikipedia.org/wiki?curid=12673", "title": "Principato di Monaco", "text": "Il Principato di Monaco () \u00e8 una citt\u00e0-Stato indipendente dell'Europa occidentale.\nIn dialetto monegasco, una variet\u00e0 del ligure, \u00e8 chiamato \"Principatu de M\u00f9negu\".\nInteramente circondato dalla Francia, affaccia sul Mar Ligure e dista circa dal confine italo-francese.\nSi tratta di uno degli Stati pi\u00f9 antichi del mondo, in quanto esistente in maniera continuativa dalla fine del XIII secolo; la sua origine si fa risalire generalmente all'iniziativa di Francesco Grimaldi, un nobile guelfo genovese che s'impadron\u00ec con destrezza di un castello ivi edificato, di propriet\u00e0 di un rivale ghibellino; avendo compiuto tale impresa introducendosi nel maniero travestito da monaco, la circostanza diede anche il nome alla signor\u00eca che ne sorse e che poi divenne Stato. \nCome Stato sovrano indipendente, nacque solo nel 1815 a seguito della Restaurazione. \nInfatti, con la Restaurazione, non venne ricostituito il Sacro Romano Impero, e cos\u00ec, la maggior parte degli Stati europei ricostituiti, che prima del 1806 erano formalmente parte dell'Impero, furono in realt\u00e0 fondati ex novo, nel senso di Stati sovrani indipendenti. \nLa sua capitale, nonch\u00e9 unica suddivisione amministrativa, \u00e8 il Comune di Monaco, che vanta abitanti.\nCon una superficie di , il Principato di Monaco \u00e8 il penultimo Stato sovrano del mondo per estensione: dietro di esso solo la Citt\u00e0 del Vaticano con .\nLa forma di Stato \u00e8 un principato, ovvero una monarchia costituzionale il cui sovrano ha il titolo di principe: questi ha anche le funzioni di capo di Stato, ma il potere legislativo \u00e8 esercitato da un parlamento monocamerale chiamato Consiglio nazionale, eletto a suffragio universale.\nIl potere esecutivo \u00e8 altres\u00ec esercitato dal Consiglio di governo, il cui responsabile, il Ministro di Stato, \u00e8 il capo del governo del Paese.\nAl 2021 il capo dello Stato \u00e8 il principe Alberto II (1958-), in carica dal 2005; sovrana consorte \u00e8 la principessa Charl\u00e8ne, nata Wittstock e di origine sudafricana.\nIl Ministro di Stato in carica \u00e8 il francese Pierre Dartout, in carica dal settembre 2020.\nNonostante privo di suddivisioni amministrative di grado inferiore al Comune di Monaco, la localit\u00e0 pi\u00f9 nota del Principato \u00e8 il quartiere storico di Monte Carlo, che sorge nel centro cittadino e ospita il noto omonimo Casin\u00f2, spesso utilizzato come \"set\" di film celebri (come quelli della serie di James Bond); talora per sineddoche il nome \"Monte Carlo\" o \"Montecarlo\" \u00e8 usato in luogo dell'intero Principato.\nSulle strade della citt\u00e0-Stato \u00e8 ricavato un percorso automobilistico cittadino non permanente, il circuito di Monte Carlo, sul quale si corre, dal 1929, il Gran Premio di Monaco che, dal 1950, fa parte del campionato mondiale di Formula 1 e ha visto la vittoria di figure indiscusse dell'automobilismo sportivo: tra i vincitori della corsa figurano infatti pluricampioni del mondo come il brasiliano Ayrton Senna, i britannici Graham Hill, Stirling Moss, Jackie Stewart e Lewis Hamilton, il francese Alain Prost, i tedeschi Sebastian Vettel e Michael Schumacher, e altri.\nIl Principato \u00e8 il pi\u00f9 ricco Paese al mondo per reddito pro-capite (pi\u00f9 di ) e, non avendo tasse sul reddito (solo quelle sul valore aggiunto e sulla previdenza sociale), basa la propria economia sull'industria dell'intrattenimento (turismo, gioco d'azzardo) e sulla compravendita immobiliare, in quanto il prezzo medio delle abitazioni ivi presenti \u00e8 tra i pi\u00f9 alti al mondo, stimato al 2012 in pi\u00f9 di per metro quadrato.\nBench\u00e9 non sia parte dell'Unione europea, Monaco fa parte dell'area doganale francese ed \u00e8 stato autorizzato dalla Banca centrale europea a battere l'euro monegasco, equivalente alla valuta dell'Unione e coniata dalla zecca francese.\nDal 1911 i poteri dello Stato sono regolati da una costituzione, la pi\u00f9 recente delle quali \u00e8 in vigore dal 1962.\nL'articolo 8 della costituzione stabilisce che la lingua ufficiale del Principato \u00e8 il francese.\nTuttavia anche l'italiano \u00e8 largamente usato; il dialetto monegasco, bench\u00e9 diffuso, \u00e8 soltanto il terzo idioma dopo i due citati.\nI cittadini del Principato si chiamano \"monegaschi\", bench\u00e9 talora si tenda a conferire tale etnico anche ai semplici residenti; singolarmente, infatti, i cittadini del Paese sono circa un quinto dei residenti totali (21%), mentre invece poco pi\u00f9 di un quarto (28%) sono residenti di nazionalit\u00e0 francese, quasi il 19% sono italiani e, a seguire, tra l'1 e il 10% di rappresentativit\u00e0 figurano britannici, tedeschi, svizzeri e statunitensi.\nIn base all'articolo 9 della citata costituzione, la religione di Stato del Principato \u00e8 il cattolicesimo, anche se l'articolo 23 dello stesso testo garantisce la libert\u00e0 di culto.\nStoria.\nAbitata fin dal Neolitico, la rocca e il porto naturale rappresentarono un rifugio sicuro gi\u00e0 per le popolazioni primitive; in seguito fu abitata dalle trib\u00f9 dei Liguri.\nDopo la presenza dei Fenici, il territorio monegasco sub\u00ec la conquista dei Greci, che lo chiamarono \"Mono\u00efkos\" (\u039c\u03cc\u03bd\u03bf\u03b9\u03ba\u03bf\u03c2), dando origine al toponimo \"Monaco\". In seguito tale nome fu latinizzato in \"Portus Herculis Monoeci\" (pronuncia: p\u00f2rtus h\u00e8rkulis m\u00f2noeki) dai Romani, che si insediarono stabilmente in tutta l'area circostante nel 122 a.C., come testimonia anche il \"Thropheum Alpium\", fatto erigere dall'imperatore Augusto nel vicino comune francese di La Turbie.\nIl territorio ha fatto parte della Liguria sotto l'Impero romano, nel Regno longobardo e nel Regno d'Italia di et\u00e0 carolingia (quindi come parte dell'Impero \"dei Franchi e dei Romani\").\nFin dall'epoca longobarda vi operavano i monaci colombaniani della potente abbazia di San Colombano di Bobbio, attivissimo centro di evangelizzazione e di rinascita agricola sotto la protezione del Papa. Essi a partire dal vasto feudo reale ed imperiale monastico, di cui facevano parte l'abbazia di San Dalmazzo di Pedona presente nell'opera di evangelizzazione fra il territorio piemontese e la marittima ligure di ponente, specie con i possedimenti di Tenda e nelle valli del Roja, Lantosca, della Vesubia, della Tinea e del Varo, anche in raccordo e collaborazione con l'Abbazia di Lerino, che accogliendo la regola benedettina di San Colombano, aveva avuto la possibilit\u00e0 di diffondersi in tutta la Costa Azzurra, a Hy\u00e8res e le sue isole vicino a Tolone, Saint-Tropez, Cannes e le sue isole, Nizza, Monaco, Mentone, e in seguito anche a Ventimiglia e nel ponente ligure. Diedero impulso all'agricoltura con il recupero di aree incolte o abbandonate, le bonifiche e le migliorie agronomiche, con il recupero e la diffusione di oliveti (fra cui la cultivar di oliva taggiasca), vigneti, castagneti, mulini, frantoi, ecc. I monaci diedero, inoltre, un notevole apporto alimentare grazie agli allevamenti e alla conservazione degli alimenti, proteine e grassi, come olio, burro, formaggi, salumi, grazie a sale e spezie; inoltre si adoperarono per la riapertura delle vie commerciali e delle vie del sale e il commercio dalla marittima ligure lungo le valli alpine ed appenniniche verso il piemonte e con gli altri monasteri fondati nei territori liguri con scambi di merci varie come olio, sale, legname, carne, ecc.\nFra il VII e VIII secolo vi furono numerose fondazioni, l'abbazia di San Martino dell'Isola Gallinara di Albenga, che ebbe possedimenti in Italia, in Catalogna e Barcellona, in Provenza specie nella zona di Fr\u00e9jus (fra cui la chiesa di San Leonzio) e in Corsica, il monastero di Villaregia di Santo Stefano al Mare, l'abbazia di Nostra Signora del Canneto di Taggia, e a Nizza fra il VII e VIII secolo il monastero di Cimiez cui dipendeva la giurisdizione del territorio monegasco, che dopo il danneggiamento da parte dei saraceni venne ricostruito dai monaci dell'abbazia di Saint-Pons di Nizza fondata dai monaci di Lerino verso la fine dell'VIII secolo ed a cui passer\u00e0 nel 1075 la giurisdizione territoriale, assieme all'antica chiesa di Santa Devota di Les Gaumates (oggi La Condamine).\nNel IX secolo si fecero pressanti e distruttive le incursioni, le razzie e distruzioni da parte dei Saraceni che verso il X secolo occuparono una parte della Provenza stabilendo una base operativa fortificata a Frassineto (oggi la Garde-Freinet, presso Saint-Tropez) da cui muovere incursioni in un'ampia area marittima da Marsiglia a Genova e nell'entroterra provenzale, nizzardo, ligure e piemontese, con ampie distruzioni di intere citt\u00e0, abitazioni, chiese e monasteri. A causa delle incursioni saracene, i resti di Santa Devota furono messi in salvo nel monastero di Cimiez (oggi nel comune di Nizza); scampato il pericolo di profanazione, ritornarono nuovamente nella sua chiesa. Nel 941 la flotta bizantina distrusse quella frassinetana; nel 973 si ebbe la battaglia di Tourtour con la successiva distruzione di Frassineto, combattuta dalle forze congiunte di liguri e provenzali organizzate dal conte Guglielmo I di Provenza con l'aiuto del marchese di Torino Arduino il Glabro, del Papa Giovanni XIII e dell'imperatore Ottone I di Sassonia, che pose fine definitivamente alle razzie e all'occupazione saracena in Provenza.\nFrammentarie sono le notizie nell'Alto Medioevo; se ne ha cenno in un diploma imperiale di Federico I Barbarossa, che nel 1162 concesse ai mercanti genovesi di servirsi del territorio monegasco per incrementare i loro traffici commerciali. Nel 1215, a guardia dello scalo portuale, i mercanti di fazione ghibellina edificarono il primo nucleo della fortezza sulla rocca, sede dell'attuale Palazzo dei Principi. Presto i contrasti fra le fazioni dei guelfi e ghibellini della vicina Repubblica di Genova aumentarono; pertanto l'indipendenza del territorio si fa risalire alla data convenzionale dell'8 gennaio 1297, quando, il guelfo Francesco Grimaldi, detto \"Malizia\", s'impadron\u00ec del castello con uno stratagemma: egli si introdusse nella fortezza travestito da monaco e, al momento opportuno, con l'ausilio del cugino Ranieri I, signore di Cagnes-sur-Mer, ne assunse il controllo con il titolo di \"Signore\".\nDa allora la loro Signor\u00eca venne osteggiata e contesa dalle maggiori famiglie aristocratiche genovesi, che dovettero per\u00f2 fronteggiare pi\u00f9 volte gli eserciti francesi e spagnoli accorsi in sua difesa.\nFu soltanto nel 1489 che il re Carlo VIII di Francia riconobbe l'autonomia del territorio monegasco, garantendone ufficialmente la protezione militare. Tuttavia, nel 1524, il re di Spagna Carlo V impose il dominio spagnolo su Monaco, ma pochi decenni dopo il Regno di Francia torn\u00f2 ad essere il suo garante.\nNel 1612 i Grimaldi ottennero il titolo di \"Principi\" e Monaco divenne legittimamente un Principato.\nCircondato per decenni dalle dispute territoriali tra Regno di Francia, Regno di Spagna e Ducato di Savoia, il territorio monegasco era pi\u00f9 esteso di quello attuale. Nel 1794, sull'onda dei moti rivoluzionari, il Principato di Monaco venne annesso alla Francia repubblicana. Fu soltanto nel periodo della Restaurazione che il Principato ottenne nuovamente la propria indipendenza con il sostegno dei Savoia. Fino alla met\u00e0 dell'Ottocento, il Principato di Monaco comprese anche i vicini comuni di Mentone e Roccabruna, confinando su tre lati con la provincia di Nizza del Regno di Sardegna.\nIl 20 marzo 1848 Mentone e Roccabruna si dichiararono \"citt\u00e0 libere\" e si posero sotto la protezione di re Carlo Alberto; il territorio del Principato venne quindi ridimensionato e raggruppato sotto il solo comune di Monaco, assumendo le attuali linee di confine.\nGi\u00e0 apprezzata meta turistica dall'inizio dell'Ottocento, il principato fu oggetto di grande sviluppo sotto il regno di Carlo III, che fu il primo a voler fare del Principato un luogo di turismo d\"\u00e9lite\". Egli commission\u00f2 nel 1858 la realizzazione del \"Grand Th\u00e9\u00e2tre\" e dell'annesso \"Casin\u00f2\", nonch\u00e9 della celebre \"Soci\u00e9t\u00e9 des Bains de Mer\", creata nel 1863 per valorizzare le belle spiagge mediterranee e il clima particolarmente mite del luogo. Nel 1868, approfittando della realizzazione della linea ferroviaria francese, Carlo III fece costruire anche una prima stazione, che sorgeva nel quartiere \"La Rousse-Saint Roman\".\nFondato a seguito dell'apertura di una prima casa da gioco per risanare il bilancio statale, il nuovo \"Casin\u00f2\" divenne presto una prestigiosa attrazione che realizz\u00f2 un giro d'affari di tale portata da consentire a Carlo III di optare per l'abolizione di tutte le imposte dirette. Con il \"Casin\u00f2\" nacque anche il quartiere circostante, che venne intitolato alla sua memoria con il nome di \"Monte Carlo\".\nNel 1860, in seguito agli Accordi di Plombi\u00e8res del 1858, la Savoia, i territori circostanti il Principato e la stessa Contea di Nizza furono nuovamente annessi alla Francia con il Trattato di Torino, come compenso territoriale per il sostegno militare dato dalla Francia al Risorgimento italiano; da allora il Principato di Monaco confina unicamente con la Francia, con cui mantiene stretti legami, sanciti dal Trattato di Versailles del 1919.\nNel 1911, a seguito di una serie di proteste di piazza definite come rivoluzione monegasca, il Principato revision\u00f2 il suo sistema di governo, istituendo la forma di monarchia costituzionale, e fu suddiviso nei tre comuni di \"Monaco Vecchia\", \"Monte Carlo\" e \"La Condamine\". Dopo il 1917 i tre comuni divennero quattro quartieri, con l'aggiunta di \"Fontvieille\", e furono nuovamente accorpati nell'unico comune di Monaco.\nDurante la seconda guerra mondiale Luigi II di Monaco fu costretto a gestire la delicata questione dell'occupazione italiana e tedesca dal novembre del 1942, mantenendo tuttavia la neutralit\u00e0 del piccolo stato.\nLa trasformazione pi\u00f9 recente e radicale del Principato si deve al principe Ranieri III che, salito al trono nel 1949, prosegu\u00ec nella realizzazione dell'ambizioso progetto di creazione di un polo turistico internazionale di alto livello; tale intento fu agevolato dall'incontro con la celebre attrice americana statunitense Grace Kelly, che divenne sua moglie nel 1956.\nLa principessa Grace Kelly riusc\u00ec a confermare il prestigio della famiglia reale monegasca. Cos\u00ec, la Francia di Charles de Gaulle ebbe un motivo in meno per annettersi la micro-nazione. Successivamente Monaco divent\u00f2 un luogo ambito da numerose celebrit\u00e0, con il conseguente incremento di richieste di immobili di pregio. L'operato del principe Ranieri III si contraddistinse per il crescente sviluppo immobiliare e l'ampliamento delle aree di \"Larvotto\" e \"Fontvieille\", quartiere costruito negli anni settanta su terra sottratta al mare. Oltre ad aumentare di ampiezza il territorio monegasco del 40%, si concentr\u00f2 anche sulla promulgazione di leggi finanziarie favorevoli, che contribuirono ad accrescere l'aura internazionale del Principato \"da sogno\". Per contrastare la fuga di capitali e residenti nel Principato di Monaco, la confinante nazione Francia impose la promulgazione di una legge che vieta ancora oggi particolari privilegi a chi ha ottenuto la cittadinanza monegasca dopo il 1957.\nDal matrimonio del principe Ranieri III con la principessa Grace Kelly nacquero tre figli: Caroline, Albert e St\u00e9phanie; disgraziatamente, il 13 settembre 1982, la tragica scomparsa della moglie, avvenuta a seguito di un grave incidente stradale, priv\u00f2 il Principato di Monaco della figura di principessa Grace, con grande sgomento della popolazione monegasca e di tutto il mondo internazionale dello spettacolo.\nTuttavia il principe Ranieri III prosegu\u00ec con la famiglia nel suo ambizioso progetto di sviluppo, affiancato anche dal genero Stefano Casiraghi, marito della primogenita Caroline. Purtroppo anche Stefano Casiraghi mor\u00ec improvvisamente il 3 ottobre del 1990 a seguito invece di un incidente nautico avvenuto nel corso dei campionati del mondo offshore, mentre si trovava al largo di Saint-Jean-Cap-Ferrat, pilotando il suo catamarano.\nNel 1993 il Principato di Monaco divenne membro delle Nazioni Unite e, nonostante non faccia parte dell'Unione europea, si \u00e8 allineato alla politica economica e doganale dell'Europa, adottando anch'esso l'Euro.\nNella primavera del 2005 le condizioni di salute del vecchio Ranieri si fecero critiche e gli subentr\u00f2 il figlio Alberto II alla reggenza. Il 6 aprile dello stesso anno, dopo la morte del padre, spentosi all'et\u00e0 di 82 anni, Alberto II divenne il nuovo sovrano del Principato di Monaco.\nIl 1\u00ba luglio 2011, Alberto II di Monaco si \u00e8 unito civilmente in matrimonio con l'ex atleta e modella zimbabwese Charl\u00e8ne Wittstock; la funzione religiosa \u00e8 stata celebrata dell'arcivescovo di Monaco, monsignor Bernard Barsi il 2 luglio 2011 presso il Palazzo dei Principi di Monaco, alla presenza di esponenti delle maggiori casate nobiliari d'Europa, nonch\u00e9 di personaggi dello spettacolo e della finanza.\nGeografia.\nGeografia fisica.\nResiduo degli antichi Stati italiani, il Principato di Monaco con i suoi quadrati \u00e8, dopo la Citt\u00e0 del Vaticano, il secondo stato sovrano pi\u00f9 piccolo al mondo.\nIl suo territorio \u00e8 una stretta striscia di terra sulla Costa Azzurra ai piedi delle Alpi il cui punto pi\u00f9 alto \u00e8 all'estremit\u00e0 superiore dello \"Chemin des R\u00e9voires\", a 163 metri sul livello del mare.\nEsso rientra nella regione geografica italiana, si affaccia sulla Riviera di Ponente, sulla costa del Mar Ligure, 18 chilometri a est di Nizza e a sud-ovest di Ventimiglia e al confine con l'Italia.\nGeografia politica.\n\u00c8 circondato su tre lati dal dipartimento francese delle Alpi Marittime nella regione francese \"Provence-Alpes-C\u00f4te d'Azur\" e confina con i comuni francesi di Cap-d'Ail, Beausoleil, La Turbie e Roquebrune-Cap-Martin, di cui condivide parte dell'agglomerato urbano.\nDal punto di vista amministrativo, il principato \u00e8 costituito da un solo comune, suddiviso in dieci quartieri amministrativi (\"Quartiers\") che ricoprono l'intero territorio nazionale.\nClima.\nIl clima del principato \u00e8 tipicamente mediterraneo, caratterizzato da inverni miti e umidi ed estati calde, secche e ventilate con un'alta percentuale di giornate soleggiate.\nLa temperatura media, secondo gli ultimi 75 anni di osservazione, varia dai di gennaio ai di agosto, mentre i giorni di sole si aggirano su una media annua di 107 e quelli di pioggia non superano i 62. Rarissime le precipitazioni a carattere nevoso.\nOrdinamento dello stato.\nSistema di governo.\nIl Principato di Monaco \u00e8 una monarchia costituzionale ereditaria dal 1911. Il suo sistema di governo \u00e8 di impostazione monocamerale e, secondo la Costituzione del principato del 17 dicembre 1962, il potere legislativo spetta al sovrano regnante nel ruolo di Capo di Stato, che dal 6 aprile 2005 \u00e8 Alberto II di Monaco, figlio di Ranieri III e di Grace Kelly, gi\u00e0 reggente dal 31 marzo dello stesso anno.\nIl potere esecutivo \u00e8 esercitato dal Governo (\"Gouvernement Princier\"), costituito dal Ministro di Stato (\"Ministre d'\u00c9tat\"), seconda carica dello Stato, nominato dal principe regnante tra una rosa di candidati proposti dalla Francia, e dal Consiglio di Governo (\"Conseil du Gouvernement Princier\") che a sua volta presiede; tale organo \u00e8 composto da cinque Ministeri (\"D\u00e9partements\"), rappresentati da altrettanti ministri (\"Conseillers du Gouvernement Princier\"). L'attuale Ministro di Stato \u00e8 Pierre Dartout.\nIl potere legislativo \u00e8 esercitato dal principe regnante e dal Consiglio Nazionale (\"Conseil National\"), il parlamento composto da 24 membri eletti ogni 5 anni mediante elezioni a suffragio universale diretto e a scrutinio di lista dai monegaschi di et\u00e0 superiore ai 21 anni. Quest'assemblea vota le leggi e il bilancio dello stato, riunendosi due volte all'anno in sessione ordinaria, e pu\u00f2 essere convocata in sessione straordinaria dal principe o su domanda dei 2/3 dei membri. Le riunioni sono pubbliche e il resoconto dei dibattiti pubblicato sulla \"Gazzetta Ufficiale di Monaco\". Il principe ha iniziativa di legge; pertanto, i progetti di legge sono preparati dal Governo e votati dal Consiglio Nazionale, ma soltanto il principe ha il potere di promulgazione.\nIl potere giudiziario appartiene al sovrano, che ne delega il pieno esercizio nelle corti e nei tribunali. A Monaco non esiste la figura del Ministro della Giustizia, le cui funzioni sono gestite dalla Direzione dei Servizi Giudiziari (\"Direction des Services Judiciaires\");\ni giudici sono indipendenti e l'organizzazione giudiziaria del principato \u00e8 completa. L'ordinamento giudiziario fa riferimento al diritto francese e si avvale dell'attivit\u00e0 di una Corte Suprema (\"Tribunal Supr\u00eame\"), che tratta gli aspetti costituzionali,\ni contenziosi amministrativi e i conflitti di competenza giurisdizionale.\nVi sono poi altri organi amministrativi:\nLa questione dinastica e la successione al trono.\nUna particolarit\u00e0 sul principato riguardava il suo destino in mancanza di eredi diretti del principe regnante: in loro assenza, infatti, il territorio monegasco sarebbe divenuto francese. Fino al 2002, per sopperire a questo cavillo legislativo, era possibile soltanto emanare un'ordinanza (\"Ordonnance Souvraine\") che legittimasse l'assunzione del cognome e dello stemma dei Grimaldi, per tutti i membri maschi che sposassero una discendente della suddetta famiglia. Tuttavia, nel 2002 una modifica della Costituzione del principato emanata dal \"Conseil National\" ha stabilito che \u00ab\"in mancanza di discendenza diretta e legittima, la successione si opera a vantaggio dei fratelli e delle sorelle del principe regnante e dei loro discendenti diretti e legittimi, in ordine di primogenitura, con precedenza ai maschi a parit\u00e0 di grado di parentela\"\u00bb. Ci\u00f2 consentir\u00e0 al Principato di Monaco di rimanere stato sovrano anche in caso di assenza di eredi al trono in linea diretta.\nPubblica sicurezza.\nIl Principato di Monaco \u00e8 uno dei pochi stati autonomi del mondo a non disporre di un esercito nazionale.\nTuttavia la \"Police de Monaco\", come unica forza di polizia del principato, svolge un capillare servizio su tutto il territorio. Il corpo della \"Police de Monaco\" \u00e8 stato fondato nel 1902 su volere del principe Alberto I e dal 1962 dipende direttamente dal Ministro di Stato.\nDisponendo di ben agenti di polizia, la \"Police de Monaco\" pattuglia incessantemente (in auto o pi\u00f9 spesso a piedi) le strade e i luoghi di maggior affluenza e, supportata da un complesso sistema di telecamere, mantiene costantemente sotto controllo l'intero abitato e tutti gli accessi ad esso.\nEsiste anche una divisione nominata \"Police Maritime\" in funzione ogni anno nel periodo estivo per il pattugliamento delle acque e della maggiore spiaggia pubblica situata nel quartiere \"Larvotto\".\nVi \u00e8 poi la \"Compagnia dei carabinieri del principe\" (\"Compagnie des Carabiniers du Prince\") che \u00e8 una speciale unit\u00e0 militare cerimoniale in servizio presso il Palazzo dei Principi, fondata dal principe Onorato IV nel 1817 con il nome di \"Compagnia delle Guardie\". Il corpo militare ha assunto l'attuale denominazione il 26 gennaio 1904 a seguito di un riordino voluto dal principe Alberto I e il suo compito \u00e8 quello di proteggere la persona del principe sovrano e la sua famiglia, specie in occasioni solenni civili, militari e religiose. \u00c8 perci\u00f2 presente in ogni occasione pubblica all'interno del principato dove sia presente un membro della famiglia Grimaldi e spesso si avvale anche della collaborazione della \"Police de Monaco\".\nIl principato pu\u00f2 contare anche sul \"Corps des Sapeurs-Pompiers\", i vigili del fuoco, che dispongono di due centrali operative: nei quartieri \"Fontvieille\" e \"La Condamine\".\nIl numero da comporre per ogni tipo di emergenza \u00e8 il 17.\nPolitica.\nPartiti politici.\nCi sono principalmente tre partiti: Unione dei Monegaschi (\"Union Mon\u00e9gasque\"), Raggruppamento &amp; Scommesse (\"Rassemblement &amp; Enjeux\") e Primo! Priorit\u00e0 Monaco (\"Primo! Priorit\u00e9 Monaco\"). Altri partiti sono Unione Nazionale per il Futuro di Monaco (\"Union nationale pour l'avenir de Monaco\") e Unione per il Principato (\"Union pour la Principaut\u00e9\"), riuniti nella coalizione Unione per Monaco (\"Union pour Monaco\"). Esistono anche partiti minori, i pi\u00f9 importanti dei quali sono Promozione della Famiglia Monegasca (\"Promotion de la famille mon\u00e9gasque\") e Sinergia monegasca.\nLe elezioni per il Consiglio nazionale (\"Conseil National\") hanno luogo ogni cinque anni; le ultime elezioni legislative del 2018 hanno assegnato la maggioranza assoluta dei voti a Priorit\u00e9 Monaco (21 seggi), alla coalizione uscente (composta principalmente da membri di Raggruppamento &amp; Scommesse) il 26,1% (2 seggi) e all\"'Union Mon\u00e9gasque\" il 16,2% (un seggio).\nOrganizzazioni sindacali.\nL\"'Union des syndicats de Monaco\" \u00e8 l'unico sindacato del Principato di Monaco e raggruppa tutte le sigle dei sindacati di categoria.\nEconomia.\nGrazie agli ingenti ricavi di ben quattro famosissimi casin\u00f2 e delle svariate attivit\u00e0 turistiche gestiti dal gruppo \"Soci\u00e9t\u00e9 des Bains de Mer\", l'economia del principato \u00e8 caratterizzata dall'assenza di imposte dirette e dalla presenza di un riservatissimo segreto bancario; questo la rende una sorta di \"paradiso fiscale\". Tuttavia, secondo un preciso accordo stipulato con la Francia, i cittadini francesi non possono godere di questo esonero se hanno ottenuto la cittadinanza del principato dopo il 1957.\nCon oltre presenze annue, la sua fiorente economia \u00e8 basata sul turismo, ma anche sulle svariate attivit\u00e0 finanziarie, immobiliari e sull'industria leggera attiva nel settore chimico, cosmetico, alimentare, abbigliamento e poligrafico.\nNonostante il principato non faccia parte dell'Unione europea (e non potr\u00e0 mai farne parte finch\u00e9 non vi saranno imposte dirette ai cittadini), a livello doganale viene considerato tale, pertanto tutte le aziende sul suo territorio hanno il proprio \"VAT\" (la partita IVA europea) che inizia con la sigla \"FR\".\nIl principato \u00e8 stato per lunghissimo tempo legato al franco francese, ma dal 2002 la moneta che ha corso legale \u00e8 l'euro. Analogamente a quanto accadde con il franco, anche con l'entrata in vigore dell'euro il Principato di Monaco ha proseguito a coniare le proprie monete in quantit\u00e0 ridotta e per questo anch'esse molto ambite dai collezionisti. Sulla moneta da 2 euro e su quella da 1 euro \u00e8 ritratto il volto di Alberto II, su quelle da 50, 20 e 10 centesimi c'\u00e8 il monogramma del principe Alberto II, mentre su quelle da 5, 2 e 1 centesimo vi \u00e8 lo stemma principesco della dinastia Grimaldi.\nUn esempio su tutti, che testimonia il valore e la rarit\u00e0 di alcune monete del principato di Monaco, \u00e8 la moneta commemorativa da 2 euro coniata nel 2007 in occasione del 25\u00ba anniversario della morte della Principessa Grace Kelly. La quotazione di questa moneta supera facilmente i ed \u00e8 molto ricercata dai collezionisti numismatici.\nPopolazione.\nDemografia.\nIl Principato di Monaco, a dispetto delle sue ridotte dimensioni, \u00e8 uno stato cosmopolita. Inoltre, il tasso di densit\u00e0 di popolazione \u00e8 il pi\u00f9 alto al mondo, con una media di 1,86 abitanti per decametro quadrato. Conta una presenza di abitanti di cui appena monegaschi, ovvero il 25,5% della popolazione, sicch\u00e9 il Principato di Monaco risulta essere uno degli Stati sovrani europei con la percentuale di popolazione nativa pi\u00f9 bassa.\nLa presenza pi\u00f9 importante \u00e8 quella dei francesi con il 26,3% della popolazione, seguiti dagli italiani (18,57%) e dai britannici (7,51%).\nIl restante 24% comprende circa 140 nazionalit\u00e0 differenti.\nCittadinanza.\nSecondo quanto stabilito dalla Costituzione la cittadinanza monegasca si acquisisce per naturalizzazione, matrimonio, adozione o filiazione.\nIn quest'ultimo caso, l'articolo 1 della Legge sulla Cittadinanza ricorre allo \"ius sanguinis\", pertanto il nato da padre monegasco \u00e8 monegasco. Per quanto concerne la trasmissione della cittadinanza da parte materna, la disciplina legislativa \u00e8 pi\u00f9 complessa; diventa infatti cittadino monegasco nel giorno della nascita chi \u00e8 nato:\nA differenza del passato, essere residenti o nati nel Principato di Monaco non d\u00e0 diritto all'acquisizione della cittadinanza monegasca. Ottengono la cittadinanza monegasca per nascita soltanto i soggetti nati a Monaco da genitori ignoti; si tratta dell'unico caso in cui la legge monegasca ricorra allo \"ius soli\", oltre al consueto \"ius sanguinis\".\nI residenti del Principato di Monaco beneficiano di condizioni fiscali vantaggiose, quali l'assenza totale di ogni imposta diretta, ad eccezione dei residenti di cittadinanza francese, che devono soggiacere alla tassazione francese in seguito alla convenzione fiscale del 18 maggio 1963. Da qui deriva il notevole interesse a ottenere questa residenza e i suoi diritti.\nReligione e tradizioni popolari.\nLa religione cattolica \u00e8 il culto ufficiale dello stato, tuttavia \u00e8 garantita la libert\u00e0 religiosa.\nIl principato \u00e8 sede dell'arcidiocesi di Monaco, immediatamente soggetta alla Santa Sede e retta dall'arcivescovo monegasco monsignor Bernard Barsi, dal 16 maggio del 2000. Egli presiede la cattedrale dell'Immacolata Concezione che sorge nel quartiere di \"Monaco Vecchia\".\nLa patrona del principato \u00e8 santa Devota, una martire romana la cui venerazione risale al 300 d.C. Viene festeggiata il 27 gennaio di ogni anno dai fedeli che si accalcano nella piccola e graziosa cappella omonima presso il porto, per poi procedere al rituale incendio della barca debitamente riempita di rami d'ulivo, pino e alloro. Tradizione vuole che un ladro, in tempi antichi, volendo impossessarsi delle reliquie della santa, venisse bloccato in fuga su una barca da alcuni pescatori e che questa gli venisse bruciata; la rievocazione di questo evento vuole simboleggiare l'espiazione dei peccati.\nAltro santo venerato \u00e8 san Romano, un legionario martirizzato nel 258 d.C. durante il regno dell'imperatore Valeriano; la sua ricorrenza \u00e8 il 19 novembre.\nIl 24 giugno \u00e8 invece dedicato alla ricorrenza di san Giovanni Battista e per l'occasione sulla piazza del \"Palais Princier\" si svolgono sfilate in costumi storici, balli e canti, mentre all'interno della cappella del palazzo, dedicata a san Giovanni, la famiglia Grimaldi partecipa a una cerimonia religiosa. Successivamente, due valletti del palazzo accendono un grande fal\u00f2 al centro della piazza, attorno al quale \u00e8 consuetudine ballare la farandola, un'antica danza provenzale che simboleggia il percorso umano attraverso le esperienze della vita.\nLingue.\nLa lingua ufficiale dello stato \u00e8 il francese ma, a causa della vocazione turistica internazionale del principato e dell'alta presenza di residenti stranieri di svariate nazionalit\u00e0, sono largamente diffusi anche l'italiano e l'inglese.\nIl monegasco (\"mon\u00e9gasque\" o \"mon\u00e9guier/muneghi\u00e9\"), invece, \u00e8 un dialetto ligure simile al dialetto di Ventimiglia. , anno dell'entrata in vigore della nuova Costituzione, e viene facoltativamente insegnato nelle scuole del principato. Nei vicoli della citt\u00e0 vecchia i nomi delle strade sono riportati sia in francese sia in monegasco, cos\u00ec come sui cartelli che delimitano i confini nazionali.\nInfine l'occitano \u00e8 una lingua conosciuta, soprattutto fino alla met\u00e0 dell'Ottocento, quando il territorio del principato era pi\u00f9 esteso, ma negli ultimi decenni \u00e8 assai poco parlata.\nOrdinamento scolastico.\nL'istruzione monegasca dipende dal \"D\u00e9partment de l'Int\u00e9rieur\" ed \u00e8 gratuita e obbligatoria dai 6 ai 16 anni d'et\u00e0. Organizzata sul modello di quella francese, comprende le scuole primarie e i \"lyc\u00e9es\" della durata di sette anni.\nUniversit\u00e0.\nIl principato di Monaco dispone di una propria Universit\u00e0: l'International University of Monaco, fondata nel 1986.\nNel quartiere \"Fontvieille\" \u00e8 anche presente un'Universit\u00e0 privata con corsi esclusivamente in lingua inglese, prevalentemente orientati alle discipline economiche.\nSistema sanitario.\nDal punto di vista medico il principato offre un servizio di assistenza sanitaria di eccellente livello ma, non essendo parte dell'Unione Europea, richiede una specifica documentazione o polizza sanitaria per tutti i cittadini stranieri non residenti.\nNel quartiere \"La Colle\" ha sede il moderno policlinico \"Centre H\u00f4spitalier \"Princesse Grace\"\", composto dall'ospedale che \u00e8 situato nel principato e da \"Cap Fleuri\", situato oltre confine a Cap-d'Ail. La struttura \u00e8 specializzata in cardiochirurgia e complessivamente ospita 17 reparti con oltre 600 posti letto.\nInoltre a Monaco hanno sede le seguenti strutture private:\nInfine, in \"Boulevard de Suisse 27\" ha sede la Croce Rossa monegasca (\"Croix-Rouge Mon\u00e9gasque\"), ovvero la \"Societ\u00e0 Nazionale del\" \"Movimento Internazionale di Croce Rossa e Mezzaluna Rossa\", fondata il 23 marzo 1948 dal principe Luigi II.\nTrasporti.\nAutoveicoli e targhe.\nIl Principato di Monaco emette delle proprie targhe automobilistiche per tutti gli autoveicoli e i motoveicoli immatricolati sul suo territorio da persone o aziende in esso residenti e su cui vige una tassa di circolazione.\nEsse sono riconoscibili per le misure ridotte rispetto alle altre targhe europee e i caratteri alfanumerici azzurri su fondo bianco; a lato \u00e8 presente un riquadro, dove annualmente si applica la ricevuta della tassa di circolazione sotto forma di adesivo riportante lo stemma del principato e l'anno in corso.\nOltre a tutta una serie di targhe destinate ad utilizzi particolari (mezzi pubblici, corpo diplomatico, auto d'epoca, targhe di prova, targhe provvisorie), vi sono poi le targhe destinate ai veicoli utilizzati dalla famiglia Grimaldi, contraddistinte dalle lettere \"MC\" prima della numerazione e dallo stemma dei Grimaldi accanto.\nDal 2013 le targhe comprendono anche sigla \"MC\" in un rettangolo blu, in ottemperanza alle norme della Comunit\u00e0 Europea.\nStrade e autostrade.\nIl Principato di Monaco non ha alcun tratto autostradale al suo interno e l'uscita autostradale pi\u00f9 vicina \u00e8 l'uscita \"58\" di La Turbie dell'Autoroute A8 \"La Proven\u00e7ale\", che \u00e8 collegata a Monaco tramite l\"Autoroute A500\", di propriet\u00e0 della societ\u00e0 \"Autoroutes Esterel-C\u00f4te-d'Azur\" (\"ESCOTA\"); il casello dell'A8 dista 8 km dal Principato di Monaco.\nGli altri collegamenti con la Francia sono con le seguenti strade dipartimentali:\nInoltre la D 6007 che va da Mentone a Mandelieu-la-Napoule passa poco lontano dal confine con il Principato di Monaco.\nAutobus.\nIl principato ha una propria societ\u00e0 di trasporti urbani gestita dalla \"CAM\" (\"Compagnie des Autobus de Monaco\"), fondata nel 1936.\nLa compagnia \u00e8 composta da una flotta di 34 autobus che gestiscono 5 linee ordinarie urbane, per un totale di e 142 fermate ordinarie.\nPer gli utenti al di sopra dei 65 anni d'et\u00e0 il servizio \u00e8 completamente gratuito.\nFerrovia.\nIl Principato di Monaco \u00e8 anche attraversato per dalla linea ferroviaria, gestita dalla societ\u00e0 francese \"SNCF\", l'unica stazione \u00e8 quella \"Monaco - Monte Carlo\" che si trova in parte nel comune francese confinante di Beausoleil.\nPorti.\nDa decenni rinomato porto turistico meta di celebrit\u00e0 da tutto il mondo, porto d'Ercole \"Port H\u00e9rcule\" \u00e8 il principale scalo del principato. Durante i primi anni del XXI secolo \u00e8 stato oggetto di un importante ampliamento, che ora consente l'attracco anche alle grandi navi da crociera, grazie alla realizzazione di banchina semi-mobile in parte ancorata in acqua e in parte fissata alla terraferma.\nPoco lontano si trova anche un secondo scalo minore, il porto de Fontvieille, realizzato negli anni settanta insieme al quartiere omonimo.\nCollegamenti aerei.\nL'aeroporto pi\u00f9 vicino \u00e8 quello di Nizza, a . Nel principato \u00e8 presente un attrezzato eliporto sul lungomare del quartiere \"Fontvieille\" con due compagnie di trasporto che garantiscono collegamenti capillari in elicottero con il vicino aeroporto \"Nice Cote d'Azur\" in pochissimi minuti.\nUn'altra pista di atterraggio per l'elicottero \u00e8 situata sulla sommit\u00e0 del \"Centre H\u00f4spitalier \"Princesse Grace\"\".\nMedia e sistemi di comunicazione.\nServizio postale.\nUn primo servizio di recapito postale monegasco ebbe inizio gi\u00e0 nel 1640 a seguito di un trattato d'amicizia franco-monegasco.\nI primi francobolli monegaschi vennero stampati soltanto a partire dal 1885 su volere del principe Carlo III. Dal 1937 il servizio postale del principato \u00e8 gestito dalla societ\u00e0 \"La Poste Monaco\".\nFondata su volere del principe Louis II, la sede storica \u00e8 presso \"Palais de la Scala\", in \"Avenue Henri Dunant\" e si compone di 7 filiali all'interno del principato.\nIl codice postale del Principato di Monaco \u00e8, analogamente al sistema francese, contraddistinto dal numero 98000.\nTelefonia.\nGi\u00e0 nel 1890 il principato si dot\u00f2 dei primi telefoni pubblici gestiti dall\"Office Mon\u00e9gasque des T\u00e9l\u00e9phones\".\nNel 1997 nacque la \"Monaco Telecom\" che fornisce ai residenti e alle aziende del principato tutta la gamma di prodotti e servizi di un operatore di telecomunicazioni, detenendo il monopolio sulla telefonia fissa, l'accesso a internet e alla televisione secondo una convenzione di concessione stipulata tra lo stato monegasco e \"Monaco Telecom\".\nLa compagnia telefonica \u00e8 membro di \"Eurecom\" e si \u00e8 sviluppata anche sul mercato internazionale stabilendo vari accordi commerciali con altri attori del settore delle telecomunicazioni.\nTutte le chiamate effettuate all'interno del territorio del principato sono completamente gratuite.\nStampa e quotidiani.\nNel principato \u00e8 presente un solo quotidiano:\nTre settimanali:\nCinque mensili:\nOltre a numerosi altri periodici.\nRadio.\nNel 1933, nel piano europeo delle frequenze, venne assegnata una lunghezza d'onda radio al Principato di Monaco. Alla fine degli anni trenta Max Brusset, gi\u00e0 proprietario di \"Radio M\u00e9diterran\u00e9e\", chiese l'autorizzazione per fondare un'emittente radiofonica interamente monegasca con sede nel principato.\nFu cos\u00ec che nacque \"RMC\", radio nazionale del principato e sua emittente esclusiva dal 1943 al 1981. Da allora \"RMC\" \u00e8 cresciuta divenendo un gruppo editoriale a capo di differenti emittenti radiofoniche che trasmettono da Monaco e Parigi su Principato di Monaco, Francia e Medio Oriente.\nNel 1966 nacque anche un canale radiofonico omonimo in lingua italiana che in seguito, grazie alla direzione di No\u00ebl Coutisson, \u00e8 diventata l'emittente indipendente \"Radio Monte Carlo\" con sede e studi a Milano, Roma e Monaco, da cui trasmette in simultanea su Italia, Principato di Monaco e Costa Azzurra.\nIl suo momento di massimo splendore fu a cavallo tra la fine degli anni sessanta e la met\u00e0 degli anni settanta. L'emittente privata, libera dai vincoli delle tradizionali radio italiane, trasmetteva canzoni spesso censurate dalla Rai, contribuendo a diffondere un linguaggio informale in tutta la penisola.\nAcquistata dal Gruppo Finelco S.p.A. nel 1987, da allora \u00e8 entrata a far parte di un \"network\" che comprende le maggiori emittenti radiofoniche private italiane.\nComplessivamente, nel principato sono presenti le seguenti emittenti radiofoniche:\nTelevisione.\nNel Principato di Monaco sono captabili quasi tutti i canali della televisione francese e alcuni della televisione italiana, inoltre \u00e8 presente \"T\u00e9l\u00e9 Monte-Carlo\", nota anche con il solo acronimo \"TMC\", che \u00e8 l'emittente televisiva nazionale del principato, nonch\u00e9 la pi\u00f9 vecchia emittente televisiva privata d'Europa, nata nel 1954 e inaugurata dal principe Ranieri III. La sua prima trasmissione in diretta televisiva fu effettuata in occasione del \"Mariage Princier\" del principe Ranieri III con l'attrice americana Grace Kelly.\nNegli anni ottanta fu stipulato un accordo con la Francia e potenziato il segnale, captabile fino a Montpellier.\nDopo un periodo di declino e ridimensionamento avvenuto nel corso degli anni novanta, il canale \u00e8 stato rilanciato tornando ad una programmazione giornaliera. Dal 2001, il canale ha assunto un nuovo formato che ne ha ridotto la connotazione di rete monegasca ed \u00e8 divenuto disponibile attraverso il digitale terrestre.\nIl \"target\" di \"TMC\" \u00e8 quello dell'intrattenimento generale e di divulgazione di notizie.\nAnalogamente a quanto accaduto per l'emittente radiofonica monegasca, nel 1974 anche \"TMC\" cominci\u00f2 a diffondere i suoi programmi in italiano e venne fondata un'emittente televisiva omonima con sede a Milano, divenendo una delle prime reti nazionali del nascente mercato italiano delle televisioni private. La \"TMC\" italiana fu attiva fino al 2001, quando cambi\u00f2 nome divenendo \"LA7\".\nNel principato sono presenti anche altre due emittenti televisive private: \"Monaco Channel\" e \"Monaco Info\".\nLa citt\u00e0.\nMeta tra le pi\u00f9 esclusive al mondo, la citt\u00e0 \u00e8 caratterizzata da un'area urbana densamente popolata che coincide con l'area intera del Principato di Monaco.\nOltre alla Rocca (\"le Rocher\") e al Palazzo dei Principi, una sua caratteristica \u00e8 la fitta successione di svariati edifici pluripiano concentrati prevalentemente nel quartiere di\n\"Larvotto\" e in quello di \"Monte Carlo\", considerato il vero centro geografico.\nEsso ospita il celebre \"Sporting-Club\", il \"Port H\u00e9rcule\" e il famoso \"Casin\u00f2\", forse il luogo pi\u00f9 noto, visitato da decine di migliaia di persone che tentano la fortuna e che soggiornano nell'esclusivo \"H\u00f4tel de Paris\" o presso il non meno noto \"H\u00e9rmitage\".\nLa planimetria urbana \u00e8 complessa e variegata, con curve e dislivelli pi\u00f9 o meno pronunciati e digradanti verso il lungo mare. Tuttavia una buona organizzazione viaria, una serie di gallerie e numerosi parcheggi sotterranei rendono abbastanza agevole la percorribilit\u00e0 e la sosta anche con mezzi propri.\nLa costante necessit\u00e0 di spazio edificabile ha portato sin dagli anni settanta ad una grande espansione del proprio territorio sottraendo spazio al mare. L'esempio pi\u00f9 evidente \u00e8 il quartiere \"Fontvieille\" dove, insieme ad una zona industriale e un secondo porto, si trova anche lo stadio polifunzionale intitolato a \"Louis II\".\nDagli anni novanta la citt\u00e0, in costante fermento, \u00e8 stata interessata dalla realizzazione di nuove infrastrutture ricettive e da lavori di ampliamento delle zone pi\u00f9 prossime al mare e dello stesso \"Port H\u00e9rcule\", che ora \u00e8 in grado di ospitare anche le pi\u00f9 grandi navi da crociera. Nel quartiere \"La Rousse - Saint Roman\" \u00e8 stata costruita (2009-2015) la \"Tour Od\u00e9on\", il grattacielo pi\u00f9 alto del principato con i suoi 170 m di altezza.\nLa citt\u00e0 dispone anche di svariate aree verdi, tra le quali il Giardino giapponese, che sorge nei pressi del Grimaldi Forum.\nSuddivisione amministrativa.\nIl Principato non ha suddivisioni amministrative, ma tutto il suo territorio costituisce un unico comune che tuttavia ha personalit\u00e0 giuridica distinta da quella dello Stato.\nI quattro quartieri tradizionali sono:\nAltri sotto-quartieri sono conteggiati a fini statistici:\nUn undicesimo quartiere, \"Le Portier\", \u00e8 allo studio e dovrebbe sorgere su un'area di espansione verso il mare, nell'area compresa tra \"Monte Carlo\" e \"Larvotto\". \nIl progetto \u00e8 stato abbandonato nel 2009 per volont\u00e0 del principe Alberto II a causa dello stato delle finanze del principato ma successivamente sono stati reperiti nuovi fondi e il progetto \u00e8 stato riavviato.\nIl Palazzo dei Principi.\nDi rilievo, \u00e8 appunto anche il Palazzo dei Principi di Monaco.\nPosto sulla sommit\u00e0 della Rocca, nel quartiere \"Monaco-Ville\", talvolta \u00e8 indicato come \"Palazzo Grimaldi\" ma \u00e8 noto ai monegaschi come \"Palais Princier\" ed \u00e8 la residenza ufficiale del principe.\nFondato nel 1191 ha sub\u00ecto innumerevoli maneggiamenti durante il corso dei secoli, il cui risultato \u00e8 un tripudio di stili d'architettura. Le sue origini antiche gli conferiscono una certa simmetria: la facciata principale appare come una terrazza rinascimentale, utilizzata come balconata cerimoniale per le apparizioni ufficiali del principe. Essa fu realizzata, probabilmente, per mascherare le precedenti fortificazioni medioevali, tra cui spiccano le numerose torri, quasi tutte ricostruite nel XIX secolo.\nGli interni vennero realizzati nel XVI secolo e furono completamente ristrutturati nel corso del XVIII secolo, sul modello di quelli di Versailles, comprendendo anche un'analoga Galleria degli Specchi che conduce alla Sala del Trono e ai relativi appartamenti di stato.\nAl suo interno sono presenti dipinti di rilievo di Jan Brueghel e Charles Le Brun, nonch\u00e9 preziosissimi mobili francesi del XVIII secolo.\nMusei.\nDegno di nota \u00e8 il Museo Oceanografico (\"Mus\u00e9e Oc\u00e9anographique\"), che si trova nella parte vecchia di Monaco, ospitato in un massiccio edificio a picco sul mare vicino al palazzo dei Grimaldi. Voluto dal principe Alberto I, esso ospita numerose specie di pesci e invertebrati marini.\nNotevole anche il Giardino Esotico (\"Jardin Exotique\"), che ospita numerose specie di piante grasse e un roseto dedicato alla scomparsa principessa Grace.\nAl suo interno sono visitabili anche delle spettacolari grotte naturali ricche di stalattiti e stalagmiti. Una particolarit\u00e0 delle grotte \u00e8 il percorso: esso inizia nel punto pi\u00f9 alto del principato e trova la sua massima profondit\u00e0 a diversi metri sotto il livello del mare.\nGli altri musei della citt\u00e0 sono:\nLuoghi di svago e infrastrutture polifunzionali.\nIn citt\u00e0 vi sono due teatri principali, una struttura polifunzionale ad uso fieristico e lo stadio realizzato nel quartiere \"Fontvieille\".\nEdifici religiosi.\nOltre all'ottocentesca Cattedrale dell'Immacolata Concezione, sede dell'arcidiocesi di Monaco, e alla cappella palatina presso Palazzo Grimaldi dedicata a San Giovanni Battista, a Monaco vi sono altre cinque chiese cattoliche:\nNel principato sono presenti anche altri luoghi di culto tra cui una sinagoga, un tempio antoinista fondato nel 1913 e la Chiesa anglicana di \"St. Paul\" il cui terreno sul quale sorge fu donato dal principe Luigi II nel 1921. Essa venne dedicata al vescovo di Gibilterra il 19 febbraio 1925; per onorare questo evento la vecchia via conosciuta col nome di \"Avenue des Fleurs\", dove la chiesa \u00e8 situata, fu rinominata \"Avenue de Grande-Bretagne\".\nEventi.\nEventi culturali e sportivi.\nOltre al Gran Premio di Monaco la citt\u00e0 ospita anche il prestigioso \"Monte-Carlo Rolex Masters\", nota competizione di tennis che si svolge dal 1897 nel mese di aprile ogni anno.\nInoltre, hanno luogo numerosi altri eventi culturali internazionali tra cui concerti dei maggiori artisti internazionali, fiere commerciali e mostre d'arte; essi si svolgono in prevalenza al \"Grimaldi Forum\", il centro fieristico polifunzionale che sorge in prossimit\u00e0 della spiaggia, oppure all'esclusivo \"Sporting Club\".\nTutti gli eventi si svolgono sempre sotto l'alto patrocinio del principe regnante.\nCultura.\nArte.\nNel XIX secolo si distinse nel campo artistico l'importante figura di Fran\u00e7ois Joseph Bosio (1768-1845), esponente dell'arte neoclassica, che esegu\u00ec lavori commissionatigli anche da Napoleone.\nMusica.\nUno dei pi\u00f9 grandi cantautori del XX secolo fu L\u00e9o Ferr\u00e9, importante esponente della Chanson.\nLetteratura.\nDal XX secolo si assiste nel Principato a creazioni letterarie interessanti, basate sulla forma poetica e epica dove viene esaltata la tradizione popolare monegasca: tra questi scrittori si distinse il poeta monegasco Louis Notari (1879-1961), che nel 1927 scrisse una sorta di poema nazionale monegasco dal titolo \"A legenda di Santa Devota\", ispirata alla Santa patrona del Principato di Monaco, appunto santa Devota.\nIl merito di Louis Notari fu quello di aver valorizzato il dialetto monegasco e di aver fatto conoscere le tradizioni popolari del suo Paese.\nPrincipato di Monaco nello spazio.\nIl 3 settembre 2020 viene lanciato OSM-1 CICERO il primo satellite monegasco.\nGastronomia.\nUno dei piatti tipici della cucina monegasca \u00e8 lo stocafi, preparato con stoccafisso.\nSport.\nAutomobilismo.\nNel Principato di Monaco si corre il Gran Premio, uno dei pi\u00f9 famosi dell'intero campionato di Formula 1, che si tiene generalmente a fine maggio.\nIl maggiore pilota monegasco odierno \u00e8 Charles Leclerc, che nel 2017 ha vinto il campionato di Formula 2. Il pilota monegasco della Ferrari Driver Academy ha debuttato nel 2018 in Formula 1 con il team Alfa Romeo Sauber, passando poi dall'anno successivo in Ferrari vincendo 2 gran premi e ottenendo 9 pole position \nDa ricordare anche Louis Chiron, tra i principali assi mondiali del volante tra le due guerre mondiali, il quale vinse numerosi Gran Premi e rally, arrivando ad estendere la sua carriera fino agli anni Cinquanta, quando divenne uno dei pi\u00f9 anziani piloti di Formula 1; nel suo palmares spicca anche la vittoria di un Rally di Monte Carlo.\nProprio quest'ultima \u00e8 l'altra competizione di spicco del Principato: la prima edizione si disput\u00f2 nel 1911 e fa parte del Campionato del mondo rally sin dalla sua istituzione nel 1973. Tradizionalmente \u00e8 la tappa di apertura del mondiale, disputandosi a gennaio sulle montagne intorno a Monaco in condizioni molto variegate per via del tracciato in asfalto tortuoso e spesso coperto da neve e ghiaccio; proprio per questa ragione \u00e8 ritenuto uno dei rally pi\u00f9 difficili del mondo.\nCalcio.\nIl Principato non ha un campionato nazionale professionisti, ma soltanto varie competizioni locali.\nLa squadra di calcio locale \u00e8 l'AS Monaco che milita nel campionato francese della Ligue 1.\nEsiste anche una nazionale di calcio, o meglio, la selezione di calcio del Principato di Monaco, non riconosciuta da FIFA e UEFA, ma riconosciuta dalla CONIFA.\nDal 1998 al 2012, a fine agosto, nello Stadio Louis II, si disputava la finale della Supercoppa UEFA, che vedeva incontrarsi le vincitrici della Coppa UEFA e della UEFA Champions League; dal 2013 la sede \u00e8 tornata variabile.\nRally.\nL'evento rallistico pi\u00f9 importante \u00e8 il Rallye Automobile Monte Carlo disputato dal 1911, la durata di esso durante gli anni \u00e8 stato ridotto a tre giorni di gara ma che durava pi\u00f9 di una settimana in altri tempi.\nVela.\nNel principato ha sede il prestigioso Yacht Club de Monaco.\nBridge.\nDal 2010 Zimmermann, nota figura del mondo del bridge, ha creato la nazionale di Monaco del bridge, in cui sono confluiti due delle coppie pi\u00f9 forti del mondo, gli italiani Fulvio Fantoni e Claudio Nunes, detti \"Fantunes\", primi al mondo nel rank della federazione, e i norvegesi Geir Helgemo e Tor Helness, detti Helgeness, campioni del mondo con la Norvegia, facendo cos\u00ec di Monaco una delle squadre di bridge pi\u00f9 forti al mondo, insieme a Italia e Stati Uniti. La squadra di Monaco ha vinto i campionati europei di bridge 2012 a Dublino.\nAltri sport.\nIl Principato di Monaco partecipa ai Giochi dei piccoli stati d'Europa, avendo vinto 119 medaglie d'oro, 148 medaglie d'argento e 220 medaglie di bronzo."}
{"id": "12678", "revid": "125448272", "url": "https://it.wikipedia.org/wiki?curid=12678", "title": "Bowling", "text": "Il bowling a 10 birilli, comunemente chiamato \"bowling\", \u00e8 uno sport praticato al chiuso, molto diffuso specialmente in Nord America. Il gioco consiste nell'abbattere il maggior numero di birilli, su un totale di 10, con una boccia dal peso variabile (da un minimo di 6 fino ad un massimo di 16 libbre, che corrispondono a circa 7\u00a0kg) provvista di tre fori nei quali va infilato il pollice e solo l'ultima falange del medio e dell'anulare.\nPrincipi generali.\nI birilli sono disposti in fondo alla pista rettilinea secondo uno schema triangolare:\nLa corretta tecnica di lancio prevede che il tiro venga effettuato poggiando la boccia sul palmo della mano rivolta verso l'alto, il gomito inclinato di 90\u00b0 all'altezza del fianco e tenendo l'avambraccio teso e il polso dritto. La posizione di partenza \u00e8 a gambe unite. Il gioco si svolge su una pista appositamente costruita in legno o materiale sintetico e delimitata da due \"canali\" (\"gutters\"), profondi non meno di 8,89\u00a0cm; vanno utilizzate scarpe con suole particolari (in pelle naturale o scamosciata) che aiutano a scivolare fino al bordo della zona di lancio della pista (detta approach), dove la boccia viene lanciata e percorre la sua traiettoria fino ai birilli. La pista viene debitamente oliata con un particolare lubrificante che, oltre a proteggere la pista stessa, consente lo scivolamento della boccia.\nLa partita si gioca in un numero libero di giocatori (nel caso di gioco amatoriale; mentre in competizione la partita avviene di norma testa a testa tra giocatori o squadre di giocatori), sulla distanza dei dieci turni. Ogni turno di gioco pu\u00f2 prevedere due situazioni: o l'abbattimento di tutti i birilli (in questo caso il termine usato \u00e8 \"strike\"), oppure l'abbattimento parziale degli stessi (in questo caso si ha diritto a un tiro supplementare per cercare di colpire i birilli rimanenti, e se ci\u00f2 avviene il termine usato \u00e8 \"spare\").\nIl punteggio massimo raggiungibile \u00e8 300, totale dato dalla somma di 12 \"strike\" consecutivi (1 \"strike\" ad ogni turno per i primi 9 turni, detti frame, 3 strike per l'ultimo frame). Quando alla fine del decimo turno si ottiene uno \"spare\" si ha diritto a un ulteriore singolo tiro aggiuntivo; nel caso in cui, sempre al turno conclusivo, il risultato del tiro sia uno \"strike\", i tiri aggiuntivi diventano due.\nStoria.\nSembra che un gioco simile fosse in uso nel IV-III millennio a.C. nell'Antico Egitto. Nel 300 d.C., in Germania, un gioco di forma simile veniva giocato nelle chiese, il cui pavimento liscio poteva consentire alla boccia di raggiungere i birilli a forma di demoni.\nAnalogie possono essere ritrovate nel gioco contadino cinquecentesco della \"Borella\" nel Veneto. Nel gioco, si lanciava una grossa boccia di legno per colpire al volo tre birilli in legno allineati, alti circa 70 cm, chiamati \"s\u00f3ni\". \nIl primo documento scritto risale ai tempi del re Edoardo III d'Inghilterra (1312-1377), ma le prime regole normalizzate furono stilate a New York il 9 settembre 1895 nel primo congresso americano di bowling (ABC). L'equivalente femminile, il WIBC (\"Woman International Bowling Congress\") fu fondato pi\u00f9 tardi, nel 1917. Nel 2005 vennero fusi assieme all'alleanza giovanile (YABA) nell\"'United States Bowling Congress\" (USBC).\nL'associazione professionisti PBA, fondata nel 1959, lavora in campo internazionale congiuntamente all'analoga britannica, la PTBC.\nCalcolo del punteggio.\nUna partita di bowling \u00e8 composta da 10 \"frame\" (frazioni) per ognuna delle quali si hanno a disposizione 2 tiri per abbattere pi\u00f9 birilli possibile.\nIl punteggio viene annotato in una apposita scheda con 10 caselle principali, una per ogni turno di gioco e normalmente si possono incontrare queste situazioni:\nSe nell'ultimo frame della partita viene effettuato uno \"spare\" o uno \"strike\", si effettuano uno o due tiri addizionali per permettere il calcolo del punteggio del \"frame\", dato che, come si \u00e8 visto, il punteggio in questi casi deve tener conto dei tiri successivi.\nNel caso si sia fatto \"strike\", i tiri addizionali saranno due, mentre per lo \"spare\" si effettuer\u00e0 solo un altro tiro.\nPerfect game.\nIl punteggio massimo ottenibile in una partita \u00e8 di 300 punti: lo si ottiene effettuando \"strike\" in tutti e dieci i \"frame\" della partita e due \"strike\" nei due tiri addizionali.\nLa pista.\nSi divide principalmente in quattro parti:\nLa costruzione della pista prevede una precisione assoluta: non deve presentare alcuna imperfezione e deve essere larga 106\u00a0cm, tolleranza 1/2 pollice (13\u00a0mm). Essa \u00e8 costituita di 39 listelli; all'altezza della zona di lancio sono inoltre impressi 7 pallini in linea retta, che indicano sommariamente una zona di rilascio della boccia, e pi\u00f9 avanti 7 frecce a scalare, che indicano i punti di mira. Il legno usato per costruire sia la zona di lancio che la pista \u00e8 di due tipi differenti: uno proveniente dal Canada chiamato \"acero bianco\", capace con la sua elasticit\u00e0 di sopportare i forti impatti delle bocce e l'altro dalla Florida. Lo spessore della pista di legno \u00e8 notevole, circa 6\u00a0cm, che progressivamente si riducono a causa del millimetro circa che viene consumato durante le periodiche levigature.\nLa pista, se in legno, viene ricoperta da lacca (a base solvente, nella zona lancio, a base acqua nell'approach) e deve essere sottoposta a periodica manutenzione (levigatura e successiva rilaccatura), generalmente ogni triennio, per evitare il deterioramento della superficie e, quindi, il peggiorare della qualit\u00e0 del tiro.\nPer proteggere lacca e legno, viene eseguito il \"condizionamento\", ovvero la pista viene lavata, asciugata e ricoperta da olio, progettato specificamente, pi\u00f9 o meno viscoso. Esistono macchinari appositi che spruzzano detergente, aspirano il liquido, asciugano con un rullo di carta contenuto internamente ed infine depositano uno strato di olio, pi\u00f9 o meno spesso, a seconda del programma.\nIl \"condizionamento\" \u00e8 l'argomento pi\u00f9 spinoso nello sport bowling ed \u00e8 oggetto di discussioni tra i praticanti dello sport. Chi si limita a giocare a bowling spesso ignora che le piste siano oliate e, quindi, scivolose oltre la linea di fallo.\nCi sono vari tipi di condizionamento:\nTra la zona di lancio e la pista \u00e8 segnata una riga denominata \"linea di fallo\" che se toccata o superata durante il tiro, provoca l'annullamento del tiro stesso, considerandolo uno zero nel punteggio. Nel caso il tiro annullato sia il primo del proprio turno di gioco \u00e8 tuttavia effettuabile il secondo che, anche se portasse all'abbattimento di tutti i birilli, verr\u00e0 considerato \"spare\". Per\u00f2, se si scavalca la linea di tiro con la boccia ancora attaccata alla mano, non vi \u00e8 fallo. In questo caso si ritira.\nSe la boccia entra in canale, e poi rientra in pista, il tiro \u00e8 nullo comunque.\nIl birillo.\n\u00c8 la parte principale del gioco in quanto \u00e8 l'oggetto da colpire. Un particolare di non poco conto \u00e8 che, nonostante la sua forma particolare, se in materiale sintetico, deve essere costruito con un solo pezzo di materiale plastico, mentre birilli pi\u00f9 \"tradizionali\" vengono costruiti con il nucleo in acero duro canadese (\"Maple\") usando pi\u00f9 listelli e con l'esterno in materiale sintetico; \u00e8 anch'esso oggetto di una rigida regolamentazione in quanto deve essere approvato dal USBC United States Bowling Congress. Il suo peso \u00e8 compreso tra 1,531 e 1,644\u00a0kg ed \u00e8 stato aumentato nel minimo di 4 once (113 g) nel luglio 1995.\nLa boccia.\nLa boccia \u00e8 l'oggetto con il quale si cerca di abbattere il maggior numero di birilli; anch'essa \u00e8 oggetto di regole ben precise: non pu\u00f2 superare le 16 libbre (circa 7,26 kg) e non possono essere presenti parti mobili al suo interno; le moderne bocce possono per\u00f2 avere dei nuclei \"decentrati\", che accentuano l'effetto e aiutano il giocatore a influire sull'effetto dato alla boccia nella corsa verso i birilli.\nLa boccia per un giocatore di bowling professionista nasce senza forature; deve infatti essere costruita su misura, sia per quanto concerne l'ampiezza dei fori (e per la distanza tra di loro), sia per il peso, in quanto ogni giocatore affina un proprio stile di tiro.\nCi sono due tipi principali di bocce:\nBowling a 9 birilli.\nIl bowling a 9 birilli (\"Nine-pin bowling\") \u00e8 un gioco di bowling praticato in Europa e in misura limitata nelle zone rurali del Texas. Campionati europei si svolgono ogni anno. Oltre 90.000 iscritti sono in squadre in Germania, spesso giocato nelle \"kegelbahn\" (\"piste da bowling\") si pratica in quasi tutte le citt\u00e0 tedesche. In Europa, nel complesso, ci sono circa 120.000 giocatori. Austria, Svizzera, Serbia, Slovenia, Croazia, Ungheria e il Liechtenstein sono altri paesi in cui il bowling a 9 birilli \u00e8 praticato. La sua popolarit\u00e0 in Germania \u00e8 tale che fu introdotto come sport dimostrativo ai Giochi mondiali di Duisburg 2005, senza tuttavia avere seguito nell'edizione successiva.\nIl bowling in Italia.\nConta anche in Italia un nutrito seguito di praticanti a livello agonistico e come tutti gli sport professionistici ha una propria federazione, la FISB (Federazione Italiana Sport Bowling) Disciplina Sportiva Associata al CONI. Il circuito agonistico si suddivide in circuito amatoriale e circuito agonistico, e quest'ultimo si suddivide in cinque categorie: 1^, 2^, 3^, 4^ ed esordienti.\nI tornei del \"ranking\" si svolgono durante tutto l'anno.\nL'italiano Marco Reviglio nel 2007 si \u00e8 laureato campione nello \"European Champions Cup 2007\". \nIl 4 dicembre 2018, ai campionati mondiali di Hong Kong, l'Italia si laurea campione del mondo di specialit\u00e0 a squadre.\nDurante i campionati europei di Monaco (giugno 2019), l'Italia ottiene una medaglia d'oro ed una medaglia di bronzo nella specialit\u00e0 tris, una medaglia di bronzo nella specialit\u00e0 a squadre ed una medaglia d'argento nella classifica All-Event (classifica nella quale figura, per singolo giocatore, la somma di tutti i birilli abbattuti durante le varie specialit\u00e0 della manifestazione). \nOpere sul bowling.\nConsiderata la sua popolarit\u00e0, specialmente negli Stati Uniti, il bowling non poteva sfuggire all'attenzione del cinema.\n\"Kingpin\", realizzato dai fratelli Farrelly nel 1996, \u00e8 un film dalle sfumature comiche incentrato sul mondo del bowling.\nNe \"Il grande Lebowski\" (1998) dei fratelli Joel e Ethan Coen, il protagonista Drugo e i suoi amici sono proprio un gruppo di appassionati giocatori di bowling.\nUn film horror del 2008 incentrato sul gioco \u00e8 \"Gutterballs\", in cui i ragazzi protagonisti vengono uccisi proprio in una sala da bowling."}
{"id": "12688", "revid": "5", "url": "https://it.wikipedia.org/wiki?curid=12688", "title": "Vertice trigonometrico", "text": ""}
{"id": "12695", "revid": "57872", "url": "https://it.wikipedia.org/wiki?curid=12695", "title": "Doge della Repubblica di Genova", "text": "Quella del doge (ligure: \"duxe\" o \"d\u00fbxe\", pron. ) \u00e8 stata, dal 1339 al 1797 una figura centrale del potere costituito nell'antica Repubblica di Genova. Al doge genovese, ci si rivolgeva chiamandolo, inizialmente col titolo di \"eccelso\", poi \"illustrissimo\", \"eccellentissimo\", ed infine, \"serenissimo principe\", \"signore\", o \"altezza serenissima\".\nIl primo doge (o duca sovrano e principe sovrano) eletto con carica perpetua (anche se essa non si riveler\u00e0 poi nei fatti realmente tale), fu Simone Boccanegra, chiamato a tale carica a \"furor di popolo\" il 23 dicembre 1339.\nQuesta data segna l'inizio, per l'antica repubblica marinara, dell'era storica dei \"dogi perpetui\". Questo periodo si protrarr\u00e0 fino al 1528 quando ne avr\u00e0 inizio un secondo, detto dei \"dogi biennali\" (con carica elettiva della durata di due anni), che avr\u00e0 termine - assieme al dogato - nel 1797 con l'avvento delle prime Campagne d'Italia di Napoleone Bonaparte, e quindi con l'istituzione della Repubblica Ligure nel Primo Impero francese.\nLa nomina di Simone Boccanegra, sostenuto dalla corrente ghibellina della citt\u00e0, port\u00f2 alla esclusione degli esponenti del partito dei guelfi da qualsiasi carica pubblica. Ugualmente, a molte famiglie patrizie - di entrambe le parti - verr\u00e0 precluso il dogato.\nContestualmente all'avvento del dogato, crebbero nuove casate (come quelle degli Adorno, dei Guarco, dei Fregoso, dei Montaldo) destinate poi a diventare con il tempo la nuova classe dominante del potere oligarchico: tali casate verranno indicati con il nome di \"Cappellazzi\" e si riveleranno ancor pi\u00f9 violente e insaziabili degli aristocratici di un tempo che fino ad allora avevano, invano, cercato di raggiungere il predominio cittadino.\nI cinque periodi.\nL'era dei dogi rispecchia, in realt\u00e0, solo una parte della storia della Repubblica di Genova, la cui vicenda \u00e8 suddivisa convenzionalmente in cinque periodi storici repubblicani:\nAll'interno del quarto periodo, fra il 27 dicembre 1435 e il 28 marzo 1436 a reggere le sorti della citt\u00e0 furono i cosiddetti \"capitani di Libert\u00e0\".\nI dogi.\nPer diversi dogi a vita, la carica non si rivel\u00f2 esattamente tale (alcuni furono licenziati addirittura il giorno stesso della nomina), in conseguenza per lo pi\u00f9 di sommovimenti politici che ribaltarono lo stato delle cose obbligandoli talvolta a frettolose dimissioni; accadde per\u00f2 che pi\u00f9 di uno di loro fosse richiamato per una seconda volta (e talvolta una terza o quarta) a ricoprire la carica, magari in veste di governatore, in qualit\u00e0 di \"salvatore della patria\".\nAccanto ai dogi per un solo giorno (dimissionari prima che facesse sera) e ai dogi replicanti quali cloni di s\u00e9 stessi, vi furono anche dogi per parentela (quando la successione avveniva da padre in figlio, o fra fratelli), oltre che i numerosi dogi cardinali e arcivescovi a cui fu affidato in diverse circostanze il governo della citt\u00e0.\nNel periodo del dogato a vita, quando la citt\u00e0 fu per diversi anni sottomessa a dominazioni esterne, fu attuata anche la formula delle cosiddette dedizioni o governatorati. Molti furono cos\u00ec i reggenti per dedizione (anche se in questo caso \u00e8 difficile parlare di dogi) operanti per conto di signorie che avevano il controllo sulla Genova antica, come quelle sforzesca, viscontea e francese.\nNella storia della Repubblica di Genova si susseguiranno al potere dogale complessivamente 184 dogi: 45 nei mandati perpetui e 139 nei mandati biennali.\nIl dogato consecutivo pi\u00f9 lungo fu quello di Domenico Fregoso (circa 8 anni, dal 13 agosto 1370 al 17 giugno 1378), mentre tra i pi\u00f9 brevi - di un giorno solo, se non di qualche ora - figurano i mandati di Antoniotto Adorno (1378), Federico da Pagana (1383), Pietro Fregoso (1393), Clemente Promontorio (1393) e Battista Fregoso (1437).\nTra i dogi che ricoprirono pi\u00f9 volte la guida del dogato vi furono le figure di Antoniotto Adorno con i suoi quattro mandati, mentre Tomaso Fregoso, Lodovico Fregoso e Paolo Fregoso salirono al potere tre volte; quest'ultimo, inoltre, \u00e8 ricordato nella storia genovese per il doppio ruolo che ebbe nella guida repubblicana e spirituale: doge, ma anche cardinale e arcivescovo di Genova. Con 13 esponenti fu la famiglia Fregoso la casata nobiliare che pi\u00f9 volte guid\u00f2 la repubblica, esclusivamente nella fase dei dogi con carica a vita (Quarta Repubblica).\nNel periodo tra la prima e la seconda dedizione genovese a Luigi XII di Francia, se pur per un breve periodo, dal 10 aprile al 27 aprile 1507, l'unico caso storico di un doge eletto dal popolo - e non dalla nobilt\u00e0 - fu Paolo da Novi. Quest'ultimo, gi\u00e0 capitano e tra i protagonisti dell'insurrezione popolare e della media borghesia contro la dominazione dei vari governatori e luogotenenti francesi a Genova, riusc\u00ec tuttavia a guidare un brevissimo dogato \"popolare\" a causa del ritorno dei Francesi (e della stessa nobilt\u00e0 genovese), trovandovi pure la morte per una sentenza postuma di decapitazione: di fatto, il primo doge giustiziato.\nTra i dogi con carica biennale vi furono nel corso dei tre secoli (XVI-XVII-XVIII) casi di ricandidature, ad esempio quella dei gi\u00e0 dogi Pietro Durazzo (biennio 1685-1687 e al secondo posto in altre due elezioni del 1693 e del 1697) o Cesare De Franchi Toso (doge nel 1721-1723 e in lizza nelle elezioni del 1734), una possibilit\u00e0 quella del doppio mandato non preclusa o vietata dalla riforma istituzionale del 1576, ma di fatto non attuata per dar un giusto e pi\u00f9 \"aristocratico cambio\" nelle varie guide dogali tra le principali famiglie della nobilt\u00e0 genovese. L'unico caso storico fu il doppio mandato di Giacomo Maria Brignole nel 1779-1781 e ancora nel 1795-1797; tra l'altro, fu pure l'ultimo doge a guidare la Repubblica di Genova per la caduta di essa dopo gli avvenimenti napoleonici di fine secolo.\nDurante il dogato di Giovanni Francesco Brignole Sale (1635-1637) fu raggiunto un importante compromesso sui titoli dogali e sull'istituzione del doge stesso che veniva ora riconosciuto in ambito internazionale con la medesima dignit\u00e0 regale di altri sovrani e, quindi, con un rango maggiore di un \"semplice\" duca del Sacro Romano Impero. Con tali motivazioni la colonia genovese di Corsica venne riconosciuta come un \"regno\" della Repubblica di Genova, guidata ora esclusivamente da un \"doge e re di Corsica\". Tale appellativo, assunto proprio a partire dal dogato del Brignole Sale e per tutti i dogi successori, esclusivamente per il biennale mandato dogale, rimase fino al 1736 (per la proclamazione dell'indipendente e breve Regno di Corsica) e cess\u00f2 definitivamente il 7 giugno 1746, durante il dogato di un altro esponente dei Brignole Sale, Giovanni Francesco, con il passaggio dell'ex colonia corsa tra i territori del Regno di Francia.\nAnche nel 1797 la Repubblica Ligure, di fatto \"stato fantoccio\" del Primo Impero francese a cui fu annessa nel 1805, scelse la figura del doge quale massima carica dello stato: l'unico a ricoprire tale incarico istituzionale fu Girolamo Luigi Durazzo (figlio del doge di Genova Marcello Durazzo).\nElezione dogale come lotteria.\nDal 1576 (in piena fase di dogato biennale) venne poi adottato un sistema di elezione basato su di un doppio sorteggio: questo sistema dar\u00e0 lo spunto ai genovesi per gettare le basi del futuro gioco del lotto (che verr\u00e0 poi adottato intorno al 1630); secondo un'antica tradizione, infatti, i Genovesi dell'epoca erano dediti alle scommesse e non si lasciarono scappare l'occasione di puntare, nella circostanza, sui numeri abbinati agli eletti ai Serenissimi Collegi.\nLa cronologia dei dogi succedutisi alla guida della Repubblica di Genova \u00e8 contenuta negli atti della Societ\u00e0 Ligure di Storia Patria."}
{"id": "12697", "revid": "2217296", "url": "https://it.wikipedia.org/wiki?curid=12697", "title": "Repubblica di Genova", "text": "La Repubblica di Genova (\"Rep\u00fabrica de Z\u00eana\", /\u027ee'pyb\u027eika de 'ze:na/ in genovese, \"Res publica Genuensis\" o \"Ianuensis\" in latino; ufficialmente dal 1528 \"Compagna Communis Ianuensis\" e fino al 1580 Serenissima Repubblica di Genova) \u00e8 stata una repubblica marinara, esistente dal 1099 al 1797, che aveva come capitale la citt\u00e0 di Genova. \nDurante il basso Medioevo fu una delle principali potenze commerciali del mar Mediterraneo e del Mar Nero, mentre fra XVI e XVII secolo rappresent\u00f2 uno dei maggiori poli finanziari d'Europa. \nDurante la sua storia di oltre sette secoli, Genova stabil\u00ec diverse colonie attraverso il Mar Mediterraneo e il Mar Nero, alcune di esse furono costituite direttamente sotto il patrocinio delle autorit\u00e0 della Repubblica per sostenere l'economia dei mercanti locali, mentre altre nacquero come possedimenti feudali di nobili genovesi. La colonizzazione genovese \u00e8 considerata l'antecedente medievale della colonizzazione moderna.\nSoprannominata \"La Superba\" da Francesco Petrarca, per le sue glorie sui mari e gli impressionanti monumenti, la repubblica \u00e8 stata conosciuta anche con gli appellativi: \"la Dominante\", \"la Dominante dei mari\" e \"la Repubblica dei magnifici.\" \nDal 1339 fino all'estinzione dello stato nel 1797, la massima carica della Repubblica fu il Doge, originariamente eletto con carica perpetua, dopo il 1528 fu eletto con carica biennale. Tuttavia, in realt\u00e0, la Repubblica era un'oligarchia governata da un piccolo gruppo di famiglie mercantili, dalle quali venivano scelti i dogi.\nGenova si scontr\u00f2 vittoriosamente con la Repubblica di Pisa nella battaglia della Meloria nel 1284 per il predominio sul mar Tirreno e fu eterna rivale di Venezia nella spartizione del Mediterraneo; fu una celebrata repubblica marinara ed oggi il suo stemma \u00e8 raffigurato nella bandiera della Marina Italiana.\nStoria.\nDalla \"Compagna Communis\" ai dogi perpetui.\nGenova cominci\u00f2 a rendersi autonoma dal Sacro Romano Impero intorno al 1096, come libero Comune, partecipando poi alla prima crociata (avendo la concessione dell'uso della croce rossa nello stemma).\nInizialmente chiamata \"Compagna Communis\", la denominazione \"repubblica\" fu ufficializzata solamente nel 1528 per iniziativa dell'ammiraglio Andrea Doria. Il suo territorio fu quindi amministrato fin dal Medioevo da consoli, podest\u00e0 e capitani del popolo, dal 1099 al 1339, che costituiranno le prime \"versioni\" statali e repubblicane: la prima, la seconda e la terza repubblica.\nAl crescere di una sempre pi\u00f9 potente repubblica marinara, per\u00f2, si contrapposero nella gestione politica cittadina momenti di tensione, scontri e \"voglia di potere\" delle pi\u00f9 influenti famiglie genovesi, ulteriormente divise tra fazioni guelfe, ghibelline.\nTra le casate nobiliari che di fatto si spartirono l'autorit\u00e0 cittadina in epoca medievale figurarono gli Adorno, i Fregoso, i Guarco, i Montaldo, i Doria, gli Spinola, i Fieschi, i Grimaldi e i Lomellini.\nSolamente nel XIV secolo nella repubblica di Genova fu attuata una riforma governativa di tipo oligarchico - la cosiddetta \"quarta repubblica\" - che con i primi dogi eletti a vita (il primo fu, il 23 settembre 1339, Simone Boccanegra) s'alternarono anche le soggezioni al ducato di Milano (ai Visconti prima e agli Sforza poi) e ai sovrani francesi Carlo VI, Carlo VII, Luigi XII e Francesco I.\nIn queste fasi storiche - dove, di fatto, le dedizioni della repubblica si trasformarono politicamente in vere e proprie dominazioni straniere pur conservando una debole autonomia territoriale - alla guida dello Stato subentrarono governatori e luogotenenti in maggioranza non liguri, ma anche genovesi con le nomine di quegli esponenti nobiliari considerati \"vicini\" alla potest\u00e0 vigente, addirittura ex dogi a vita che per \"responsabilit\u00e0 di stato\" o per ambizione personale scelsero di rinunciare al loro dogato e di fatto consegnare pi\u00f9 volte la repubblica ai menzionati Stati; una caratteristica che leg\u00f2 tre dogi della famiglia Adorno (Antoniotto I, Antoniotto II e Prospero) e due Fregoso (Paolo e Ottaviano).\nXI e XII secoli.\nNel 1087 flotte genovesi e pisane guidate da Uguccione da Pisa e accompagnate da truppe provenienti da Pantaleone di Amalfi , Salerno e Gaeta, attaccarono la citt\u00e0 nordafricana di Mahdia, capitale del Califfato dei Fatimidi. L'attacco, sostenuto da Papa Vittore III, divenne noto come la Crociata di Mahdia. Gli aggressori hanno catturato la citt\u00e0, ma non sono riusciti a trattenerla contro le forze arabe. Dopo l'incendio della flotta araba nel porto della citt\u00e0, le truppe genovesi e pisane si ritirarono. La distruzione della flotta araba ha dato il controllo del Mediterraneo occidentale a Genova, Venezia e Pisa. Ci\u00f2 consent\u00ec all'Europa occidentale di rifornire via mare le truppe della Prima crociata del 1096-1099.\nNel 1092, Genova e Pisa, in collaborazione con Alfonso VI di Le\u00f3n, attaccarono la Taifa musulmana di Valencia. Inoltre assediarono senza successo Tortosa con il sostegno delle truppe di Sancho Ram\u00edrez di Aragona. Nei suoi primi secoli Genova era un'importante citt\u00e0 commerciale e il suo potere cominci\u00f2 ad aumentare.\nGenova inizi\u00f2 ad espandersi durante la prima crociata. Dodici galere, una nave e 1.200 soldati genovesi si unirono alla crociata. Le truppe genovesi, guidate dai nobili salparono nel luglio 1097. La flotta genovese trasportava e forniva supporto navale ai crociati, principalmente durante l'Assedio di Antiochia nel 1098, quando la flotta genovese blocc\u00f2 la citt\u00e0 mentre le truppe fornirono supporto durante l'assedio. Nell'Assedio di Gerusalemme nel 1099 balestrieri genovesi guidati da Guglielmo Embriaco hanno agito come unit\u00e0 di supporto contro i difensori della citt\u00e0.\nDopo la presa di Antiochia il 3 maggio 1098, Genova ha stretto un'alleanza con Boemondo I, che divenne il sovrano del Principato d'Antiochia. Di conseguenza, ha concesso loro una sede, la chiesa di San Giovanni e 30 case ad Antiochia. Il 6 maggio 1098 una parte dell'esercito genovese torn\u00f2 a Genova con le reliquie di Giovanni Battista, concesse alla Repubblica di Genova come parte della loro ricompensa per aver fornito supporto militare alla Prima Crociata. Molti insediamenti in Medio Oriente furono dati a Genova cos\u00ec come accordi commerciali favorevoli.\nI crociati genovesi portarono a casa un calice di vetro verde dal Levante, che i genovesi considerarono a lungo il Graal.\nGenova in seguito ha stretto un'alleanza con il re Baldovino I di Gerusalemme. Per assicurarsi l'alleanza Baldovino diede a Genova un terzo della signoria di Arsuf, un terzo di Caesarea e un terzo di Acri e del suo porto. Inoltre la Repubblica di Genova riceveva 300 bisante all'anno e un terzo della conquista di Baldovino ogni volta che 50 o pi\u00f9 soldati genovesi si univano alle sue truppe.\nIl ruolo della Repubblica come potenza marittima nella regione assicur\u00f2 molti accordi commerciali favorevoli ai mercanti genovesi. Sono venuti a controllare gran parte del commercio dell'Impero bizantino, Tripoli, il Principato d'Antiochia, il Regno armeno di Cilicia e l'Egitto. Sebbene Genova mantenne i diritti di libero scambio in Egitto e Siria, perse alcuni dei suoi possedimenti territoriali dopo le campagne di Saladino in quelle aree alla fine del XII secolo.\nNel 1147, Genova prese parte all'assedio di Almer\u00eda, aiutando Alfonso VII di Le\u00f3n a riconquistare quella citt\u00e0 dai musulmani. Dopo la conquista la repubblica affitt\u00f2 il suo terzo della citt\u00e0 a uno dei suoi cittadini, Ottone di Bonvillano, che giur\u00f2 fedelt\u00e0 alla repubblica e promise di custodire la citt\u00e0 con trecento uomini in ogni momento. Ci\u00f2 dimostra come i primi sforzi di Genova per espandere la sua influenza comportassero l'invasione di privati cittadini nel comune e il controllo indiretto dei territori d'oltremare, piuttosto che attraverso l'amministrazione repubblicana. Nel 1148 si un\u00ec alle battaglie di Almeria e Tortosa e aiut\u00f2 il conte Raimondo Berengario IV di Barcellona a prendere Tortosa, per la quale ne ha ricevuto anche una terza.\nNel corso dell'XI e in particolare del XII secolo, Genova divenne la forza navale dominante nel Mediterraneo occidentale, poich\u00e9 le sue precedenti rivali Pisa e Amalfi diminuirono di importanza. Genova (insieme a Venezia) riusc\u00ec a conquistare una posizione centrale nella tratta degli schiavi nel Mediterraneo in questo momento. Questo ha lasciato la Repubblica con un solo grande rivale nel Mediterraneo: Venezia.\nXIII e XIV secoli.\nLa rivalit\u00e0 commerciale e culturale di Genova e Venezia si \u00e8 svolta durante il XIII secolo. La Repubblica di Venezia ha svolto un ruolo significativo nella Quarta crociata, dirottando le energie \"latine\" verso la rovina della sua attuale rivale commerciale, Costantinopoli. Di conseguenza, il sostegno veneziano del neoimposto Impero latino significava che i diritti commerciali veneziani venivano applicati e Venezia ottenne il controllo di gran parte del commercio del Mediterraneo orientale.\nPer riprendere il controllo del commercio, la Repubblica di Genova si alle\u00f2 con Michele VIII Paleologo, Imperatore di Nicea, che voleva ripristinare l'Impero bizantino riconquistando Costantinopoli. Nel marzo 1261 a Ninfeo fu firmato il trattato di alleanza. Il 25 luglio 1261, le truppe di Nicea al comando di Alessio Melisseno Strategopulo riconquistarono Costantinopoli. Di conseguenza, l'equilibrio del favore si \u00e8 spostato verso Genova, a cui sono stati concessi i diritti di libero scambio nell'Impero di Nicea. Oltre al controllo del commercio nelle mani dei mercanti genovesi, Genova ha ricevuto porti e stazioni di passaggio in molte isole e insediamenti nel Mar Egeo. Le isole di Chio e Lesbo divennero stazioni commerciali di Genova cos\u00ec come la citt\u00e0 di Smirne.\nNello stesso secolo la Repubblica conquist\u00f2 molti insediamenti in Crimea, dove si stabil\u00ec la colonia genovese di Caffa. L'alleanza con il restaurato impero bizantino accrebbe la ricchezza e il potere di Genova e contemporaneamente diminu\u00ec il commercio veneziano e pisano. L'impero bizantino aveva concesso a Genova la maggior parte dei diritti di libero scambio. Nel 1282 Pisa tent\u00f2 di prendere il controllo del commercio e dell'amministrazione della Corsica, dopo essere stata chiamata in aiuto dal giudice Sinucello che si ribell\u00f2 contro Genova. Nell'agosto del 1282 una parte della flotta genovese blocc\u00f2 il commercio pisano vicino al fiume Arno.\nDurante il 1283 sia Genova che Pisa fecero preparativi di guerra. Genova costru\u00ec 120 galere, 60 delle quali appartenute alla Repubblica, mentre le altre 60 galere furono affittate a privati. Pi\u00f9 di 15.000 mercenari furono assunti come rematori e soldati. La flotta pisana evit\u00f2 i combattimenti e tent\u00f2 di logorare la flotta genovese nel 1283. Il 5 agosto 1284, nella Battaglia della Meloria, la flotta genovese, composta da 93 navi guidate da Oberto Doria e Benedetto Zaccaria, sconfisse la flotta pisana, che consisteva di 72 navi ed era guidata da Albertino Morosini e Ugolino della Gherardesca. Genova cattur\u00f2 30 navi pisane e ne affond\u00f2 sette. Durante la battaglia furono uccisi circa 8.000 pisani, pi\u00f9 della met\u00e0 delle truppe pisane, che erano circa 14.000. La sconfitta di Pisa, che non si riprese mai del tutto come concorrente marittimo, port\u00f2 Genova al controllo del commercio della Corsica. La citt\u00e0 sarda di Sassari, che era sotto il controllo pisano, divenne un comune o sedicente \"libero comune\" controllato da Genova. Il controllo della Sardegna, tuttavia, non pass\u00f2 definitivamente a Genova: i re aragonesi di Napoli ne contestarono il controllo e non lo assicurarono fino al XV secolo.\nI mercanti genovesi si spinsero a sud, verso l'isola di Sicilia, e verso i nordafricani musulmani, dove i genovesi stabilirono postazioni commerciali, inseguendo l'oro che viaggiava attraverso il Sahara e stabilendo depositi atlantici fino a Sal\u00e9 e Safi. Nel 1283 la popolazione siciliana del Regno di Sicilia si ribell\u00f2 al dominio Angioini. La rivolta, nota come i Vespri siciliani, port\u00f2 alla separazione della Sicilia dalla parte continentale del Regno, sotto la guida di sovrani di origine aragonese. Genova, che aveva sostenuto gli aragonesi, ottenne il libero scambio e il diritto di esportazione nel Regno di Sicilia. Anche i banchieri genovesi beneficiavano di prestiti alla nuova nobilt\u00e0 siciliana. La Corsica fu formalmente annessa nel 1347.\nA seguito della contrazione economica in Europa alla fine del Trecento e della lunga guerra con Venezia, culminata nella sconfitta nella guerra di Chioggia nel 1380, Genova entr\u00f2 in declino. Prima della guerra di Chioggia, che dur\u00f2 dal 1379 al 1381, i genovesi avevano goduto di un'ascesa navale che era la fonte del loro potere e della loro posizione all'interno dell'Italia settentrionale. La sconfitta genovese priv\u00f2 Genova di questa supremazia navale, la spinse fuori dai mercati del Mediterraneo orientale e inizi\u00f2 il declino della potente repubblica mariana. la crescita del potere del Impero ottomano tagli\u00f2 anche l'emporia genovese nell'Egeo e il commercio del Mar Nero fu ridotto.\nL'et\u00e0 d'oro delle banche genovesi.\nSebbene non ben studiata, la Genova del XV secolo sembra essere stata tumultuosa. La citt\u00e0 aveva una forte tradizione nel commercio di merci del Levante e la sua competenza finanziaria era riconosciuta in tutta Europa. Dopo un breve periodo di dominazione francese dal 1394 al 1409, Genova pass\u00f2 sotto il dominio dei Visconti di Milano. Genova ha perso la Sardegna alla Corona d'Aragona, la Corsica a rivolta interna, e le sue colonie del Medio Oriente, dell'Europa orientale e dell'Anatolia all'Impero Ottomano.\nNel XV secolo furono fondate a Genova due delle prime banche del mondo: la Banco di San Giorgio, fondata nel 1407, che era la pi\u00f9 antica banca di deposito statale del mondo alla sua chiusura nel 1805 e la Banca Carige, fondata nel 1483 come un monte di Piet\u00e0, che ancora esiste.\nMinacciato da Alfonso V d'Aragona, il Doge di Genova nel 1458 cedette la Repubblica ai Francesi, facendone il Ducato di Genova sotto il controllo di Giovanni II, governatore reale francese. Tuttavia, con l'appoggio di Milano, Genova si ribell\u00f2 e la Repubblica fu restaurata nel 1461. I milanesi cambiarono quindi schieramento, conquistando Genova nel 1464 e tenendola in feudo della corona francese. Tra il 1463-1478 e il 1488-1499, Genova era sotto il dominio degli Sforza. Dal 1499 al 1528, la Repubblica raggiunse il suo punto pi\u00f9 basso, essendo sotto l'occupazione francese quasi continua. Gli spagnoli, con i loro alleati intramurali, la \"vecchia nobilt\u00e0\" trincerata nelle montagne alle spalle di Genova, catturarono la citt\u00e0 il 30 maggio 1522 e la sottoposero a un saccheggio spietato. Quando il grande ammiraglio Andrea Doria della potente famiglia Doria si alle\u00f2 con l'imperatore Carlo V per estromettere i francesi e ristabilire l'indipendenza di Genova, si apr\u00ec una rinnovata prospettiva: il 1528 segna il primo prestito delle banche genovesi a Carlo.\nSotto la conseguente ripresa economica, molte famiglie aristocratiche genovesi, come i Balbi, i Doria, i Grimaldi, i Pallavicini e i Serra, accumularono fortune enormi. Secondo Felipe Fernandez-Armesto e altri, le pratiche sviluppate da Genova nel Mediterraneo, come la schiavit\u00f9 dei beni mobili, furono cruciali nell'esplorazione e nello sfruttamento del Nuovo Mondo.Al momento del picco economico di Genova nel XVI secolo, la citt\u00e0 attir\u00f2 molti artisti, tra cui Pieter Paul Rubens, Caravaggio e Antoon van Dyck. L'architetto Galeazzo Alessi progett\u00f2 molti degli splendidi palazzi della citt\u00e0, cos\u00ec come nei decenni successivi al cinquantennio Bartolomeo Bianco, progettista dei capolavori dell'Universit\u00e0 di Genova. Un certo numero di artisti barocchi e rococ\u00f2 genovesi si stabilirono altrove e un certo numero di artisti locali divennero importanti.\nDa allora in poi, Genova sub\u00ec una sorta di rinascita come nuovo associato dell'Impero spagnolo, con banchieri genovesi, in particolare, finanziando molte delle imprese estere della corona spagnola dalle loro case di contabilit\u00e0 a Siviglia. Fernand Braudel ha addirittura definito il periodo dal 1557 al 1627 \"l'et\u00e0 dei genovesi\", \"di una regola cos\u00ec discreta e sofisticata che gli storici per lungo tempo non l'hanno notata\", sebbene chi passa davanti a brillanti facciate manieriste e barocche dei palazzi lungo la \"Strada Nova\" (oggi Via Garibaldi) o \"via Balbi a\" Genova non pu\u00f2 non notare che vi era una ricchezza cospicua, che in realt\u00e0 non era genovese ma concentrata nelle mani di una fitta cerchia di banchieri-finanzieri, \"veri capitalisti\". Il commercio di Genova, tuttavia, rimase strettamente dipendente dal controllo delle foche del Mediterraneo e la perdita di Chio per mano dell'Impero Ottomano, nel 1566, fu un duro colpo.\nL'apertura per il consorzio bancario genovese fu il fallimento dello stato di Filippo II di Spagna nel 1557, che gett\u00f2 nel caos le case bancarie tedesche e pose fine al regno dei Fugger come finanzieri spagnoli. I banchieri genovesi fornirono all'ingombrante sistema asburgico un credito fluido e un reddito regolare e affidabile. In cambio, le spedizioni meno affidabili di argento americano furono rapidamente trasferite da Siviglia a Genova, per fornire capitali per ulteriori imprese.\nIl banchiere genovese Ambrogio Spinola, ad esempio, cre\u00f2 e guid\u00f2 un esercito che combatt\u00e9 nella guerra degli ottant'anni nei Paesi Bassi all'inizio del XVII secolo. Il declino della Spagna nel XVII secolo port\u00f2 anche il rinnovato declino di Genova, e le frequenti bancarotte della corona spagnola, in particolare, rovinarono molte delle case mercantili di Genova. Nel 1684 la citt\u00e0 fu pesantemente bombardata da una flotta francese come punizione per la sua alleanza con la Spagna.\nIl declino, la caduta nel 1797 e la breve rinascita del 1814.\nGli scontri bellici con il ducato di Savoia nel corso del Seicento, il bombardamento navale francese del 1684 e i moti rivoluzionari legati alla guerra di successione austriaca della prima met\u00e0 del Settecento, al fine di conseguire neutralit\u00e0 e indipendenza economica rispetto alle due maggiori potenze europee quali la Francia e la Spagna, portarono la repubblica in un periodo di declino.\nDurante la guerra di successione austriaca il 5 dicembre 1746 scoppi\u00f2 la rivolta di Genova nel quartiere di Portoria dove i cittadini genovesi, insorsero contro gli austriaci liberando la citt\u00e0 dopo giorni di combattimenti. L'evento \u00e8 noto anche grazie all'azione del giovane Balilla che per primo, con il lancio di pietre, si oppose agli austriaci.\nGi\u00e0 nel 1794-1795 gli echi rivoluzionari provenienti dalla Francia giunsero a Genova, anche grazie a propagandisti e fuoriusciti genovesi riparati nel vicino Stato d'oltralpe, e proprio nel 1794 fu sventata una cospirazione contro la classe dirigente aristocratica e ancora oligarchica che, di fatto, gi\u00e0 si preparava nei palazzi genovesi del potere. \n&lt;br&gt;Fu per\u00f2 nel maggio del 1797 che l'intento dei giacobini genovesi e di cittadini francesi di rovesciare il governo del doge Giacomo Maria Brignole prese corpo dando vita nelle strade ad una guerra fratricida tra oppositori e sostenitori popolari al sistema dogale vigente.\nIl diretto intervento del generale Napoleone Bonaparte (durante la Campagna d'Italia) e dei suoi rappresentanti a Genova fu l'atto finale che port\u00f2 alla caduta della Repubblica nei primi giorni di giugno e alla nascita della Repubblica ligure dal 14 giugno 1797. In piazza Acquaverde fu bruciato il Libro d'oro della nobilt\u00e0.\nLa Repubblica ligure ebbe vita breve e, nel giugno 1805, pass\u00f2 sotto il napoleonico Primo Impero francese.\nCon la caduta dell'imperatore corso, e il successivo Congresso di Vienna, Genova riconquist\u00f2 un'effimera indipendenza, col nome di Repubblica genovese, durata meno di un anno. Il congresso stabil\u00ec l'annessione dei territori - e quindi della Liguria intera con l'Oltregiogo e l'isola di Capraia - al regno di Sardegna, governato dalla casata reale dei Savoia contravvenendo al principio di restaurare i legittimi governi e le monarchie precedenti al periodo napoleonico.\nLe riforme del 1528, del 1576 e i dogi biennali.\nFu l'ammiraglio onegliese Andrea Doria a dare una svolta politica e storica con un radicale cambiamento della struttura di uno Stato che, dopo l'ennesima sottomissione alla Francia, nel 1528 conobbe una nuova indipendenza e soprattutto stabilit\u00e0 con l'accordo delle 250 famiglie pi\u00f9 potenti della repubblica.\nLa \"riforma nuova\" del 1528 aument\u00f2 a 28 il numero degli \"alberghi nobiliari\" con l'ingresso di nuove casate genovesi affiliate, alle pi\u00f9 importanti e storiche stirpi, causa della doppia denominazione del cognome di molti dogi; l'istituzione del maggior e minor consiglio della repubblica (il maggior, detto anche gran consiglio era quello che, di fatto, eleggeva il nuovo doge tramite votazione a maggioranza tra una rosa di candidati) con un nuovo sistema di elezione e di alternanza dei vari membri dei due consigli (la nota estrazione a sorte tramite bussolotti); nascita, revisione e ruoli di alcune figure istituzionali quali senatori, procuratori e supremi sindacatori utili sia alla \"macchina dello stato\" che per il lavoro amministrativo e legislativo del doge. Altra importante riforma, oltre all'elezione dogale, fu quella del mandato che da perpetuo divenne biennale: un nuovo sistema aristocratico e dell'alternanza tra le due principali nobilt\u00e0 \"vecchia\" e \"nuova\" che fu alla base della \"quinta repubblica\", l'ultima.\nSuccessive riforme nel 1547 (dopo la congiura dei Fieschi) e nel 1576 porteranno a minori modifiche dell'istituzione dogale (l'alternanza e il mandato biennale furono per\u00f2 mantenuti) che accompagnarono nei due secoli successivi una repubblica di Genova al suo massimo splendore, in un clima politico interno equilibrato.\nGoverno.\nLe forme di governo.\nLa storia di Genova, del genovesato e della repubblica che ne resse a lungo le sorti, ma anche dei governi che via via si alternarono alla guida della citt\u00e0, per giungere fino al periodo dei dogi, \u00e8 ripercorribile attraverso il lavoro degli storici che hanno proseguito l'opera di narrazione iniziata alla fine dell'XI secolo da Caffaro da Caschifellone (storico ed egli stesso console comunale) con i suoi \"annali\".\nAveva avuto, altres\u00ec, l'opportunit\u00e0 di scrivere Matteo Senarega (doge dal 1595 al 1597) nel \"Discorso sopra la Citt\u00e0 e la Repubblica di Genova\": \nSuddividendo l'epoca storica della repubblica di Genova in cinque distinti periodi si hanno cos\u00ec: una prima Repubblica, detta dei Consoli; una seconda, dei Podest\u00e0; una terza, dei Capitani del Popolo; una quarta, dei dogi a vita; una quinta, dei dogi eletti con carica biennale.\nLa repubblica consolare fu, sostanzialmente, di forma democratica, mentre quelle dei podest\u00e0 e dei capitani del popolo restaurarono in maniera forte il rapporto, spesso conflittuale, fra autorit\u00e0 e libert\u00e0; i dogi perpetui dal canto loro si proclamarono popolari, pur sconfinando talvolta nell'oligarchia; infine la quinta repubblica fu istituzionalmente aristocratica. Per consuetudine, a Genova i prelati non potevano assumere cariche pubbliche.\nQuesta, in ordine cronologico, la sequenza delle cariche:\nFino al 1797 la repubblica fu governata da dogi e governatori (nei periodi di assoggettamento a Stati esteri, come le cosiddette \"dedizioni\"). La repubblica ricostituita il 26 aprile 1814, dopo la repubblica ligure e il dominio napoleonico, e durata fino al 7 gennaio 1815, ebbe come presidente del governo provvisorio Girolamo Serra.\nPrincipali famiglie aristocratiche.\nNei primi due secoli dall'istituzione a Genova del dogato a vita furono soprattutto le famiglie degli Adorno e dei Campofregoso a disputarsi la carica (gli Adorno ebbero sette dogi e i Campofregoso dieci).\nDopo la riforma del 1528, tra i settantanove \"Dogi biennali\" che salirono al potere, molti furono eletti tra un ristretto numero di nobili casate della citt\u00e0 organizzate in 28 \"alberghi\", in particolare:\nAltre influenti prosapie della repubblica di Genova furono quella dei Fieschi (che furono conti di Lavagna e diedero alla Chiesa due Papi: Innocenzo IV e Adriano V) e quella dei Gattilusio, che furono signori di numerose terre nel mar Egeo (Lemno, Lesbo, Eno, Samotracia).\nL'organizzazione territoriale.\nLa repubblica di Genova, nel corso della sua storia, estese il proprio dominio diretto nei seguenti territori: Liguria e alcune zone limitrofe (tra le quali in particolare l'Oltregiogo), Corsica, Gorgona, Capraia, Cipro, Chio, Samo, Galata a Costantinopoli, Sebastopoli, Cembalo, Soldaia, Tana, Caffa in Crimea e Tabarca in Tunisia. Nella zona ligure vigeva un ordinamento non centralizzato.\nRipartizione amministrativa.\nNell'ultima fase della sua indipendenza lo stato dogale era costituito da gran parte dell'attuale Liguria.\nVerso la met\u00e0 del XVIII secolo il dominio genovese era amministrativamente suddiviso in:"}
{"id": "12698", "revid": "1702319", "url": "https://it.wikipedia.org/wiki?curid=12698", "title": "Tirolo Settentrionale", "text": "Il Tirolo del Nord (anche detto Tirolo Settentrionale, in tedesco: \"Nordtirol\") \u00e8 la parte principale dello stato austriaco del Tirolo (l'altra parte \u00e8 il Tirolo Orientale coincidente dal punto di vista amministrativo con il distretto di Lienz), situato nella parte occidentale dell'Austria e confinante a nord con lo stato tedesco della Baviera, con il Salisburghese a est, ad ovest con il Vorarlberg, a sud-ovest con il cantone svizzero dei Grigioni e a sud con il Tirolo meridionale, corrispondente all'attuale regione italiana Trentino-Alto Adige. Il capoluogo \u00e8 Innsbruck.\nStoria.\nL'attuale regione del Tirolo, in precedenza una contea nell'impero asburgico, fu divisa alla fine della prima guerra mondiale dopo la caduta della monarchia del Danubio di Austria-Ungheria tra l'Austria e l'Italia ed \u00e8 divisa in quattro parti:\nOggi, queste quattro parti della regione fanno parte dell'Euregio Tirolo-Alto Adige-Trentino.\nGeografia.\nIl nord del Tirolo copre l'intera area del Tirolo storico a nord della cresta principale delle Alpi, principalmente la valle dell'Inn e le sue valli laterali, cos\u00ec come l'alta valle del Lech e il Leukental e il Pillerseetal.\nLa parte del paese \u00e8 divisa nelle regioni (Nord Tirolo) Unterland ad est di Innsbruck, nell'Oberland (Nord Tirolo) ad ovest di Innsbruck e all'Au\u00dferfern, anche se negli ultimi anni la zona centrale come Innsbruck e dintorni gode di una indipendenza sempre maggiore.\nIl Tirolo del Nord ha una superficie di 10.627 km\u00b2, ovvero circa l'84% o il 5/6 della superficie dello stato e il 40% dell'area della regione europea (lo storico Tirolo). Il Tirolo del Nord ha circa 625.000 abitanti, ovvero il 92,5% degli abitanti del Tirolo austriaco, vale a dire pi\u00f9 di 9/10 e il 36% (1/3) dei 1,25 milioni di altotesini e trentini.\nDivisioni politica e amministrativa.\nPoliticamente, l'area \u00e8 divisa nei seguenti distretti politici (da est a ovest, con distretti giudiziari):\nLa classificazione statistica \u00e8 AT331 \"Au\u00dferfern\", AT332 \"Innsbruck\", AT334 \"Tiroler Oberland\" und AT335 \"Tiroler Unterland\".\nDei 279 comuni tirolesi austriaci, 243 o l'88%, si trovano nel Tirolo Settentrionale.\nVie di comunicazione.\nFerrovie.\nParallelamente ai percorsi stradali:\nAeroporti.\nL'unico grande aeroporto presente nella regione \u00e8 l'aeroporto di Innsbruck, che offre anche voli di linea per Vienna, Amsterdam, Berlino, Bruxelles, Francoforte, Amburgo, Copenaghen, Mosca o San Pietroburgo ,"}
{"id": "12699", "revid": "345280", "url": "https://it.wikipedia.org/wiki?curid=12699", "title": "Distretto di Lienz", "text": "Il distretto di Lienz, che coincide geograficamente con il Tirolo Orientale (o Tirolo dell'Est, tedesco: \"Osttirol\"), in italiano anche Alto Drava, \u00e8 la parte orientale della regione storica del Tirolo nonch\u00e9 del Land austriaco del Tirolo.\nGeografia fisica.\nConfina con la Carinzia, il Salisburghese e l'Italia (Veneto e Trentino - Alto Adige). Risulta quindi essere un'exclave rispetto alla parte principale del Land (ossia il Tirolo del Nord), non essendo in alcun modo contiguo con essa: tale situazione si \u00e8 creata da quando l'Alto Adige \u00e8 stato annesso all'Italia nel 1919/20.\nIl distretto comprende parti delle seguenti valli: la Val Pusteria, l'Iseltal, il Defereggen, la Virgental, la Kalser Tal e la Gailtal. Il capoluogo \u00e8 la citt\u00e0 di Lienz.\nI gruppi montuosi presenti sono gli Alti Tauri (Gruppo del Venediger, Gruppo del Granatspitze e Gruppo del Glockner), le Alpi Pusteresi, le Dolomiti di Lienz, e le Alpi Carniche.\nSuddivisione amministrativa.\nIl distretto si suddivide in 33 comuni. Lienz ha lo status di citt\u00e0 (\"Stadt\")."}
{"id": "12700", "revid": "493154", "url": "https://it.wikipedia.org/wiki?curid=12700", "title": "Lienz", "text": "Lienz (pronuncia in dialetto tirolese \"Lianz\", in italiano \"Luenzina\"), \u00e8 un comune austriaco di 12.044 abitanti nel distretto di Lienz, in Tirolo, del quale \u00e8 capoluogo e centro maggiore; ha lo status di citt\u00e0 capoluogo di distretto (\"Bezirkshauptstadt\").\nGeografia fisica.\nLienz fa parte del Tirolo orientale (in tedesco \"Osttirol\") e sorge ai piedi delle Dolomiti di Lienz e nella Val Pusteria (in tedesco \"Pustertal\").\nSi situa alla confluenza dei fiumi Drava e Isel.\nStoria.\nLe prime tracce di insediamenti umani risalgono all'Et\u00e0 del bronzo. Pi\u00f9 tardi la zona venne popolata da Celti e Romani (attorno al II secolo a.C.): furono proprio questi ultimi a fondare a pochi chilometri da Lienz la citt\u00e0 di Aguntum, testimoniata dai ricchi scavi presso il sito archeologico. Nelle battaglie tra Slavi e Bavari, la citt\u00e0 romana fu distrutta da un incendio e in seguito la regione fu sottomessa al regno di Carlo Magno.\nLienz venne menzionata la prima volta come \"Luenzina\" in un atto del vescovo di Bressanone intorno al 1030.\nDurante la Seconda guerra mondiale, nell'immediata periferia orientale di Lienz fu sistemato un campo per truppe di \"collaborazionisti\" cosacchi in ritirata dalla Carnia, in Friuli. Una chiesetta fu, per loro, officiata secondo il rito russo-ortodosso. Alla fine della guerra furono riconsegnati, contro la loro volont\u00e0, alle autorit\u00e0 sovietiche.\nSociet\u00e0.\nEvoluzione demografica.\nLa popolazione al 1\u00ba gennaio 2021 era di 11 935 abitanti.\nData la grande affluenza di persone di nazionalit\u00e0 Italiana, la terza lingua parlata \u00e8 l'Italiano.\nInfrastrutture e trasporti.\nLienz e tutto il Tirolo orientale hanno come proprio capoluogo regionale Innsbruck. Per favorire i contatti in base ad accordi internazionali, nel secondo dopoguerra era stato istituito un treno-corridoio, attraverso la linea ferroviaria della Val Pusteria e del passo del Brennero, considerato, ai fini delle norme di polizia e doganali, come se fosse sempre sotto il regime austriaco, senza fermate intermedie per servizio viaggiatori in Italia. Con l'introduzione della normativa dell'Unione europea \u00e8 venuta meno l'esigenza del treno-corridoio, sostituito da un normale treno internazionale Lienz-Innsbruck con fermate anche in territorio italiano, divenuto, poi, un servizio di autobus.\nSport.\nCalcio.\nLa principale squadra di calcio cittadina \u00e8 il Rapid Lienz che milita nella divisione austriaca K\u00e4rntner Liga.\nIl campo di gioco \u00e8 il Dolomitenstadion.\nCiclismo.\nLienz \u00e8 stata pi\u00f9 volte tappa di arrivo del Giro d'Italia:\nLienz \u00e8 stata due volte partenza di tappa al Giro d'Italia\nLienz \u00e8 raggiungibile attraverso la pista ciclabile della Drava.\nSci.\nA Lienz esistono due stazioni sciistiche principali, Hochstein e Zettersfeld, che ospitano molteplici competizioni; Hochstein ha pi\u00f9 volte accolto tappe della Coppa del Mondo di sci alpino. La citt\u00e0 ha inoltre ospitato i Campionati mondiali di snowboard 1996, prima edizione della manifestazione.\nAltri sport.\n\u00c8 molto diffuso il volo in parapendini."}
{"id": "12701", "revid": "623104", "url": "https://it.wikipedia.org/wiki?curid=12701", "title": "Alpe di Siusi", "text": "L'Alpe di Siusi (\"Mont S\u00ebuc\" in ladino; \"Seiser Alm\" in tedesco) \u00e8 un altopiano dolomitico situato in Italia, in Alto Adige, all'interno del territorio del comune di Castelrotto.\nGeografia.\n\u00c8 situata nella parte occidentale delle Dolomiti e ha una quota altimetrica compresa tra i 1680 m s.l.m. e i 2350\u00a0m s.l.m.. Si estende per 52 km\u00b2 tra la Val Gardena a nord, il Gruppo del Sassolungo a nord-est e il massiccio dello Sciliar a sud-est, che col suo inconfondibile profilo rappresenta uno dei simboli pi\u00f9 famosi di tutte le Dolomiti. Data la vastit\u00e0 dell'area, da qui \u00e8 possibile ammirare diversi altri gruppi montuosi: tra gli altri, il Gruppo del Sella, il Seceda, il Catinaccio e la Marmolada.\nSi tratta di un'alpe, ossia una zona dove viene praticato l'alpeggio, la pi\u00f9 vasta d'Europa, divisa in numerosi appezzamenti dedicati al pascolo o da cui i contadini ricavano fieno per i propri masi situati a valle.\nCime circostanti.\nDall'alpe si pu\u00f2 godere di una vista panoramica a 360\u00b0; da nord in senso orario: il Sass de Putia (2.873\u00a0m), il Gruppo delle Odle e del Puez (3.025\u00a0m), il Gran Cir, il Gruppo del Sella (3.152\u00a0m), il Sassolungo (3.181\u00a0m) e Sassopiatto (2.995\u00a0m), la Marmolada (3.343\u00a0m), le pale di San Martino, le torri del Vajolet, il gruppo del Catinaccio (2.981\u00a0m), con la cima del Catinaccio d'Antermoia (3.002\u00a0m), e lo Sciliar (2.450\u00a0m).\nLa parte orientale \u00e8 compresa dal 1975 nel parco naturale dello Sciliar.\nClassificazione e suddivisione.\nLa SOIUSA vede l'altipiano come un gruppo alpino con la seguente classificazione:\nVi attribuisce inoltre la seguente suddivisione in tre sottogruppi:\nCentri abitati.\nL'Alpe di Siusi costituisce una frazione del comune di Castelrotto.\nDue sono i centri abitati principali: \"Compatsch-Compaccio\" (1.825\u00a0m s.l.m.), all'ingresso dell'Alpe, e \"Saltria\" (1.700\u00a0m s.l.m.), distante 4 chilometri. Tra i due si spargono decine di baite, molte delle quali aperte al pubblico come locali di ristoro in stile tirolese o di soggiorno durante le stagioni turistiche. Sono anche disponibili autobus e taxi a pagamento per muoversi pi\u00f9 velocemente tra i due centri abitati.\nTurismo.\nLa zona \u00e8 ricca di infrastrutture per il turismo estivo e invernale (alberghi, bar, ristoranti, rifugi, noleggio sci, snowboard e bici, negozi di abbigliamento e di souvenir) ed \u00e8 collegata alle confinanti Ortisei in Val Gardena e Siusi tramite gli impianti di risalita. Insieme alla Val Gardena, l'Alpe di Siusi costituisce una delle 12 aree sciistiche del Dolomiti Superski. Sono presenti due Scuole di Sci (Alpe di Siusi e Sciliar 3000) con numerosi maestri. Nel 2011 \u00e8 stata anche edificata la moderna chiesa intitolata a San Francesco d'Assisi.\nL'Alpe di Siusi \u00e8 raggiungibile in auto dalla strada che collega Castelrotto a Siusi allo Sciliar (percorso privato con limitazioni orarie dalle 9 alle 17) oppure dal Monte Pana (nel comune di Santa Cristina di Val Gardena) tramite autobus di linea in alcuni mesi dell'anno (la strada \u00e8 chiusa al traffico privato). \u00c8 raggiunta anche dalle cabinovie: \"Siusi - Alpe di Siusi\" (con stazione a valle a Siusi e stazione a monte a Compatsch-Compaccio) e \"Ortisei - Alpe di Siusi\" (con stazione a valle nell'immediata vicinanza del Centro di Ortisei e stazione a monte sul Monte Piz).\nStoria del turismo invernale.\nA partire dai primi decenni del Novecento, anche i morbidi pendii dell'Alpe di Siusi iniziarono ad essere meta dei primi appassionati di sport invernali. Nell'estate 1934 l'apertura della funivia Ortisei-Alpe di Siusi, permise di raggiungere il vasto altopiano non pi\u00f9 solo a piedi. Ben presto i frequentatori dell'Alpe aumentarono notevolmente. Nel gennaio 1938 venne inaugurato il primo impianto sciistico. Si trattava di una slittovia, molto simile a quelle gi\u00e0 funzionanti nelle localit\u00e0 piemontesi. Esso conduceva fino ad un piccolo rifugio, chiamato \"Giogo/Joch\". Negli anni quaranta venne realizzata la prima seggiovia monoposto. Questa partiva appena sotto il Monte Piz e portava gli sciatori al rifugio Icaro, distante circa 2 chilometri dalla stazione di arrivo della funivia Ortisei-Alpe di Siusi.\nNel secondo dopoguerra il numero di impianti crebbe notevolmente. Nel 1961 la slittovia del \"Giogo/Joch\" venne sostituita da una seggiovia monoposto. Grazie alla straordinaria visuale che si godeva all'arrivo dell'impianto, questo venne ridenominato \"Panorama\". Entro la fine degli anni sessanta il comprensorio assunse le dimensioni attuali. Segu\u00ec una fase di continuo rinnovamento degli impianti, che continua ancora oggi. \nNel 1988 la seggiovia monoposto \"Panorama\" venne sostituita da una seggiovia quadriposto, la prima nel comprensorio.\nNel 2002 fu inaugurata la cabinovia Siusi-Alpe di Siusi, che ha permesso un miglior collegamento della localit\u00e0 con i paesi sottostanti. Nel 2006 la seggiovia biposto \"Paradiso\" venne sostituita da una seggiovia esaposto, stessa sorte nel 2008 per la seggiovia quadriposto \"Panorama\". Le seggiovie esaposto fecero cos\u00ec comparsa anche all'Alpe di Siusi. Nel 2009 la seggiovia monoposto \"Puflatsch/Bullaccia\" venne sostituita da una seggio-cabinovia esaposto (o telemix), la prima ad essere inaugurata nelle Dolomiti.\nSport.\nCiclismo.\nL'unico arrivo del Giro d'Italia \u00e8 stato nel 2009 durante la 5\u00aa tappa partita da San Martino di Castrozza con la vittoria del russo della Rabobank Denis Men'\u0161ov. In maglia rosa c'era lo svedese del Team Columbia Thomas L\u00f6fkvist.\nIl 22 Maggio 2016 si \u00e8 poi svolta la Cronoscalata Castelrotto - Alpe di Siusi nell'ambito del Giro Ciclistico d'Italia del 2016.\nSlittino.\nLa localit\u00e0 \u00e8 stata sede di tappa del circuito di Coppa del Mondo di slittino su pista naturale."}
{"id": "12702", "revid": "1372005", "url": "https://it.wikipedia.org/wiki?curid=12702", "title": "Tirolo", "text": "Il Tirolo (in tedesco: \"Tirol\") \u00e8 una regione storico-geografica europea, situata fra Austria e Italia, i cui confini e la cui natura sono cambiati nel corso dei secoli, raggiungendo la sua massima estensione fra il 1815 e il 1918, come Contea del Tirolo, i cui territori sono attualmente e approssimativamente suddivisi tra lo stato federato del Tirolo a nord e la Regione Trentino-Alto Adige a sud.\nOrigine del nome.\nLa regione storica del Tirolo prende il nome dalla Contea che ne caratterizz\u00f2 l'unit\u00e0 politica. Essa a sua volta prende nome dal castello che form\u00f2 il nucleo originario del contado, situato nel comune di Tirolo nei pressi di Merano. Il nome riporta probabilmente la radice indoeuropea *\"tir\" , con significato di \"terra\", \"suolo\", \"terreno\", stessa radice del termine latino \"terra\" e celtico \"tir\". La forma originale con \"-al\" (\"Tirale\") venne sostituita solo a partire dal 1191 con \"-ol\" (\"Tyrol\" o \"Tirol\").\nDescrizione.\nLa regione storica del Tirolo si forma su un ente statale estinto, la Contea del Tirolo, che ne caratterizz\u00f2 l'unit\u00e0 lungo diversi secoli. Tale contea raggiunse la sua massima espansione nel 1816, con l'annessione dei Giudizi di F\u00fcgen, Zell am Ziller, Kropfsberg (Reith im Alpbachtal) e Itter.\nA seguito del crollo dell'Impero austro-ungarico dopo la prima guerra mondiale, la contea del Tirolo fu suddivisa fra la neonata Repubblica dell'Austria tedesca e il Regno d'Italia, secondo il Trattato di Saint-Germain-en-Laye. Nonostante l'estinzione della contea del Tirolo e la fine dell'unit\u00e0 della regione, il termine \"Tirolo\" per indicare la totalit\u00e0 della regione non \u00e8 mai venuto meno. In merito alla sopravvivenza di numerosi legami culturali e storici, i suoi abitanti tuttora,in buona parte, si identifichino come tirolesi.\nTuttavia il sentimento di appartenenza e il modo di interpretarlo cambia notevolmente da provincia a provincia in merito alle differenze linguistiche o socioculturali pregresse o comunque accentuatesi negli ultimi cento anni.\nIl Tirolo storico \u00e8 suddiviso ad oggi nelle seguenti entit\u00e0 amministrative:\nInoltre alcuni comuni facenti parte del ex contea del Tirolo furono accorpati ad altre province:\nEuregio.\nDal 2011 \u00e8 attiva l'Euregio Tirolo-Alto Adige-Trentino, un'istituzione formata come Gruppo europeo di cooperazione territoriale (GECT), e che comprende, quasi esattamente (ma non del tutto), il territorio della ex Contea Principesca del Tirolo.\nStoria.\nLa regione si trova nell'area dell'antica Rezia, abitata dal popolo dei Reti, romanizzata a partire dal I secolo a.C.\nSolamente nel 1971 si sono trovate le prime tracce dell'uomo presso le pendici occidentali del monte Calisio poco sopra a Trento. Qui venne ritrovata una statuetta di forma femminile ottenuta da un corno di cervo, la cosiddetta \"Venere del G\u00e0ban\", che fa risalire la presenza dell'uomo al primo Neolitico.\nNel Medioevo in seguito alle invasioni barbariche le valli dell'Inn, dell'Isarco, della Rienza e dell'Adige furono ricolonizzate dalle genti baiuvare e longobarde. A tale proposito sono da ricordare anche il principato vescovile di Bressanone e il principato vescovile di Trento, le cui estensioni originarie comprendevano, oltre all'attuale Trentino, anche larga parte dell'attuale Alto Adige/S\u00fcdtirol e del Tirolo del Nord; essi furono, in et\u00e0 medievale e moderna, corpi autonomi all'interno del Sacro Romano Impero di Germania.\nI conti di Tirolo e gli Asburgo.\nNel 1248, Alberto III castellano di Castel Tirolo ottenne con la forza i feudi comitali di Bressanone e nel 1252 i feudi dell'estinta casa dei conti di Appiano (\"Grafen von Eppan\") dal vescovo di Trento. I principati vescovili di Trento e di Bressanone subirono a lungo la pressione dei Tirolo, e da questi furono sostanzialmente assoggettati nonostante fossero principi diretti dell'Impero di Germania (e in quanto tali elettivi dell'imperatore e a questi soggetti).\nNel XIII secolo, attraverso la politica matrimoniale del tempo, la primitiva dinastia dei Conti del Tirolo venne sostituita da quella dei Tirolo-Gorizia, il cui esponente di maggior spicco fu Mainardo II, vero fondatore della potenza tirolese. \u00c8 a questo periodo che risale l'appropriazione del titolo di 'conte' (che spettava di diritto ai vescovi di Trento e Bressanone in quanto principi diretti dell'Impero) da parte del consortile dei Tirolo. I conti da allora si fecero chiamare non pi\u00f9 \"conti \"di\" Tirolo\", bens\u00ec \"conti \"del\" Tirolo\". Usando a seconda dei casi l'astuzia o la forza, egli seppe approfittare della temporanea debolezza del potere imperiale. La moderna amministrazione divise il territorio in un unico ordinamento giuridico (\"Landrecht\") suddiviso in Giudizi (\"Gerichte\"). Ci\u00f2 favor\u00ec lo sviluppo di borghi e mercati che fecero s\u00ec che a Merano si eresse una zecca, dove venivano coniati i \"grossi aquilini\", monete molto apprezzate nell'Italia settentrionale.\nIn questo periodo i Tirolo riuscirono a estendere la loro influenza su un'area molto vasta a cavallo delle Alpi, entro i confini degli odierni territori di Austria, Svizzera e Italia. Alla morte dell'ultimo dei mainardiani, il conte Enrico, Margherita Maultasch, nipote di Mainardo II, si spos\u00f2 a dodici anni con Giovanni Enrico di Lussemburgo che a sua volta aveva otto anni. Per difendere gli interessi della sua casata, arriv\u00f2 in regione il fratello del maggiore del giovane conte, il futuro imperatore Carlo IV di Boemia. Tale successione non fu per\u00f2 riconosciuta dall'imperatore Ludovico di Baviera, che tram\u00f2 ai danni di Giovanni Enrico accordandosi con la nobilt\u00e0 tirolese. Secondo la leggenda, il giorno dei morti del 1341 Margareta fece trovare chiuso il portone di castel Tirolo al consorte al ritorno da una battuta di caccia e gli comunic\u00f2 il ripudio e l'invito a riprendere la via per la Boemia.\nPoco dopo a Merano furono celebrate le nozze tra la Margareta e il figlio dell'imperatore Ludovico di Brandeburgo. Ci\u00f2 venne mal recepito dalle due casate e lo stesso castello fu preso d'assedio. Anche il Papa non riconobbe il nuovo matrimonio e lanci\u00f2 l'interdetto sul Tirolo. Questi motivi politici furono alla base della diffusione propagandistica di un'immagine negativa della contessa, quale donna moralmente corrotta e fisicamente deforme, con il soprannome \"Maultasch\" (\"bocca a forma di tasca\"). Grazie all'appoggio dei nobili, a Ludovico furono confermati i privilegi, passati alla storia come il \"Grosser Tiroler Freiheitbrief\" (Grande patente delle libert\u00e0 del Tirolo), 1342. Dopo la morte dell'unico figlio, Mainardo III, Margareta cedette la contea a Rodolfo IV d'Asburgo, formalmente per motivi di parentela nel 1363. Egli impose al vescovo di Trento le cosiddette \"Compatte\", dove si definivano le subordinazioni del principato vescovile verso il conte.\nMassimiliano I d'Asburgo e il conflitto con la Repubblica di Venezia.\nNel 1511 sotto l'auspicio dell'imperatore Massimiliano I d'Asburgo, incoronato imperatore a Trento nel 1508, venne redatto l'Ordinamento della Contea Principesca del Tirolo, documento organizzato dal principe vescovo Bernardo Clesio. Tale importante documento, denominato Landlibell, regola le questioni di carattere militare tra il Principato vescovile di Trento e quello di Bressanone con la Contea del Tirolo.\nI conflitti fra gli Asburgo e la Repubblica di Venezia, a partire del XV secolo, comportarono taluni mutamenti territoriali. A seguito della Guerra della Lega di Cambrai, in particolare, la Repubblica perse il possesso di alcuni territori, che furono posti alla diretta dipendenza della Contea del Tirolo. Questi territori comprendevano l'Ampezzano, la Vallagarina, la Bassa Valsugana, il Tesino e la Valle del Primiero. Durante la seconda met\u00e0 del Cinquecento con Leopoldo V d'Austria nasce la casata degli Asburgo-Tirolo; durer\u00e0 fino al 1665.\nDall'epoca napoleonica alla prima guerra mondiale.\nNel 1803, in conseguenza del Trattato di Lun\u00e9ville, i principati vescovili di Trento e Bressanone furono soppressi ed annessi la Contea del Tirolo. Solo tre anni dopo, nel 1806, a seguito della guerra della sconfitta asburgica nella guerra della terza coalizione, gli Asburgo furono costretti a firmare la pace di Presburgo, il Tirolo divenne parte del regno di Baviera; fu inoltre soppresso il Sacro Romano Impero che venne sostituito con una nuova entit\u00e0 statale denominata \"Impero Austriaco\". In seno al Regno di Baviera il Tirolo fu suddiviso in tre distretti:\nNell'aprile del 1809, a seguito della aggressione dell'Impero Austriaco a Francia, Baviera ed alleati, si verific\u00f2 l'insorgenza tirolese. A seguito di questi avvenimenti il distretto dell'Adige e parte di quello dell'Isarco pass\u00f2 dal Regno di Baviera al neonato Regno d'Italia con il nome di Dipartimento dell'Alto Adige. A seguito della caduta di Napoleone Bonaparte, con il Congresso di Vienna, lo \"status quo ante\" non venne ristabilito, in quanto non furono ricostituiti i Principati vescovili di Trento e di Bressanone.\nNel 1915 l'Italia dichiara guerra all'impero austro-ungarico. Il termine del primo conflitto mondiale porta nel 1919, al Trattato di Saint-Germain-en-Laye che segn\u00f2 la fine dell'Impero austro-ungarico. La Contea del Tirolo venne divisa tra Austria e Italia nelle seguenti aree:\nSociet\u00e0.\nI diversi nomi della regione.\nLa Contea del Tirolo ha avuto nel corso dei secoli diverse denominazioni. Dopo il XIII secolo si parlava di \"dominium comitis Tyrolis \"(conti \"di\" Tirolo), dal toponimo di castel Tirolo, vicino a Merano. Ai tempi dell'impero austro-ungarico si chiamava \"Kronland Tirol\", come signoria dei conti \"del\" Tirolo, \"Gef\u00fcrstete Grafschaft Tirol\" (Contea principesca del Tirolo). Nella \"Divina Commedia\", Dante cita \"Tiralli\" per localizzare le alpi che fanno da confine con la Germania e ai cui piedi si trova il Benaco ossia il lago di Garda. In seguito per distinguere le zone geograficamente si utilizzarono \"Land an der Etsch\" (terra dell'Adige) e \"im Inntal\" (sull'Inn). A partire del XVIII secolo si parlava di \"tyrolische Nation\".\nL'area corrispondente all'attuale Trentino era invece per lo pi\u00f9 parte del Principato Vescovile di Trento (anche se vaste zone erano gi\u00e0 sotto diretto controllo della contea tirolese), nel diploma imperiale di fondazione, era denominato \"comitatus tridentinus\", oppure indicato con varie locuzioni del tipo \"ecclesiae tridentinae finis\".\nUn ulteriore porzione di territorio, faceva capo al Principato Vescovile di Bressanone, pi\u00f9 piccolo e meno esteso di quello di Trento, anch'esso sotto diretta influenza della contea tirolese.\nNel XIX secolo il Trentino era noto anche come \"Tirolo meridionale\" o \"Tirolo italiano\"; in maniera non ufficiale e nel gergo comune era anche denominato, dai germanofoni, Welschtirol, talora questo termine fu anche usato in maniera dispregiativa. Nel medesimo periodo l'odierno Alto Adige era noto come \"Mitteltirol\".\nDurante l'impero napoleonico il territorio a nord del Brennero venne inglobato e denominato \"Baviera meridionale\", mentre dal 1810 al 1814 la zona meridionale prese il nome di dipartimento dell'Alto Adige. Durante il ventennio fascista la regione trentino-sud tirolese venne denominata Venezia Tridentina. Nel dopoguerra si andarono a delineare definitivamente i nomi: Tirol, Alto Adige/S\u00fcdtirol, Trentino.\nLingua e cultura.\nAttualmente le lingue parlate nell'area del Tirolo storico sono:\nBench\u00e9 le lingue ufficiali della regione, oltre al ladino, siano le lingue nazionali di riferimento, ossia il tedesco standard e l'italiano standard, le lingue parlate comunemente da larga parte della popolazione, soprattutto nelle vallate e nei centri minori, sono parlate locali, dialettali, rispettivamente di ceppo germanico e di ceppo romanzo. Il patrono del Tirolo \u00e8 San Giuseppe. La sua festa e solennit\u00e0 \u00e8 il 19 marzo ed \u00e8 stata istituita dall'imperatrice Maria Teresa nel 1750.\nUniversit\u00e0 e Istituzioni di Ricerca "}
{"id": "12703", "revid": "119369", "url": "https://it.wikipedia.org/wiki?curid=12703", "title": "Innsbruck", "text": "Innsbruck (in dialetto tirolese \"Innschprugg\") \u00e8 capoluogo del Tirolo Settentrionale e dello stato federato austriaco del Tirolo, ed \u00e8 anche la capitale di una regione storica, la Principesca Contea del Tirolo. Situata a s.l.m., \u00e8 la quinta citt\u00e0 pi\u00f9 grande dell'Austria (dopo Vienna, Graz, Linz e Salisburgo). Insieme a Bolzano, \u00e8 sede congiunta della Convenzione delle Alpi.\nChiamata \"Enoponte\" negli anni dell'occupazione italiana (1918-1920), in antico la citt\u00e0 era nota come \"Isprucco\" o \"Pont\u00e9no\" (dal latino \"Oeniponte\" o \"Oenis pons\"); da \"Enoponte\" e \"Ponteno\" sono i nomi etnici \"enipontano\" (o \"enipontino\") e \"pontenese\".\nTerritorio e clima.\nGeografia fisica.\nInnsbruck \u00e8 situata 574 metri sopra il livello del mare nella valle dell'Inn. A nord la citt\u00e0 \u00e8 delimitata dai Monti del Karwendel e sud dal Patscherkofel uno dei monti principali delle Prealpi del Tux, a ovest dall'Altopiano di Mieming.\nClima.\nLa temperatura media \u00e8 di mentre le precipitazioni annue ammontano a . I mesi pi\u00f9 caldi sono luglio ed agosto, con una temperatura media rispettivamente di 18,1 e 17,4\u00a0\u00b0C. Invece dicembre e gennaio sono i mesi pi\u00f9 freddi con una media di \u22121,1 e \u22122,8\u00a0\u00b0C. Il mese pi\u00f9 piovoso \u00e8 sempre luglio con 121\u00a0mm e quello con il minore numero di precipitazioni \u00e8 febbraio, con 40\u00a0mm.\nInnsbruck ha un clima fortemente continentale, con parziale carattere alpino. Il f\u00f6hn \u00e8 un fenomeno ventoso molto noto in citt\u00e0 e spira dai quadranti meridionali o orientali. Questo vento di caduta, caldo e secco, pu\u00f2 manifestarsi in qualsiasi stagione, ma con maggiore frequenza in autunno. La velocit\u00e0 del vento pu\u00f2 toccare nell'area urbana i (200\u00a0km/h sul Patscherkofel). In inverno il f\u00f6hn arriva ad innalzare la temperatura fino a farle raggiungere punte sui +18\u00a0\u00b0C. Sempre in inverno sono frequenti le nevicate, anche abbondanti per via dello \"stau\", e a volte il termometro scende fin sotto i \u221215\u00a0\u00b0C. D'estate il caldo \u00e8 raramente eccessivo e sono frequenti rovesci e temporali, spesso accompagnati da grandine.\nStoria.\nOrigini.\nLa citt\u00e0 di Innsbruck si \u00e8 originata sul luogo di quello che fu l'antico castrum romano di \"Veldidena\", i cui resti oggi fanno parte del quartiere di \"Wilten\". \nPrende il suo nome da \"Inn\" e \"bruck\", cio\u00e8 \"ponte sul fiume Inn\" (Eno) e rimase una localit\u00e0 di confine per tutta l'epoca dell'Impero Romano. \nLe prime notizie sulla citt\u00e0 successive al periodo romano risalgono al 1133 in un documento in cui il monastero praemonstratense di Wilten dona una zona della riva destra dell'Inn al conte di Andechs, zona in cui sorger\u00e0 dal 1180 quella che oggi \u00e8 la citt\u00e0 vecchia. In un documento del 1187 \u00e8 citato un nuovo mercato chiamato \"Innsbruck\" nei possedimenti dei conti di Andechs i quali fecero poi costruire delle mura e torri difensive a protezione della zona dei commerci che si svilupp\u00f2 molto rapidamente.\nCapitale del Tirolo.\nIl 9 giugno 1239 il duca Ottone II confer\u00ec ad Innsbruck il rango di citt\u00e0. Alla morte di Ottone II, nel 1248, non avendo eredi la citt\u00e0 pass\u00f2 tra i domini dei conti del Tirolo, per poi essere ceduta assieme al territorio tirolese cis- e transalpino a Rodolfo IV d'Asburgo nel 1363. Fu capitale del Tirolo nel 1420, sostituendosi a Merano (che lo era stata fin l\u00ec). Divenuta residenza ufficiale dell'Imperatore Massimiliano I, la citt\u00e0 conobbe un periodo di grande splendore e di incremento economico tra il XVI ed il XVII secolo. Nel 1669 fu aperta l'universit\u00e0 di Innsbruck. Con la Pace di Presburgo (1805) pass\u00f2 alla Baviera, per poi tornare legittimamente all'Austria con il Congresso di Vienna nel 1815.\nStoria contemporanea.\nDurante il periodo irredentista, anche a Innsbruck vi furono degli scontri, come ad esempio i cosiddetti \nFatti di Innsbruck scatenati da studenti pangermanisti del 1904, per protesta contro l'apertura di una facolt\u00e0 in lingua italiana presso la locale universit\u00e0, che fu assalita e successivamente chiusa e che vide coinvolti gli allora studenti trentini Cesare Battisti e Alcide De Gasperi.\nNel 1918 Innsbruck come Bolzano e Trento venne occupata temporaneamente dalle truppe italiane del X Corpo d'Armata (9^ Divisione - Brigate Chieti e Valtellina - e 32^ Divisione - Brigate Acqui e Volturno) che vi rimasero fino al 1920.\nDurante la seconda guerra mondiale la citt\u00e0 venne gravemente bombardata.\nSociet\u00e0.\nEvoluzione demografica.\nNota: originalmente furono contati sia abitanti con domicilio principale che con domicilio secondario. Per il censimento del 2001 si potevano censire solamente gli abitanti con domicilio principale. Cos\u00ec si spiega il calo del numero degli abitanti dal 1991 al 2001.\nDialetto.\nIl dialetto parlato ad Innsbruck appartiene alla lingua bavarese e in particolare al bavarese meridionale parlato anche in Tirolo, in Carinzia, nella parte occidentale della Stiria e in Alto Adige. Il dialetto di Innsbruck per\u00f2 \u00e8 influenzato maggiormente dal tedesco standard ed \u00e8 perci\u00f2 pi\u00f9 facile da capire che in altre parti del Tirolo. Una caratteristica tipica di questa regione \u00e8 la pronuncia dura della \"k\".\nReligione.\nChiesa cattolica.\nInnsbruck \u00e8 sede di una diocesi della chiesa cattolica, nata in seguito della Prima guerra mondiale, quando la parte settentrionale fu scorporata dalla Diocesi di Bressanone. Il territorio comprende tutto il Tirolo del Nord fino al fiume Ziller e il Tirolo dell'Est. La parte restante del territorio del Tirolo del Nord cade sotto la competenza dell'arcidiocesi di Salisburgo. Circa il 70% della popolazione di Innsbruck \u00e8 di religione cattolica. Inoltre Innsbruck \u00e8 sede di una nota Universit\u00e0 teologica dove insegnavano tra gli altri Pietro Canisio e Karl Rahner.\nComunit\u00e0 evangelico-luterana.\nNel 2004 la sede della diocesi di Salisburgo-Tirolo fu spostata da Salisburgo a Innsbruck. La citt\u00e0 ha due parrocchie: la \"Innsbruck Christuskirche\" e la \"Innsbruck Ost\". La comunit\u00e0 \u00e8 composta da circa 2\u00a0000 fedeli.\nComunit\u00e0 ebraica.\nInnsbruck \u00e8 sede della comunit\u00e0 ebraica del Tirolo e del Vorarlberg.\nAltre comunit\u00e0 religiose.\nNel territorio cittadino si possono trovare luoghi di culto dei mormoni, dei musulmani e dei Testimoni di Geova.\nCultura.\nIstruzione.\nInnsbruck \u00e8 sede di due universit\u00e0 pubbliche (Universit\u00e0 di Innsbruck e Universit\u00e0 Medica di Innsbruck) e del Management Center Innsbruck.\nMusei.\nIn totale Innsbruck ha 20 musei.\nInfrastrutture e trasporti.\nInnsbruck \u00e8 collegata tramite autostrada, strada e ferrovia attraverso il Passo del Brennero all'Italia, e verso valle al resto dell'Austria e della Germania. Verso ovest si raggiunge per strada il Vorarlberg e poi la Svizzera.\nA ovest della citt\u00e0 si trova anche un aeroporto internazionale mediamente trafficato, e di modeste dimensioni, l'aeroporto di Innsbruck-Kranebitten. L'aeroporto dispone di un solo terminale con servizi aeroportuali (ufficio di cambio, autonoleggio, taxi), e presso l'aeroporto si trovano diversi autonoleggi. Il collegamento da e per l'aeroporto \u00e8 previsto con autobus (Linea F: Aeroporto-Hauptbahnhof (stazione ferroviaria) di Innsbruck).\nIn citt\u00e0 il trasporto pubblico \u00e8 composto da autobus e tram.\nAmministrazione.\nGemellaggi.\nInnsbruck \u00e8 gemellata con:\nSport.\nCalcio.\n\u00c8 sede di numerose squadre di calcio, la pi\u00f9 importante delle quali, il Wacker Innsbruck, milita in Erste Liga.\nDurante i Campionati europei del 2008 lo stadio Tivoli-Neu ha ospitato tre incontri del girone D.\nCiclismo.\nLa 16\u00aatappa del Giro d'Italia 1988 si \u00e8 conclusa a Innsbruck con la vittoria di Franco Vona; il 15 maggio 2009 ha ospitato la partenza della 7\u00aatappa del Giro d'Italia 2009.\nHa ospitato i mondiali di ciclismo su strada 2018, vinti dallo spagnolo Alejandro Valverde.\nFootball americano.\nLa citt\u00e0 \u00e8 rappresentata dai Tirol Raiders, 3 volte campioni nazionali, 3 volte vincitori dell'EFAF Eurobowl e una volta vincitori della EFAF Cup.\nSport invernali.\nNel 1964 fu sede dei IX Giochi olimpici invernali e nel 1976 dei XII Giochi olimpici invernali, in seguito al ritiro della citt\u00e0 di Denver, nel Colorado, a cui era stata assegnata originariamente. Le gare furono ospitate nella citt\u00e0 stessa e in altre localit\u00e0 vicine; alla periferia di Innsbruck, sul Monte Isel, sorge il trampolino Bergisel, che ospita regolarmente una tappa del Torneo dei quattro trampolini.\nNel 2012 ha ospitato i I giochi olimpici giovanili invernali.\nNel 2018 ha ospitato i campionati europei di bob e di skeleton per la prima volta, presso l'impianto olimpico.\n\u00c8 inoltre sede della squadra di hockey su ghiaccio HC TWK Innsbruck e di una delle pi\u00f9 celebri cliniche per curare gli infortuni causati dallo sci alpino."}
{"id": "12704", "revid": "203956", "url": "https://it.wikipedia.org/wiki?curid=12704", "title": "Bundesland Tirol", "text": ""}
{"id": "12705", "revid": "345280", "url": "https://it.wikipedia.org/wiki?curid=12705", "title": "Euregio Tirolo-Alto Adige-Trentino", "text": "L'Euregio Tirolo-Alto Adige-Trentino (\"Europaregion Tirol-S\u00fcdtirol-Trentino\" in tedesco, \"Europaregion Tirol-S\u00fcdtirol-Trentin\" in ladino, \"European Region Tyrol-South Tyrol-Trentino\" in inglese) \u00e8 un progetto comune di collaborazione transfrontaliera composto dallo stato federato austriaco del Tirolo e dalle due provincie autonome italiane di Trento e di Bolzano, nonch\u00e9 dei comuni di Cortina d'Ampezzo, Livinallongo del Col di Lana e Colle Santa Lucia che insieme formano l'euroregione. L'ente di diritto comunitario corrisponde con buona approssimazione al territorio della regione storica del Tirolo ex asburgico dal 1815 al 1918.\nStoria.\nIl 27 gennaio 1993 l'Italia e l'Austria conclusero un accordo sulla collaborazione transfrontaliera. Nell'ottobre 1995 venne aperto un ufficio di rappresentanza comune alle due province autonome italiane e lo stato federato austriaco a Bruxelles che fu inizialmente fortemente osteggiato dalla Repubblica Italiana che apr\u00ec un contenzioso dinnanzi la Corte costituzionale. Nel 1998 le tre giunte locali sottoscrissero una propria convenzione sulla collaborazione transfrontaliera che coincise temporalmente all'apertura delle frontiere in base al Trattato di Schengen del 1985.\nCaratteristiche.\nL'Euroregione conta una popolazione di circa 1,75 milioni di abitanti, dei quali circa il 62% sono di lingua tedesca, il 37% di lingua italiana e l'1% di lingua ladina. Confina con il Vorarlberg, la Baviera, il Salisburghese, la Carinzia, il Veneto, la Lombardia e il cantone svizzero dei Grigioni.\nTra le iniziative pi\u00f9 importanti dell'Euroregione, la costituzione di un comune ufficio di rappresentanza presso l'Unione europea a Bruxelles e l'approvazione congiunta delle giunte delle due province e dello stato del Tirolo il 26 gennaio 2001 del \"Manifesto delle Alpi\", con lo scopo di coordinare i progetti riguardo a agricoltura e foreste, tutela della natura, turismo, imprese, trasporti, istruzione, formazione e ricerca, cultura.\nIl GECT.\nIl 29 ottobre 2009, in occasione della XIV seduta della Dieta a Tre (ovvero \"seduta congiunta delle assemblee delle due Province Autonome e della Dieta del Land Tirolo\"), \u00e8 stato deliberato l'inizio delle attivit\u00e0 alla costituzione di un GECT (Gruppo Europeo di Cooperazione Transfrontaliera), impegnando le relative giunte ad impegnarsi sui lavori istitutivi. Oltre all'ufficio di rappresentanza presso l'Unione europea a Bruxelles, a seguito dell'approvazione del GECT, \u00e8 stato aperto un ufficio anche a Bolzano il 15 ottobre 2009, collocato presso l'Eurac. Nel maggio del 2011 l'Euregio \u00e8 stata ufficialmente riconosciuta come propria personalit\u00e0 giuridica pubblica e transfrontaliera dal Governo italiano. Immediatamente dopo, le tre giunte con atto notarile rogato il 14 giugno 2011 a Castel Thun, ratificavano l'atto della fondazione, nominando Luis Durnwalder primo presidente del nuovo organismo.\nLista dei presidenti.\nLa presidenza dura due anni e si alterna tra i tre organismi che la compongono."}
{"id": "12706", "revid": "1482985", "url": "https://it.wikipedia.org/wiki?curid=12706", "title": "Bruxelles", "text": "Bruxelles (; , ) \u00e8 un'area metropolitana del Belgio (di cui \u00e8 capitale) di abitanti (2014) che circonda il comune omonimo e la sua area urbana.\nBruxelles \u00e8 considerata la capitale \"de facto\" dell'Unione europea in quanto sede di varie istituzioni, tra cui la Commissione europea, il Consiglio europeo, il Consiglio dell'Unione europea e, parzialmente, il Parlamento europeo (ufficialmente con sede a Strasburgo). A Evere ha inoltre sede il quartier generale della NATO. Bruxelles ospita anche il Comitato delle Regioni e il Comitato economico e sociale.\nGran parte dell'area metropolitana di Bruxelles \u00e8 amministrata dalla regione di Bruxelles-Capitale, suddivisa in 19 comuni, tra cui quello del centro storico, il Comune di Bruxelles propriamente detto.\nLa citt\u00e0 si estende per\u00f2 anche al di l\u00e0 dei confini della regione: vari comuni della periferia brussellese, amministrativamente parte della regione delle Fiandre, sono parte integrante del tessuto urbano di Bruxelles. Tra questi Zaventem (sede dell'aeroporto internazionale), Kraainem (capolinea della metropolitana) e Tervuren (quartiere residenziale).\nStatisticamente, l'area metropolitana di Bruxelles \u00e8 suddivisa in tre livelli:\nNel 2014 Eurostat includeva abitanti nell'area urbana funzionale (\"functional urban area\") di Bruxelles\nOrigini del nome.\nIl toponimo Bruxelles deriva da \"Bruocsella\" o \"Brucsella\", che significa \"casa (\"sel\") nella palude (\"broek\")\"; tali termini vennero in seguito latinizzati in \"Brucsella\". I toponimi \"Bursellec\" e \"Brusellec\" sono attestati in alcuni documenti italiani dell'inizio del XII secolo a proposito di alcuni personaggi di rango vescovile e militare di origine normanna.\nStoria.\nIl primo nucleo della citt\u00e0 di Bruxelles sarebbe sorto nel VI secolo d.C. per iniziativa del vescovo di Cambrai, come punto di collegamento strategico tra le citt\u00e0 di Colonia e Bruges.\nI primi documenti risalgono al X secolo e fanno riferimento a chiese sorte sul Caudenberg, un'altura alle spalle della citt\u00e0.\nCapitale del Ducato di Brabante.\nDivenne successivamente residenza dei duchi di Brabante, acquisendo sempre maggiore importanza, tanto da essere cinta con una cerchia di bastioni lunga quattro chilometri, nel 1144. Nel corso del secolo XII pass\u00f2 dalla corona di Brabante a quella dei duchi di Lorena.\nDominazioni straniere.\nSuccessivamente la sua storia risult\u00f2 indissolubilmente legata alle sorti della regione delle Fiandre, passando attraverso le lotte per il predominio tra l'Austria, la Spagna e la Francia. Nel 1477, quando divenne capitale dei Paesi Bassi austriaci, era ritenuta una delle citt\u00e0 pi\u00f9 attraenti e ricche d'Europa, grazie soprattutto alle sue attivit\u00e0 commerciali, concentrate sul traffico di tessuti.\nNel 1567, per soffocare i moti autonomisti, lo spagnolo Duca d'Alba adott\u00f2 metodi fortemente repressivi, arrivando a far decapitare 1.800 persone. Il governo spagnolo, che si protrasse ancora per tutto il XVII secolo, risult\u00f2 inetto e disastroso, e provoc\u00f2 un rapido declino economico, che port\u00f2 a sua volta gli artigiani e i mercanti alla sollevazione.\nLuigi XIV di Francia.\nBruxelles risent\u00ec poi della politica espansionistica di Luigi XIV, che fece bombardare pesantemente la citt\u00e0 nel 1695. Durante il principio del Settecento si alternarono alla guida di Bruxelles francesi e austriaci: questi ultimi si impadronirono infine della citt\u00e0 con il trattato di Aquisgrana (1748), e governarono in modo avveduto, promuovendo tra l'altro un programma di rinnovamento urbanistico (che previde la realizzazione della magnifica Grand Place, per opera dell'architetto Guimerd).\nNapoleone e l'Olanda.\nL'indipendenza, dopo un periodo di occupazione napoleonica e dopo quindici anni di associazione con la Corte d'Olanda, venne finalmente raggiunta nel 1830, in seguito a una rivolta scoppiata tra le vie cittadine il 25 agosto.\nTempi moderni.\nBruxelles visse poi decenni di tranquillit\u00e0, interrotti soltanto dalle invasioni tedesche del 1914 e del 1940.\nPer quanto riguarda la storia contemporanea, Bruxelles \u00e8 stata tristemente al centro delle cronache per la strage dell'Heysel, avvenuta il 29 maggio 1985.\nNella capitale belga sono avvenuti gli attentati del 22 marzo 2016: nella sala accettazione dell'aeroporto internazionale di Zaventem e alla stazione metro di Maelbeek, nel quartiere delle Istituzioni europee, dove vi sono stati 35 morti e centinaia di feriti di 40 nazionalit\u00e0 diverse. Attentati rivendicati dal sedicente Stato Islamico dell'ISIS.\nIl simbolo della citt\u00e0 \u00e8 da secoli e tuttora un giglio giallo su sfondo blu; tale immagine sembra sia da ricollegare alla presenza francese (giglio della monarchia francese) ma secondo alcuni deriverebbe dalla presenza di gigli di palude sul sito originario della citt\u00e0.\nSociet\u00e0.\nLingue e dialetti.\nL'idioma originale dell'area di Bruxelles era un dialetto brabantino dell'olandese. Particolarit\u00e0 della situazione linguistica della citt\u00e0 \u00e8 stato lo sviluppo del \"marollien\", una variante del locale dialetto brabantino molto influenzata dalla lingua francese e vallona.\nA partire dal Ottocento, in concomitanza con l'immigrazione da regioni francofone, la lingua fiamminga fu progressivamente soppiantata dal francese, dato anche l'enorme prestigio associato a questi all'epoca, che spinse anche gran parte della locale popolazione fiamminga ad adottarlo. A partire dal XX secolo, Bruxelles si trasform\u00f2 in una citt\u00e0 a maggioranza francofona.\nOggi, il 90% degli abitanti di Bruxelles parla francese. I dialetti di Bruxelles sono praticamente spariti, nonostante gli sforzi di alcuni per salvarli.\nLa Regione di Bruxelles-Capitale \u00e8 ufficialmente bilingue francese/olandese. Non esistono statistiche ufficiali sulla prima lingua degli abitanti e sarebbero comunque difficili da raccogliere, poich\u00e9 le famiglie \"miste\" non sono rare. Stime serie della percentuale di abitanti che parlano olandese come prima lingua variano tra il 7,5% e il 15% della popolazione, e si basano sulla lingua usata per comunicare con le autorit\u00e0 comunali e sui risultati elettorali dei partiti di lingua neerlandese.\nEsiste una consistente popolazione di lingua francese nella periferia di Bruxelles, zona ufficialmente parte delle Fiandre. Nella maggior parte delle municipalit\u00e0 contigue alla Regione di Bruxelles-Capitale, la popolazione di lingua francese forma piccole maggioranze. Le rivendicazioni linguistiche di queste comunit\u00e0 legate anche ad un'ipotetica espansione della Regione di Bruxelles-Capitale sono oggetto di accesi dibattiti nella politica belga.\nCultura.\nIstruzione.\nUniversit\u00e0 e accademie.\nBruxelles ha diverse universit\u00e0, quattro di queste sono l'Universit\u00e9 Libre de Bruxelles (ULB), la Vrije Universiteit Brussel (VUB), le Facult\u00e9s universitaires Saint-Louis (FUSL) e la Katholieke Universiteit Brussel (KUB) nonch\u00e9 le facolt\u00e0 di medicina dell'Universit\u00e9 catholique de Louvain (UCL), situata nel quartiere Alma presso il grande ospedale \"Saint Luc\".\nIl Palazzo delle Accademie di Bruxelles ospita sia l'Accademia reale di scienze, lettere e belle arti del Belgio, detta \"Teresiana\", che \u00e8 l'accademia delle scienze della Comunit\u00e0 francofona del Belgio, sia l'Accademia reale fiamminga del Belgio per le scienze e le arti, che funge da accademia delle scienze della Comunit\u00e0 fiamminga del Belgio.\nBiblioteche e archivi.\nA Bruxelles hanno sede anche gli \"Archives g\u00e9n\u00e9rales du Royaume\" (archivio centrale dello stato), la \"Cin\u00e9math\u00e8que Royale\" e la \"M\u00e9diath\u00e8que\".\nTeatri.\nIl teatro dell'opera di Bruxelles \u00e8 il Teatro de la Monnaie.\nMusica.\nNumerose orchestre e complessi musicali hanno sede a Bruxelles, fra cui l'Orchestra Nazionale del Belgio (con sede nel Palais des beaux-arts de Bruxelles) e La Petite Bande, specializzata nella musica barocca.\nAltre orchestre sono:\nArte.\nArazzi.\nLa produzione manifatturiera divenne significativa gi\u00e0 nel 1460, e quindici anni dopo gli artisti ottennero dal Magistrato la piena autonomia sulla creazione dei cartoni e dei disegni inerenti agli arazzi, migliorandone in tal modo la qualit\u00e0. Questa svolta consent\u00ec all'arte dell'arazzo di attingere i disegni dal movimento pittorico fiammingo. Tra le opere pi\u00f9 riuscite prodotte nella seconda met\u00e0 del XV secolo vi fu la \"Vergine in gloria\" del 1485, esposta al Louvre e caratterizzata da una composizione simile al trittico.\nTra gli arazzieri pi\u00f9 noti di questo periodo si ricordano Lyon (\"Leone di Smet\") con il suo celebre \"Comunione di Herkimbald\" realizzato nel 1515 e Filippo del Mol di cui sono rimaste la \"Deposizione\" e \"La discesa dalla croce\". Durante il Cinquecento l'arte dell'arazzo conobbe un periodo florido grazie all'introduzione della pittura rinascimentale italiana e dello stile raffaellesco. Verso la fine del Cinquecento inizi\u00f2 un periodo di flessione a causa di lotte politiche e religiose e l'arte degli arazzi fu contraddistinta dallo stile cosiddetto \"a verdure\". Nel secondo decennio del XVII secolo Rubens trasfer\u00ec sugli arazzi i suoi intenti di maestosit\u00e0 decorativa, come evidenziarono la \"Storia di Costantino\" e la \"Storia di Achille\". I telai delle manifatture di Bruxelles si fermarono definitivamente nel 1794.\nCeramiche.\nNella capitale belga operarono tre fabbriche di maiolica: la prima fondata nel 1705, la seconda nel 1751, la terza nel 1802. La produzione tipica comune alle tre fabbriche fu caratterizzata da terrine a forma di animali o di ortaggi o di meloni nei quali prevalse l'intento naturalistico. Il resto della produzione si accost\u00f2 agli aspetti decorativi imperanti nel nord della Francia.\nVerso la fine del XVIII secolo nei pressi di Bruxelles fu attiva una fabbrica di porcellana dura realizzante prodotti simili alla contemporanea manifattura parigina.\nMerletti.\nBruxelles vanta il primato dei merletti a fuselli, mentre a Venezia (l'isola di Burano) spetta quello dei merletti ad ago ed addirittura le due citt\u00e0 si contendono la palma delle origini della trina che sembrano antecedenti al XVI secolo. Nel Seicento la produzione dei merletti fiamminghi introdusse alcune innovazioni stilistiche come i fiori sul tombolo ed il fondo completato a maglia con l'ago. I merletti di Bruxelles si caratterizzavano anche per la finezza del filato, agevolato dalle particolari condizioni climatiche. Intorno al 1830 l'introduzione di nuovi macchinari permise una produzione su larga scala a prezzi inferiori anche se a scapito della lucentezza e della morbidezza. I merletti di Bruxelles si producono ancor oggi.\nEventi.\nBruxelles ospit\u00f2 il terzo Congres Internationaux d'Architecture Moderne nel 1930.\nDue esposizioni mondiali ebbero luogo a Bruxelles, l'Exposition universelle et internationale (1935) e l'Expo del 1958. L'Atomium, una rappresentazione alta 103 metri di un cristallo di ferro, venne costruita per l'Expo '58, ed \u00e8 stata mantenuta, diventando una specie di equivalente belga della Torre Eiffel.\nGeografia antropica.\nL'agglomerazione urbana di Bruxelles, secondo le indicazioni dell'istituto statistico belga (\"Algemene Directie Statistiek\"), \u00e8 formata da 36 diversi comuni, ovvero tutti i 19 comuni della Regione di Bruxelles-Capitale, pi\u00f9 altri comuni appartenenti alle due province del Brabante Fiammingo e del Brabante Vallone:\nLa \"banlieue\" di Bruxelles \u00e8 invece costituita da altri 26 comuni:\nInfine, viene definita \"Forensenwoonzone\" l'insieme dei comuni in cui almeno il 15% della popolazione attiva lavora a Bruxelles. Questa zona molto pi\u00f9 ampia si estende su ben sei province diverse:\nInfrastrutture e trasporti.\nBruxelles \u00e8 servita dall'aeroporto di Bruxelles-Zaventem, situato nella municipalit\u00e0 di Zaventem, e dall'aeroporto di Charleroi-Bruxelles Sud, posto vicino alla citt\u00e0 di Charleroi in Vallonia.\n\u00c8 possibile spostarsi all'interno della citt\u00e0 mediante bus, tram e metropolitana (inaugurata nel 1976) gestiti dalla STIB-MIVB.\nLa citt\u00e0 e la sua regione metropolitana sono servite da un servizio ferroviario suburbano costituito da 12 linee.\nAmministrazione.\nBruxelles \u00e8 amministrata dalla regione di Bruxelles-Capitale, suddivisa in 19 comuni, tra cui quello del centro storico, il Comune di Bruxelles (\"Ville de Bruxelles\"/\"Stad Brussels\").\nSport.\nCalcio.\nNel calcio la capitale belga \u00e8 rappresentata dall'Anderlecht, con sede nell'omonima municipalit\u00e0, che con 34 titoli nazionali \u00e8 la societ\u00e0 pi\u00f9 titolata del Belgio e gioca nello Lotto Park (ex stadio Constant Vanden Stock). \nAltra squadra di Bruxelles \u00e8 la Royale Union Saint-Gilloise: nata nel 1897, ha vinto per 11 volte il campionato belga e due volte la Coppa del Belgio, e gioca presso lo stadio Joseph Marien. \nLa Royal White Star Bruxelles, nata da varie fusioni e scissioni, con sede nella municipalit\u00e0 di Woluwe-Saint-Lambert ma che gioca allo Stade Fallon, \u00e8 fallita nel 2016. \nMolto prestigioso era il F.C. RWDM Brussels, con sede nella municipalit\u00e0 di Molenbeek, che era nato dalla fusione di tre societ\u00e0: RWD Molenbeek, KFC Strombeek e il vecchio F.C. Brussels, e giocava nello Stadio Edmond Machtens ma si \u00e8 sciolto nel 2014. Successivamente \u00e8 stato fondato un club col nome RWDM47, che ne segue la tradizione sportiva, che gioca sempre allo Stadio Machtens.\nLo stadio principale, dove si giocano anche le partite della nazionale e gli incontri pi\u00f9 importanti a livello internazionale, \u00e8 lo Stadio Re Baldovino (ex stadio Heysel), capace di ospitare 60.000 spettatori.\nFootball americano.\nNel football americano sono state 3 le squadre a portare il titolo nazionale a Bruxelles: i Brussels Raiders (5 volte), i Brussels Tigers (3) e i Brussels Black Angels (2); sono inoltre presenti i Brussels Bulls, che hanno disputato una finale senza per\u00f2 vincerla."}
{"id": "12708", "revid": "3115", "url": "https://it.wikipedia.org/wiki?curid=12708", "title": "Ladinia", "text": "Con il termine Ladinia si indica la regione storico-geografica delle cinque valli dolomitiche di lingua ladina, a cavallo tra le regioni Trentino-Alto Adige e Veneto: la Val Badia, la Val Gardena, la Val di Fassa, la Valle di Fod\u00f3m (Livinallongo del Col di Lana e Colle Santa Lucia) e la Valle d'Ampezzo.\nTerminologia.\nIl termine Ladinia \u00e8 utilizzato con due differenti accezioni. L'accezione classica di Ladinia per indicare le cinque valli dolomitiche di Badia, Gardena, Fassa, Fod\u00f3m e Ampezzo, pur non rappresentando attualmente un'unit\u00e0 amministrativa, \u00e8 utilizzato come retaggio di eventi storici e sociali comuni. Tale termine \u00e8 attualmente l'unico ad essere generalmente riconosciuto. In tempi recenti, per\u00f2, si \u00e8 fatto uso del termine Ladinia per indicare l'intera area di lingua ladina, comprendendo quindi anche altri comuni della provincia di Belluno. Tuttavia non \u00e8 ancora di uso comune, in quanto tale definizione corre parallela ad una serie di discussioni in ambito linguistico e giuridico ancora da dirimere. D'altro canto \u00e8 sempre pi\u00f9 frequente l'uso di riferirsi alla Ladinia nella sua accezione originale (Badia, Gardena, Fassa, Fodom, Ampezzo) come \"Ladinia brissino-tirolese\" per distinguerla dall'area bellunese per la quale solo recentemente si \u00e8 iniziato a fare uso del termine. \nEntro l'area della Ladinia brissino-tirolese si sono svolti eventi storici che portarono a una coesione etnica e coscienza territoriale maggiore e precoce rispetto ad altre aree di parlata ladina. Tale processo trova la sua origine principalmente in tre elementi:\nDa un punto di vista amministrativo la Ladinia, nel 1906, fu vicina ad essere elevata a circoscrizione elettorale con la stessa denominazione di \"Ladinia\", tentativo interrotto per opposizioni politiche e per lo scoppio della Prima guerra mondiale. Tra il 1925 e il 1938, inoltre, fu usato quale nome ufficiale del comune di Corvara in Badia.\nStoria.\nIntorno all'anno Mille, le popolazioni retoromanze occupavano un'area molto estesa nelle Alpi centro-orientali, che andava dalla Svizzera (Cantone Ticino e Canton Grigioni) fino alle Alpi Giulie (attuale Slovenia occidentale).\nIl ladino, parlato dai gruppi geograficamente pi\u00f9 centrali di queste popolazioni, deriva dall'idioma latinizzato parlato dalle popolazioni indigene, di origine celtica e/o retica e romana, che a partire dal V secolo pu\u00f2 aver ricevuto ulteriori apporti latinofoni dalla Rezia, dal Norico e dalla Pannonia a causa delle emigrazioni dovute alle invasioni dei Bavari e Rugi germanici, degli Avari e degli Slavi.\nSuccessivamente i parlanti di queste variet\u00e0 neolatine (italiani inclusi) venivano indicati dai parlanti di lingua tedesca come \"Welsch\" (opponendoli a s\u00e9 stessi e ai \"Windisch\", gli Slavi). Il termine aveva spesso connotazioni dispregiative. Il ladini per contro si definivano \"latini\" (da cui il termine dialettale \"ladin\"). Il termine si diffuse a partire dal XVIII secolo anche negli ambienti tedeschi (\"Ladinisch\") per designare le popolazioni in via di germanizzazione soggette al Tirolo.\nOttocento.\nNel 1807, in epoca napoleonica, il territorio viene coinvolto nella guerra della quinta coalizione, alla quale parteciparono insorti al comando di Andreas Hofer. Fra gli insorti erano presenti anche combattenti delle zone ladine, che si trovarono spesso a combattere fianco a fianco con ladini delle altre vallate e che per la prima volta vennero riconosciuti dalle altre etnie come tali. Questa presa di coscienza sfoci\u00f2 poi negli anni successivi in una serie di movimenti nazionalistici ladini.\nNel 1833 un sacerdote badioto, Micur\u00e0 de R\u00fc, stese la prima grammatica ladina.\nNel 1856 appare sulla rivista \"Sch\u00fctzenzeitung\" di Innsbruck il termine \"ladinische Nation\", mentre Ujep Antone Vian in una grammatica del ladino da lui pubblicata nel 1864 sosteneva che i ladini in Austria rappresentavano un popolo (Nation, nella sua accezione ottocentesca) a parte. Nel Seminario Maggiore di Bressanone (un ambiente che raccoglie ladini di tutte e cinque le vallate) si form\u00f2, nel 1870, un gruppo nazionalistico denominato \"Naziun Ladina\", pi\u00f9 conosciuto con la denominazione inizialmente scherzosa \"La Gran Naziun\" fondato da seminaristi ladini tra i quali anche san Josef Freinademetz. \nNel Regno d'Italia invece \u00e8 Graziadio Isaia Ascoli che per la prima volta identifica il ladino come sistema linguistico a s\u00e9 stante, pubblicando nel 1873, i 'Saggi Ladini'. Da questo momento in avanti la questione della natura del ladino fu oggetto di dibattito, non esente da implicazioni politiche. La possibilit\u00e0 che il ladino e i ladini potessero essere autonomi rispetto agli italiani, faceva infatti diminuire la consistenza del gruppo etnico italiano nell'allora Tirolo, facendo diminuire il peso delle rivendicazioni italiane.\nNel 1906 il governo imperiale ipotizz\u00f2 la creazione di una circoscrizione elettorale denominata \"Ladinia\" che comprendesse le 5 valli dolomitiche, che non ebbe seguito a causa di opposizioni politiche.\nNel 1905 venne fondata a Innsbruck la \"Uniun Ladina\" (\"Ladinerverein\"), che assunse poi il nome di \"Union dei Ladins\" fino al 1951, la prima con statuti ben chiari e con l'intento di unificare tutti i ladini del Tirolo. Si batt\u00e9 per il riconoscimento della lingua, del gruppo etnico anche politicamente e amministrativamente, per l'introduzione del ladino a scuola. Inoltre diede il via alla creazione di una grammatica e scrittura unificante, alla raccolta dei canti popolari e delle leggende, allo studio e ricerca dei toponimi, delle usanze, dei detti popolari e dei documenti storici. Per la prima volta si presero contatti con i Grigioni della Svizzera e con i Friulani. Si organizzarono concorsi letterari e poetici. Ma tutto fu troncato dallo scoppio della Prima guerra mondiale.\nDopo il passaggio all'Italia.\nDurante la Grande Guerra il fronte dolomitico attravers\u00f2 il territorio della Ladinia. Il Regno d'Italia, uscito vincitore dalla guerra, occup\u00f2 tutto il suo territorio nel novembre del 1918.\nIl Trattato di Saint-Germain-en-Laye (1919) sanc\u00ec la sovranit\u00e0 italiana sul Trentino e sull'Alto Adige, secondo i termini del Patto di Londra.\nIl 5 maggio 1920, 70 rappresentanti provenienti dalle cinque valli ladine manifestarono il dissenso sul passo Gardena. Fu in questa circostanza che fece la sua prima comparsa la bandiera ladina.\nIl primo censimento eseguito dal Regno d'Italia nel 1921 prevedeva la possibilit\u00e0 di dichiararsi di lingua ladina, al contrario dei censimenti austroungarici che non distinguevano fra italiani e ladini. \nIl Fascismo non diede alcun riconoscimento al ladino, come d'altronde a nessun'altra lingua o dialetto in Italia. In questo periodo si sostenne la tesi che il ladino fosse un dialetto italiano, onde rimarcare la precedente politica di germanizzazione effettuata in Alto Adige, a spese di popolazioni di parlata \"italiana\".\nNel periodo delle Opzioni in Alto Adige una parte consistente (la maggioranza nella Val Gardena, quasi la met\u00e0 a Livinallongo e Val Badia) della popolazione ladina opt\u00f2 per la cittadinanza tedesca e il trasferimento nella Germania nazista. Lo scoppio della Seconda Guerra Mondiale interruppe il trasferimento degli \"optanti\".\nDopoguerra.\nAlla fine della guerra un nuovo movimento, il \"Zent Ladina Dolomites\", fece nuove pressioni con l'obiettivo di unire Ampezzo, Fodom e Col all'Alto Adige, senza ottenere risultati.\nL\"'Union dei Ladins\" riprese in buona parte tutti gli intenti e lavori lasciati in sospeso. Nel 1949 usc\u00ec il primo numero di \"Nos Ladins\", il primo settimanale a riportare notizie delle cinque valli ladine, poi mutata in La Usc di Ladins nel 1972. Nel 1951 l'Union adott\u00f2 il nome di \"Union di Ladins dla Dolomites\", e a seguito della fondazione di numerosi comitati di valle, dal 1957, con il trasferimento ufficiale della propria sede da Bolzano a Ortisei, adotta l'attuale nome di \"Union Generela di Ladins dla Dolomites\", quale espressione unitaria degli interessi e degli obiettivi delle sezioni autonome di Gardena, Fassa e della Val Badia.\nVengono formate numerose istituzioni prettamente culturali: l'Istitut cultural ladin Majon di Fascegn nel 1975, l'Istituto Ladino \"Micur\u00e0 de R\u00fc\" nel 1976, l'Istitut Cultural Ladin Cesa de Jan nel 2004. \nNel 1994 prende avvio \"SPELL\", progetto promosso dall'Union Generela di Ladins dles Dolomites che mira alla creazione di una lingua ladina \"standard\" che unisca tutti gli idiomi ladini del Sella e poter sostituire il tedesco o l'italiano nei ruoli ufficiali e burocratici, per potersi rivolgere ai ladini delle diverse vallate. Tale progetto \u00e8 stato portato avanti sotto la guida del linguista Heinrich Schmid in collaborazione con le universit\u00e0 di Innsbruck e di Zurigo. I lavori terminarono nel 1999 con la pubblicazione del \"Dizionar\" e della \"Grammatica dl ladin standard\".\nNel 2003 sono state pubblicate le 11 tesi per una politica linguistica interladina.\nLadinia bellunese.\nL'accezione classica di Ladinia, come regione con storia e tradizioni comuni, non include le altre aree di lingua ladina al di fuori delle valli del Sella. In tempi recenti, per\u00f2, si \u00e8 fatto uso del termine Ladinia per indicare l'intera area di lingua ladina, comprendendo quindi anche altri comuni della provincia di Belluno. Tale definizione corre parallela ad una serie di discussioni sulla correttezza linguistica di ascrivere o no determinati dialetti dell'area cadorina e agordina ai dialetti ladini. Oltre che lambire l'ambito prettamente linguistico, tale discussione si svolge anche in ambito giuridico, soprattutto dopo la promulgazione delle leggi regionali n. 60 del 23 dicembre 1983, n. 73 del 23 dicembre 1994, e la successiva legge 15 dicembre 1999, n. 482. In seguito a quest'ultima 37 comuni in provincia di Belluno si sono dichiarati e, per legge, ufficialmente riconosciuti, come \"di lingua ladina\".\nTale fenomeno, generalmente indicato come \"questione neoladina\", si \u00e8 mostrato soprattutto a partire dagli inizi degli anni '80 del 1900 a seguito della promulgazione della L.R 60/1983. A partire da quel decennio, infatti, si \u00e8 fatta sempre pi\u00f9 palese una manifestazione di ladinit\u00e0 in provincia di Belluno e iniziarono a fondarsi in diversi comuni agordini, cadorini e comeliani le prime associazioni ladine nel bellunese fuori dall\u2019area ex tirolese. Tale movimento trova nuovo impulso a partire dal 1990, quando si notano i primi tentativi di inserire il ladino all'interno delle istituzioni pubbliche. In contemporanea si fa largo anche la necessit\u00e0 di affermare l\u2019esistenza di ladinit\u00e0 oltre i confini ex-tirolesi e della Ladinia storica, come pure l'insofferenza verso l'isolamento da parte degli enti culturali ladini delle valli del Sella gi\u00e0 affermati.\nUna valenza scientifica alla base di questo movimento deriva dalle tesi presentate dallo studioso Giovan Battista Pellegrini, il quale non riconosceva un confine linguistico chiaro fra le parlate ladine del Sella e l'area agordina e cadorina, dimostrando invece le affinit\u00e0 tra i dialetti bellunesi settentrionali e quelli della Ladinia storica.\nLo sviluppo di questi movimenti nell'area bellunese solo in seguito alla promulgazione, nel 1983, delle \"Provvidenze a favore delle iniziative per la valorizzazione della cultura ladina\" (L.R. 60/1983) ha destato fin da subito una certa diffidenza da parte dei ladini del Sella, reduci da qualche secolo di lotte per il proprio riconoscimento. Da qui l'insistenza di questi ultimi, negli ultimi due decenni, nel dichiarare la propria autonomia rispetto ai gruppi \"neo\"-ladini del Bellunese e di alcune aree del Trentino, considerando spesso questi movimenti motivati da ragioni economiche, per favorire lo stanziamento di fondi destinati alle minoranze garantite dalla legge, piuttosto che dalla somiglianza linguistica fra i dialetti cadorini, agordini, e ladini del Sella.\nAd ogni modo si possono contemplare due usi del termine \"Ladinia\":\nIn conclusione a queste osservazioni, \nL'ente di riferimento per lo studio e conservazione del ladino in provincia di Belluno (escludendo quelli gi\u00e0 attivi nella Ladinia storica) \u00e8 l\"'Istituto Ladin de la Dolomites\", creato nel 2003, con sede a Borca di Cadore nel palazzo dell'Unione Montana della Valle del Boite. Tale istituto si occupa della pubblicazione dal 2004 di \"Ladin!\", sua rivista scientifica, divenuta esclusivamente online e gratuita a partire dal 2017.\nTerritorio.\nOrografia.\nIl territorio della Ladinia storica si sviluppa per circa , ed \u00e8 occupato interamente dalle Dolomiti; quasi sul suo centro si sviluppa l'imponente Massiccio del Sella, dal quale poi si diramano le cosiddette \"cinque valli ladine\": Val di Fassa (\"\"Fascia\") in Trentino, Val Gardena (\"Gherd\u00ebina\") e Val Badia (\"Val Badia\") in Alto Adige, Livinallongo (\"Fodom\"), Colle Santa Lucia (\"Col\") e Ampezzo (\"Anpezo\"\") in Veneto.\nAlcune delle pi\u00f9 note cime dolomitiche si trovano in quest'area. Le principali sono:\nLe cinque vallate sono connesse tra loro da diversi passi. Alcuni di questi sono carrabili: il Passo Gardena (\"Ju de Frara\") tra le valli Badia e Gardena, il Passo Sella (\"Ju de Sela\") tra le valli Gardena e Fassa, il Passo Pordoi (\"Ju de Pordoi\") tra la Val di Fassa e Fodom, e il Passo Campolongo (\"Ju de Ciaulunch\") tra Fodom e la Val Badia. Questi quattro passi compongono anche il celebre giro sciistico della Sellaronda. Altri passi carrabili sono il Passo Valparola (\"Ju de Intrasas\" o \"\u015auogo de Intr\u00e0 i Sasc\") e il Passo Falzarego (\"Ju de Falzares\" o \"\u015auogo de Fouzargo\") che mettono in comunicazione tra loro Ampezzo, la Val Badia e Fodom. Non carrabili invece sono i suggestivi passi montani di Limo e il Passo Duron, oltre a un gran numero di forcelle e passi a quote superiori.\nLa Ladinia si caratterizza inoltre per il gran numero di malghe e alpeggi. In particolare l'Alpe di Siusi (\"Munt de S\u00ebuc\"', l'alpeggio pi\u00f9 vasto d'Europa), l'Alpe di Armentara e l'Alpe di Fanes.\nIdrografia.\nI corsi d'acqua della Ladinia storica sono tutti a carattere torrentizio. Il fondo delle valli marcate da questi corsi d'acqua rappresenta anche l'accesso principale alle diverse vallate.\nL'Avisio (\"la Veisc\"), che nasce dal ghiacciaio della Marmolada (\"Dlacier de la Marmol\u00e9da\") e solca la val di Fassa \u00e8 sicuramente in termini di lunghezza e portata il corso d'acqua di maggior rilievo. Lungo 89\u00a0km, dopo aver bagnato la val di Fassa, scorre in val di Fiemme e in Val di Cembra, sfociando nell'Adige presso Lavis con una portata media pari a /s.\nAltro corso d'acqua importante \u00e8 il Cordevole (\"Cord\u00e9gol\"), che nasce nei pressi del passo Pordoi (\"Ju de Pordoi\"), e attraversa il comune di Livinallongo del Col di Lana (\"Fodom\"). Lungo 79\u00a0km, dopo aver attraversato l'Agordino (\"Agord\u00ecn\"), confluisce nel fiume Piave presso Bribano. Con una portata media alla foce pari a 21\u00a0m\u00b3/s ne costituisce il principale tributario.\nIl Boite bagna il comune di Cortina d'Ampezzo. Nasce in localit\u00e0 Campo Croce, attraversa il centro di Cortina e in seguito solca la conca d'Ampezzo sino a confluire, dopo 45\u00a0km lungo la val Boite, nel Piave presso Perarolo di Cadore. Con una portata media di 10,5\u00a0m\u00b3/s, \u00e8 il secondo maggior affluente del Piave dopo il Cordevole.\nPi\u00f9 modesti sono i volumi d'acqua trasportati dai torrenti delle valli situate in Alto Adige. Il rio Gadera nasce dal passo di Campolongo e solca la val Badia. Dopo un percorso di 35\u00a0km confluisce nel fiume Rienza a San Lorenzo di Sebato in val Pusteria. La sua portata alla foce \u00e8 di 5,7\u00a0m\u00b3/s.\nAncor pi\u00f9 modesto \u00e8 il rio Gardena, che si forma sul passo Sella e solca l'omonima valle, sfociando dopo 26\u00a0km nell'Isarco all'altezza di Ponte Gardena. La sua portata media pochi chilometri a monte della foce \u00e8 di 2\u00a0m\u00b3/s.\nCollegamenti.\nIl territorio \u00e8 attraversato da diverse arterie stradali. Le principali sono:\nIn passato furono importanti per lo sviluppo turistico dell'area le ormai dismesse Ferrovia della Val Gardena e Ferrovia delle Dolomiti. Inoltre \u00e8 presente l'Aeroporto di Cortina d'Ampezzo-Fiames.\nSociet\u00e0.\nLe popolazioni dell'intera Ladinia storica condividono l'architettura storica come i tipici fienili nettamente differenziati da quelli delle aree circostanti o le abitazioni con il colmo posto perpendicolarmente al pendio sul quale sorgono; le antiche tradizioni della coscrizione e del carnevale che ancora oggi sono molto sentite tra la popolazione; gli Usi civici/Regole/Frazioni, eredit\u00e0 medievali dell'organizzazione politica; l'antica suddivisione dei paesi in \"viles\" (piccoli abitati autosufficienti composti di pi\u00f9 case) e masi isolati (questi ultimi non fissati giuridicamente come nell'area germanofona); alcuni alimenti tipici come lo Strudel, le Pucce o le Fortaies/Smorn.\nIstituzioni, enti e associazioni.\nUnion Generela di Ladins dla Dolomites \u00e8 l'organizzazione federativa delle unioni ladine nelle Dolomiti. La \"Union Generela di Ladins dla Dolomites\" \u00e8 l\u2019unica associazione ladina interregionale e coordina le collaborazioni fra:\nTre sono i principali istituti culturali ladini. Si occupano principalmente della ricerca linguistica, storica e culturale ladina. Pubblicano numerosi libri ed alcune riviste scientifiche come \"Mondo ladino\" e \"Ladinia\". Inoltre favoriscono la ricerca con la messa a disposizione di biblioteche specializzate. Questi sono:\nImportante \u00e8 anche il contributo dato in questo ambito dall\"'Istitut Pedagogich Ladin\"\",\" che ha il compito di seguire la formazione degli insegnanti e la preparazione del materiale didattico specifico per le scuole delle valli ladine.\nIstruzione.\nNell'istruzione la suddivisione amministrativa fra le regioni si fa particolarmente sentire. Infatti in provincia di Belluno non \u00e8 previsto il ladino n\u00e9 come lingua d'insegnamento n\u00e9 come materia. In provincia di Trento invece il ladino \u00e8 ammesso nelle scuole sia come materia sia come lingua d'insegnamento. Vengono pertanto erogate in ladino una o due materie d'insegnamento oltre ad un'ora settimanale di lingua ladina. In provincia di Bolzano invece il ladino si inserisce in un sistema scolastico trilingue. Infatti alcune materie vengono erogate in italiano, altre in tedesco e una o due in ladino. Sono previste inoltre due ore settimanali di lingua ladina che si riduce nelle scuole superiori a una sola.\nLa Libera Universit\u00e0 di Bolzano ha un percorso di scienze della formazione per gli insegnanti delle valli ladine. Tale corso viene tenuto in parte in lingua ladina.\nMedia.\nLa sede Rai di Bolzano produce, sotto il marchio Rai Ladinia, programmi radiotelevisivi in lingua ladina, dedicati a tutto il territorio culturale. Due emittenti radiofoniche, \"Radio Gherd\u00ebina Dolomites\" e \"Radio Studio Record\" di Canazei, trasmettono in lingua ladina. Sono stati doppiati anche alcuni film in lingua ladina. Un esempio \u00e8 \"Andr\u00e8 Hofer - La libert\u00e9 dal Vari\u00f6\" (\"Andreas Hofer 1809 - Die Freiheit des Adlers\"), uscito in Italia col titolo \"La libert\u00e0 dell'aquila\" (2001/2002), di Xaver Schwarzenberger con Tobias Moretti.\nEditoria.\nLa Union Generela di Ladins dla Dolomites pubblica il settimanale \"La Usc di Ladins\", che contiene articoli di attualit\u00e0, sport ed eventi locali, in diversi dialetti ladini. I quotidiani \"Alto Adige\" e \"Trentino\" hanno una sezione dedicata alle valli ladine in lingua ladina. Oltre a questi giornali, il numero di pubblicazioni in ladino si \u00e8 espanso notevolmente negli ultimi anni grazie al lavoro dei diversi istituti culturali che hanno ampliato la scelta bibliografica in ladino, sulla Ladinia e la sua cultura. Ad esempio il solo Istituto Ladino \"Micur\u00e0 de R\u00fc\" ne ha pubblicati pi\u00f9 di 300.\nPolitica.\nSuddivisioni amministrative.\nAmministrativamente, la Ladinia storica \u00e8 divisa fra due regioni: Veneto e Trentino Alto-Adige; tre province: Provincia di Belluno, Provincia di Bolzano e Provincia di Trento e vari comuni. Il pi\u00f9 vasto e popoloso risulta essere quello di Cortina d'Ampezzo mentre quello con la maggior percentuale di ladini \u00e8 quello di La Valle.\nDi seguito sono elencati i comuni della Ladinia, secondo l'accezione pi\u00f9 restrittiva, che include i soli comuni annessi all'Italia dopo il 1918.\nAnche le localit\u00e0 di Bulla, Roncadizza e Oltretorrente sono a prevalenza ladina e si trovano pienamente in Val Gardena. Tuttavia fanno parte del comune di Castelrotto. Anche il comune bellunese di Rocca Pietore condivise per secoli l'unit\u00e0 ladina all'interno del Principato Episcopale di Bressanone, finch\u00e9 nel 1395 il territorio pass\u00f2 sotto il controllo della citt\u00e0 di Belluno. Il ladino parlato in questo comune si distingue tuttora da quello agordino per le sue affinit\u00e0 alle parlate del Ladino Atesino a testimonianza di tale legame.\nTentativo di riunificazione amministrativa della Ladinia.\nIn tempi recenti gli sforzi di ritrovare un'unit\u00e0 politica in seno ad una sola provincia hanno riscosso grande successo, pur rimanendo in un nulla di fatto. Un possibile passaggio di Cortina d'Ampezzo, insieme ai comuni di Livinallongo del Col di Lana e Colle Santa Lucia, alla limitrofa provincia autonoma di Bolzano, e quindi alla Regione Trentino-Alto Adige/S\u00fcdtirol, fu messo ai voti tramite un referendum popolare tenutosi il 28 e il 29 ottobre 2007. L'esito della votazione \u00e8 stato favorevole al cambio di regione con l'appoggio di circa l'80% dei votanti. La richiesta dovr\u00e0 essere adesso sottoposta al Parlamento italiano e dovr\u00e0 essere varata dai due consigli, quello provinciale di Bolzano, e quelli regionali del Trentino-Alto Adige e del Veneto. Sul passaggio alla Provincia di Bolzano si dovr\u00e0 esprimere anche l'Austria, paese garante nel trattato internazionale che istitu\u00ec la regione autonoma Trentino-Alto Adige. Attualmente il governo non ha ancora esaminato la richiesta di cambio di regione (previsto dalla Costituzione).\nPartiti politici.\nLa popolazione ladina non possiede una vera e propria rappresentanza politica, essendo la Ladinia spaccata in diversi collegi elettorali in ognuno dei quali i ladini rappresentano una ridotta minoranza. In Trentino-Alto Adige sono presenti due partiti ladini: Ladins Dolomites in Provincia di Bolzano, Union Autonomista Ladina in Trentino.\nSimboli.\nBandiera.\nIl primo uso del tricolore ladino blu-bianco-verde risale allo stemma della \"Asoziaziun di stud\u00ebnc Ladinia\" (nata nel 1910). La prima versione di esso consisteva in uno scudo con tre sbarre (blu, bianca e verde). Al centro era caricato di un monogramma formato dalla lettere LVCF, iniziali del motto: \"Ladinia Vivat, Crescat, Floreat!\". Grazie al passaggio di molti esponenti delle varie unioni ladine attraverso l\"'Asoziaziun di stud\u00ebnc Ladinia,\" i colori divennero ben presto popolari. La pi\u00f9 antica rappresentazione del tricolore ladino \u00e8 lo stemma della stessa \"Asoziaziun di stud\u00ebnc Ladinia\" conservato presso il Museum Ladin.\nIl 5 maggio 1920, 70 rappresentanti delle cinque valli ladine si riunirono sul Passo Gardena per protestare contro le decisioni del Trattato di Saint-Germain, che non riconosceva al popolo ladino (come neppure alle popolazioni tedesche dell'Alto Adige) il diritto all'autodeterminazione dei popoli, che pure era stato incluso nei quattordici punti di Woodrow Wilson. In questa occasione apparvero per la prima volta le tre strisce orizzontali celeste-bianco-verde su di un drappo. Alla fine della giornata il vessillo fu dichiarato dagli astanti quale bandiera nazionale dei Ladini.\nI colori richiamano fortemente la natura della Ladinia. Il verde scuro dei prati e dei boschi di abeti, il bianco della neve che copre le Dolomiti, nonch\u00e9 le Dolomiti stesse, note per il loro candore e il celeste del cielo. Per mezzo di tali colori si voleva esprimere il profondo legame dei ladini con la loro terra, senso reso ancora pi\u00f9 forte dopo il tragico periodo delle Opzioni durante il quale molti dovettero scegliere se conservare la propria lingua o la propria terra.\nA proposito della bandiera ladina, Matteo Righetto proferisce nel suo libro \"Il passo del vento\" tali parole:\nDurante il periodo fascista la bandiera fu dichiarata illegale, diventando pertanto un simbolo di dissidenza e resistenza: il 14 luglio 1946 essa venne impiegata sul passo Sella in occasione di una nuova manifestazione per i diritti del popolo ladino, a cui parteciparono persone.\nInno.\nIn assenza di un ente amministrativo unitario che possa ufficializzare un inno, \u00e8 tuttavia popolarmente riconosciuto come tale il canto \"Bel lingaz\". Fu inizialmente adottato come inno dalla \"Uniun Ladins dla Val Badia\" e in seguito dall'intera \"Union Generela di Ladins dla Dolomites\" per essere poi generalmente ritenuto l'inno dei ladini e della Ladinia.\nQuesto canto \u00e8 la traduzione al badioto del canto romancio \"Chara lingua da la mamma\" del compositore romancio Robert Cantieni (Coira, Svizzera, 1873 - 1954), musicato sulla poesia omonima di Gudench Barblan (1860 - Scuol 1916) insegnante e scrittore romancio. La traduzione libera dal romancio al badioto \u00e8 di Lejio Baldissera.\nQui di seguito il testo:\nCultura.\nGastronomia.\nLa cucina tradizionale ladina mantiene tratti molto contadini. Prima dell'era moderna e dell'apertura delle valli ladine agli influssi esterni i generi alimentari erano scarsi e la preparazione dei piatti pi\u00f9 complessi era legata soprattutto alle festivit\u00e0. Il numero ridotto di ingredienti a disposizione caratterizza questa cucina, che nonostante ci\u00f2 ha saputo creare un numero discreto di piatti tipici.\nLa cucina ladina si basa principalmente sui cereali adatti al clima di montagna, che sopportano bene gli improvvisi cali di temperatura. Tali sono la segale, l'orzo, il frumento e l'avena (anche se quest'ultima era soprattutto coltivata per il consumo animale). Anche le verdure e i frutti dell\u2019orto sono importanti, come i legumi (soprattutto fave e piselli), rape, spinaci, bietole, barbabietole, cavolo cappuccio e patate. Un ruolo di spicco \u00e8 ricoperto anche dai frutti spontanei del bosco come ribes, lamponi, mirtilli, fragoline di bosco e funghi (in particolare porcini e finferli); come pure le erbe spontanee prative come il tarassaco, l'ortica, la cicerbita alpina, lo spinacio selvatico e la barba di capra. Come tutte le cucine alpine, un ruolo privilegiato \u00e8 quello occupato dai latticini (latte, burro e formaggi) e le uova.\nIl rapporto stretto con la cucina tirolese \u00e8 innegabile, tanto da poter considerare la cucina ladina come una parte di quella tirolese. Detto ci\u00f2 va osservato che l'influenza reciproca delle due cucine \u00e8 difficile da definire. Come \u00e8 logico pensare alcune preparazioni e quasi tutti gli ingredienti erano gi\u00e0 in uso e conosciuti dai retoromani ben prima della germanizzazione, quindi pi\u00f9 propriamente ladine. I piatti simbolo della cucina tirolese sono diffusissimi e radicati nella cucina ladina, come lo Strudel di mele, lo Speck (\"cioce\"), i Canederli (\"bales\") in tutte le loro varianti (caratteristiche anche se introvabili sono le \"bales da fi\u00e8\" e \"da sanc,\" rispettivamente al fegato e al sangue) e in generale i piatti a base di carne (Gulasch, Gr\u00f6stl, Tafelspitz, lesso di manzo con cipolla).\nLa forma di cottura preferita \u00e8 la frittura, sia per i dolci che per i piatti salati. Caratteristico \u00e8 il gusto per l'agrodolce, non \u00e8 insolito trovare piatti salati abbinati con la \"sulze\" (marmellata particolarmente liquida e acidula) di mirtilli rossi.\nTra i piatti invece pi\u00f9 peculiari troviamo:\nFritti salati:\nA base di pasta:\nZuppe:\nDolci fritti:\nDolci:\nPane:\nSport.\nData la morfologia delle valli ladine, la prevalenza degli sport invernali \u00e8 indiscutibile. A Cortina si sono svolti nel 1956 i VII Giochi olimpici invernali, occasione che si ripeter\u00e0 nel 2026 con i XXV Giochi olimpici invernali. Le grandi stazioni sciistiche di Plan de Corones, Alta Badia, Val Gardena, Arabba, Val di Fassa e Cortina attirano un massiccio turismo sportivo invernale. In particolare il celebre circuito del Sellaronda permette di toccare quattro delle cinque valli ladine sci ai piedi. Alcune tappe della Coppa del Mondo di sci alpino trovano sede in Ladinia. Lo slittino su pista naturale e lo sci alpino sono le discipline pi\u00f9 praticate, mentre il curling possiede una forte tradizione a Cortina d'Ampezzo. Le Granfondo Marcialonga e Dobbiaco-Cortina sono note competizioni di sci di fondo.\nTra gli sport estivi molto praticati sono il parapendio, il deltaplano, la corsa in montagna e l'arrampicata. Non da meno lo \u00e8 il ciclismo. Celebre \u00e8 la competizione ciclistica annuale \"Maratona dles Dolomites\", che attira un considerevole numero di partecipanti ogni anno.\nUn buon seguito lo hanno anche gli sport di squadra come l'hockey su ghiaccio (con tre squadre in Alps Hockey League: H.C. Gherd\u00ebina, S.G. Cortina e H.C. Fassa) e il calcio, per il quale esiste una nazionale. Essa ha partecipato alle edizioni 2012 e 2016 dell'Europeada, ottenendo nell'ultima edizione una 4\u00aa posizione per la nazionale femminile e la 6\u00b0 per quella maschile. \nAlcuni tra i pi\u00f9 famosi personaggi ladini in ambito sportivo sono: la pattinatrice Carolina Kostner, la sciatrice Isolde Kostner, gli scalatori Karl Unterkircher e Tita Piaz, il fondista Renzo Chiocchetti, lo slittinista Florian Clara, la ciclista Maria Canins e il bobbista Renzo Alver\u00e0."}
{"id": "12709", "revid": "93556", "url": "https://it.wikipedia.org/wiki?curid=12709", "title": "Cortina d'Ampezzo", "text": "Cortina d'Ampezzo (\"Anpezo\" in ladino, \"Haiden\" o \"Hayden\" in tedesco) \u00e8 un comune italiano di abitanti della provincia di Belluno in Veneto, posto nella regione storico-geografica della Ladinia. \nNota localit\u00e0 turistica invernale ed estiva, nonch\u00e9 teatro di numerosi eventi sportivi di rilevanza internazionale legati alla montagna e agli sport invernali, \u00e8 stata teatro delle Olimpiadi invernali del 1956 e dei Campionati mondiali di sci alpino del 2021 e ospiter\u00e0, insieme a Milano, le Olimpiadi invernali del 2026.\nGeografia fisica.\nTerritorio.\nIl capoluogo nonch\u00e9 localit\u00e0 da cui prende nome il comune, Cortina, \u00e8 situata al centro della Conca d'Ampezzo, nell'alta Valle del Boite, che fu il bacino terminale di un antico ghiacciaio quaternario, ed \u00e8 posizionata tra il Cadore (a sud) e la Val Pusteria (a nord), la Val d'Ansiei (a est) e l'Alto Agordino (a ovest). Con i suoi , Cortina d'Ampezzo \u00e8 il terzo comune pi\u00f9 esteso del Veneto (dopo il capoluogo Venezia e Porto Tolle in provincia di Rovigo).\nLe formazioni geologiche presenti all'interno del parco naturale regionale delle Dolomiti d'Ampezzo sono di chiara origine sedimentaria, risalenti ad un periodo compreso tra il Triassico medio (230 milioni di anni fa) e il Cretacico superiore (90 milioni di anni fa) dell'era mesozoica, costituite principalmente da rocce quali la dolomia e il calcare.\nOrografia.\nCortina d'Ampezzo \u00e8 circondata a 360\u00b0 dalle Dolomiti Ampezzane, facenti parte della sottosezione delle Dolomiti di Sesto, di Braies e d'Ampezzo, nelle Alpi Orientali, che conferiscono alla vallata una bellezza unica al mondo.\nTra le montagne pi\u00f9 famose si ricordano le Tofane a ovest, il Pomagagnon a nord, il Cristallo a nord-est, il Faloria e il Sorapiss a est, il Becco di Mezzod\u00ec, la Croda da Lago e il gruppo del Nuvolau a sud. Il territorio comunale varia d'altitudine da un minimo di a un massimo di , con un'escursione altimetrica pari a . Il centro urbano, invece, si trova all'incirca a d'altitudine.\nIdrografia.\nNumerosi sono i corsi e i bacini d'acqua che vanno a formare l'insieme idrografico ampezzano: le fonti del Rufi\u00e9do, del Feliz\u00f3n e del Boite rappresentano vere e proprie peculiarit\u00e0 idrologiche sul suolo ampezzano, essendo accomunate dalla derivazione da condotte sotterranee di tipo carsico; i torrenti Boite e Fanes scorrono in alvei spaziosi e ricchi di vegetazione, andando a formare, sul proprio percorso, splendide cascatelle (Gola di Fanes); il rio Travenanzes e il rio Feliz\u00f3n, al contrario, scorrono in profondissimi orridi naturali, scavati nella dolomia dal costante fluire delle loro acque nel corso dei secoli. Molto diffusi sono anche i ruscelli e i torrentelli che scorrono lungo le pendici rocciose dei monti e nei boschi, come la Ruoiba e il Ru dei Cavai. La quasi totalit\u00e0 delle acque del bacino idrografico della valle, comunque, risulta prima o poi affluire nel torrente Boite, il maggiore della zona per portata idrica e per lunghezza del corso ( complessivi).\nDi modestissime dimensioni sono invece i laghetti alpini, a causa dell'accentuata acclivit\u00e0 dei versanti e dell'alta permeabilit\u00e0 delle rocce dolomitiche. Vi sono, tuttavia, alcuni piccoli invasi lacustri, situati sia ad alte quote che a fondovalle, la cui formazione \u00e8 stata resa possibile da un naturale processo d'impermeabilizzazione del fondo di alcune depressioni o dallo sbarramento artificiale di torrenti. Ad ogni modo, essi costituiscono dei biotipi di elevato interesse naturalistico.\nPiccoli ghiacciai di modeste superfici si nascondono invece nei recessi pi\u00f9 freddi e ombrosi del Cristallo, delle Tofane e di altre vette ampezzane, a quote comprese tra i ed i d'altitudine, talvolta sepolti sotto una spessa coltre di detriti. Bench\u00e9 in costante ritirata a causa del progressivo aumento della temperatura estiva e autunnale, continuano ad alimentare i torrenti e i ruscelli del fondovalle, garantendo all'Ampezzo un livello minimo di acqua anche in casi di scarsit\u00e0 o assenza di precipitazioni.\nClima.\nIl clima ampezzano \u00e8 intermedio fra il clima oceanico, che \u00e8 tipico della zona subalpina meno distante dall'Adriatico, ed il continentale, tipico delle vallate alpine pi\u00f9 interne e riparate, con estati fresche ma brevi ed inverni assai lunghi e rigidi. Come gi\u00e0 affermato, le precipitazioni annue si aggirano attorno ad una media di 1.100\u00a0mm d'acqua all'anno, con punte massime nei mesi estivi di giugno e luglio e minime nel mese di febbraio. Tra la fine di dicembre e i primi di gennaio di ogni anno, si registrano alcune delle temperature pi\u00f9 basse d'Italia, in particolare all'altezza del passo Cimabanche, zona di confine tra le province di Belluno e Bolzano. Le mezze stagioni, invece, sono generalmente piuttosto umide e piovose, fredde e molto ventilate.\nSecondo i dati raccolti nell'arco del trentennio 1961-1990, la temperatura media del mese pi\u00f9 freddo, gennaio, si attesta a -2,5\u00a0\u00b0C, mentre quella del mese pi\u00f9 caldo, luglio, \u00e8 di +15,4\u00a0\u00b0C.\nOrigini del nome.\nAlcuni esperti hanno ipotizzato che la parola \"Cortina\" possa derivare dal diminutivo di \"curtis\" (dal latino tardo, \"corte\"), che nell'Alto Medioevo indicava piccole unit\u00e0 territoriali facenti parte di un feudo, e comprendenti case e terre, alcune delle quali usufruibili liberamente dai paesani, altre invece propriet\u00e0 private del signore. \"Cortina\" poteva per\u00f2 anche indicare una \"piccola corte\", cio\u00e8 uno spazio delimitato da un muretto, utilizzato in passato per le funzioni religiose e come cimitero. Forse gi\u00e0 in epoca romana poteva esistere un centro abitato in Ampezzo - ma non vi sono testimonianze certe a sostegno di questa tesi - ove sorgeva per l'appunto questa \"cortina\".\nSecondo lo studioso Mario Toller, anche Ampezzo trarrebbe le proprie origini dal latino: o dalla locuzione \"ad piceum\", ossia \"presso l'abete\", o dalla parola \"amplitium\" (a sua volta derivante da \"amplus\", \"ampio\"), cio\u00e8 \"luogo aperto e spazioso\". Lorenza Russo, invece, ritiene che tale etimologia sia sorpassata e che sia piuttosto da ricercare pi\u00f9 indietro nel tempo \u00abrisalendo a una radice prelatina \"amp-/amb-\" che designa piante selvatiche da cui si estrae un liquido atto alla fermentazione, dalla quale sia il nome italiano che le denominazioni atesine del lampone: \"ampomola\" (Vallagarina), \"ampoma\" (Val di Sole) e \"ampomes\" (Val Gardena)\u00bb.\nDa un punto di vista prettamente storico, la prima testimonianza del nome di questa localit\u00e0 montana nonch\u00e9 della presenza in Ampezzo di una comunit\u00e0 stabile, risale a un antico documento notarile datato 15 giugno 1156, data secondo la quale due fratelli, Giovanni e Paganello, acquistarono un appezzamento di terra da un possidente trevigiano. Artroto, il notaio che stil\u00f2 il rogito di compravendita, specific\u00f2 che il nome del luogo in cui si trovavano tali terreni era \"Ampicium Cadubri\", \"Ampezzo del Cadore\". La pi\u00f9 vecchia testimonianza dell'accostamento di queste due deonominazioni, \"Curtina ampitii\", si riscontra invece in un documento del 1317, conservato nell'archivio della Regola Alta di Lareto.\nStoria.\nLa prima attestazione della localit\u00e0 risale al 1156, e se ne evince che gi\u00e0 all'epoca Ampezzo era parte del Cadore, di cui costituiva una circoscrizione amministrativa detta \"centena\". Nei secoli successivi esso continu\u00f2 ad essere sottoposta al Patriarcato di Aquileia, uno dei feudi del Sacro romano impero, pur godendo di una notevole autonomia. Questa situazione dur\u00f2 fino al 1420, quando venne conquistato dalla Repubblica di Venezia, senza che per\u00f2 l'Impero vi rinunciasse formalmente e mantenendo i propri privilegi. \nNel 1511, in seguito alla Guerra della Lega di Cambrai, la questione venne risolta: Massimiliano I rinunci\u00f2 alle sue pretese sul Cadore, trattenendo per\u00f2 Ampezzo. Durante il periodo asburgico il comune entr\u00f2 a far parte della Contea del Tirolo, godendo per\u00f2 di notevoli autonomie per concessione imperiale.\nAmpezzo fu scosso da un periodo calamitoso a cavallo tra i secoli XVIII e XIX, a causa di diverse vicissitudini: la privazione dell'autonomia da parte di Giuseppe II, le guerre napoleoniche, le avversit\u00e0 climatiche. Con la restaurazione della monarchia asburgica inizio per\u00f2 un periodo fiorente: si svilupp\u00f2 notevolmente l'artigianato, e la localit\u00e0 inizio ad essere frequentata da turisti altolocati provenienti da tutta Europa. \nIl periodo aureo si interruppe bruscamente nel 1914, con la Prima guerra mondiale, che colp\u00ec duramente il territorio ampezzano. Nel 1918 fu annesso all'Italia, mentre nel 1923 venne separato dal resto del Trentino-Alto Adige e inglobata nei confini della Provincia di Belluno. Durante il Fascismo Ampezzo sub\u00ec una pesante opera di italianizzazione, volta ad uniformare il territorio ladino, gi\u00e0 asburgico e tirolese, alla cultura italiana. La Seconda guerra mondiale colp\u00ec marginalmente il territorio ampezzano, che durante il dopoguerra visse una rinascita culminata nelle Olimpiadi del 1956. Nei decenni successivi si afferm\u00f2 come meta internazionale del turismo estivo ed invernale.\nNel 2007 la popolazione locale ha espresso attraverso un \"referendum\", finora inascoltato, la volont\u00e0 di essere riannesso al territorio della Regione Trentino-Alto Adige. Nel 2021 ha ospitato i Mondiali di sci alpino, mentre nel 2026 \u00e8 previsto che, insieme a Milano e ad altri centri dell'Italia settentrionale noti per il turismo e gli sport invernali, sar\u00e0 una delle sedi in cui si disputeranno le Olimpiadi invernali.\nSimboli.\nStemma comunale.\nLo stemma cittadino, riconosciuto con decreto del Capo del governo del 28 novembre 1928, viene cos\u00ec definito in linguaggio araldico:\nIl motto ampezzano, scritto a caratteri maiuscoli su un nastro dorato posto sotto lo stemma comunale, recita:\nLe origini del blasone risalgono alla separazione d'Ampezzo dalla Magnifica comunit\u00e0 di Cadore, nel 1511. In seguito a questo episodio si rese necessario l'utilizzo di un nuovo stemma, che tuttavia venne plasmato direttamente partendo da quello cadorino. In quest'ultimo \u00e8 raffigurato un pino (la Comunit\u00e0 stessa) affiancato da due torri incatenate (i castelli di Pieve e Botestagno), le figure sono invertite in quello ampezzano: al centro una torre (il Castello di Botestagno) e ai lati due pini incatenati (le regole alte di Lareto e Ambrizzola).\nL'emblema locale viene poi spesso posto al centro della bandiera d'Ampezzo, formata da due bande orizzontali d'egual misura: la superiore di colore celeste, bianca l'inferiore. Altro vessillo ampiamente utilizzato in Ampezzo \u00e8, inoltre, il celebre tricolore a bande orizzontali blu - bianco - verde, bandiera ufficiale dell'area ladina.\nAll'epoca dell'amministrazione austriaca, invece, lo stemma della \"Magnifica comunit\u00e0 d'Ampezzo\" era incorniciato nel petto dell'aquila bicipite nera degli Asburgo, con l'aggiunta della spada e dello scettro (simboli del potere regale impugnati dalle zampe della bestia) e la corona imperiale (sospesa sulle teste di quest'ultima).\nMonumenti e luoghi d'interesse.\nArchitetture religiose.\nBasilica dei Santi Filippo e Giacomo.\nLa basilica minore dei Santi Filippo e Giacomo, dedicata agli apostoli Filippo e Giacomo, patroni del paese, \u00e8 sede della parrocchia e del decanato di Cortina d'Ampezzo. Costruita tra il 1769 e il 1775 sul luogo in cui erano sorte due precedenti chiese del XIII e del XVI secolo, \u00e8 il vanto della comunit\u00e0.\nChiesa della Madonna della Difesa.\nLa chiesa della Madonna della Difesa, con l'annesso cimitero comunale, in localit\u00e0 Bigontina, \u00e8 gestita dai frati minori francescani. \u00c8 dedicata alla Madonna della Difesa, culto molto radicato in Ampezzo a seguito di due avvenimenti miracolosi, attribuiti alla Madre di Dio, avvenuti nel 572 e nel 1412 in difesa della popolazione ampezzana. Edificata nel 1750 su un preesistente sacello del XIV secolo, presenta sulla liscia facciata a capanna un delicato affresco raffigurante la Madonna della Difesa. Gli interni sono decorati con grande ricchezza di statue, dipinti, marmi policromi e foglie d'oro.\nChiesa di Sant'Antonio di Padova.\nLa cappella di Sant'Antonio da Padova, a Chiave, la cui edificazione termin\u00f2 nel 1791, fu ricostruita interamente nel 1809 a seguito di un devastante incendio causato dalle truppe napoleoniche che rase al suolo l'intera frazione di Chiave. Dedicata ad Antonio di Padova, di cui il villaggio celebra solennemente la festa il 13 giugno, la chiesetta pare protetta e racchiusa tra le antiche mura della frazione. L'impianto \u00e8 classico ad un'unica navata, con il soffitto in pietra appoggiato su un largo cornicione. All'interno sono conservati due pregevoli busti lignei (il Cristo flagellato e santa Caterina), una pala di sant'Antonio dell'ampezzano Giuseppe Lacedelli e un altare ligneo riccamente lavorato.\nCappella della Beata Vergine di Lourdes.\nLa cappella della Beata Vergine di Lourdes, a Grava di Sotto, la cui costruzione termin\u00f2 nel 1907. Decorata dall'artista gardenese Corrado Pitscheider, \u00e8 una chiesetta di particolare suggestione data la ricostruzione scultorea, posta nell'abside, di una delle apparizioni della Nostra Signora di Lourdes a Bernadette Soubirous. Ai lati dell'abside sono conservate anche due statue raffiguranti l'arcangelo Michele e santa Lucia, di pregevole fattura.\nChiesa di San Nicol\u00f2, San Biagio e Sant'Antonio abate.\nLa chiesa di San Nicol\u00f2, San Biagio e Sant'Antonio abate, a Ospitale, consacrata il 30 ottobre 1226, sorge al confine settentrionale dei territori ampezzani, dove, fin dall'XI secolo era presente un ospizio che dava ricovero ai viandanti, ai pellegrini e a coloro che, percorrendo questa strada, si dirigevano dalla Repubblica di Venezia alla Germania o viceversa. La dedica a San Nicol\u00f2, infatti, non sembra casuale: quest'ultimo era considerato patrono dei viandanti. Il culto del vescovo barese, ancora molto sentito in Ampezzo cos\u00ec come in molte altre valli dolomitiche, risale probabilmente al periodo della dominazione veneziana (quando venne massicciamente diffuso nei territori appartenenti alla Serenissima, non solo come \u00abPoseidone cristiano\u00bb, ma anche come santo alla cui venerazione era legato il ceto medio veneziano, in contrapposizione al pi\u00f9 aristocratico San Marco). Parzialmente riedificata nel 1572, a seguito delle riforme giuseppine fu spogliata dei propri antichi arredi. Gli interni conservano antichi affreschi di grande valore, oltre a incisioni e iscrizioni. \nCappella della Santissima Trinit\u00e0.\nLa cappella della Santissima Trinit\u00e0, in localit\u00e0 Maion, risale alla fine del 1704 e la sua storia \u00e8 legata a quella della nobile famiglia ampezzana dei de Zanna e del loro castello. La chiesetta fu infatti fatta costruire a ridosso delle sue cinta murarie per volere di Giovanni Maria e Pietro de Zanna, gi\u00e0 nobili per discendenza da un altro Pietro de Zanna. Il primo dei due era \"laureato in ambo le leggi\" e fu insignito nel 1692 dall'imperatore Leopoldo I del titolo di \"Nobile di SS. Trinit\u00e0 e Pietra Reale\", donde deriva la dedicazione della cappella. L'esterno presenta un arioso porticato, mentre l'interno, in tipico gusto settecentesco, \u00e8 decorato da due altari lignei e un dipinto attribuito ad Agostino Ridolfi (1646 - 1727).\nChiesa di San Rocco.\nLa chiesa di San Rocco, sita in localit\u00e0 Zuel di Sopra, \u00e8 dedicata a San Rocco di Montpellier, venerato come protettore dalla peste. L'edificio, consacrato il 10 settembre 1604, \u00e8 costruito in tipico stile tirolese, con il caratteristico campanile \"a cipolla\". Vi \u00e8 conservato il \"Cri\u0161to de Zuel\", un crocifisso del XVII secolo che, secondo la tradizione, fu miracolosamente rinvenuto nell'estate del 1695 tra lo strame di una stalla di Zuel.\nChiesa di San Francesco.\nLa chiesetta di San Francesco, in piazzetta San Francesco, nel pieno centro del paese, \u00e8 una piccola cappella privata, propriet\u00e0 della famiglia ampezzana dei Costantini, di cui non si conosce la data di fondazione: appare per la prima volta in un atto di compravendita risalente al 29 settembre 1396. Essa \u00e8 rimasta praticamente inalterata nei secoli, eccezion fatta per la grotta di Lourdes fatta costruire nel 1913 sulla parete destra dell'unica navata dal sacrestano del tempo, Fedele Siorpaes. Di indubbio interesse artistico sono gli affreschi trecenteschi di santi nella parete in fondo al presbiterio.\nChiesa di Santa Giuliana.\nLa chiesa di Santa Giuliana, ad Alver\u00e0, fu consacrata il 5 settembre 1716. Presenta una pianta a navata unica e gli arredi rispecchiano il tipico gusto settecentesco. L'unico altare presente all'interno \u00e8 uno degli esempi pi\u00f9 pregevoli di scultura e intaglio lignei del XVII secolo presenti in Ampezzo. In una pala di scuola veneta datata 1692 \u00e8 raffigurata Santa Giuliana di Nicomedia vestita ed ingioiellata come una ricca cortigiana. Sulla parete sinistra \u00e8 infine collocata una teca conservante una piccola \"Madonna col melograno\", risalente al XVI secolo.\nArchitetture civili.\n\"Cia\u1e63a de ra Regoles\".\nLa \"Cia\u015ba de ra R\u00e8goles\" (o Casa delle Regole), posizionato in piazza Venezia, a met\u00e0 di corso Italia, era, un tempo, la sede dell'istruzione elementare ampezzana e rappresenta lo spirito di cooperazione e il senso comunitario di un popolo che conosceva gi\u00e0 molti secoli or sono l'importanza del buon utilizzo del patrimonio collettivo, fatto di edifici, pascoli e boschi. La Casa delle Regole ospita al proprio interno, oltre agli uffici della Comunanza Regoliera, il Museo d'arte moderna Mario Rimoldi, uno dei tre musei delle Regole d'Ampezzo (gli altri due sono il Museo paleontologico Rinaldo Zardini e il Museo etnografico Regole d'Ampezzo).\n\"Comun V\u00e8cio\".\nIl \"Comun V\u00e8cio\" (il municipio vecchio), situato in piazza Roma, fu per decenni il centro amministrativo comunale durante l'amministrazione asburgica. Oggi \u00e8 sede della biblioteca civica e della banda cittadina, ma conserva comunque il suo carattere maestoso. Sui quattro lati sono rappresentati gli stemmi araldici delle famiglie ampezzane, dei sei sestieri e delle undici regole.\nMuseo d'arte moderna Mario Rimoldi.\nIl Museo d'arte moderna Mario Rimoldi conserva oltre 800 opere dei maggiori pittori del Novecento italiano: Campigli, Carr\u00e0, Cascella, de Chirico, de Pisis, Guttuso, Morandi, Mu\u0161i\u010d, Savinio, Severini, Sironi, Tomea e molti altri. Ospita inoltre numerose esposizioni temporanee su varie tematiche.\nPalaAudi.\nIl PalaAudi era un centro congressistico e culturale, aperto nell'agosto 2003 e smantellato nell'estate 2012, sede estiva ed invernale della manifestazione culturale Cortina InConTra, organizzata dal giornalista Enrico Cisnetto. La struttura, precedentemente conosciuta col nome di PalaVolkswagen (2003-2005), di PalaLexus (2005-2009) e successivamente di PalaInfiniti, era situata nel pieno centro del paese, in piazza della Stazione, e si presentava come un grande tendone bianco, dalle linee curve, ampie e sinuose, che ospitava al proprio interno pi\u00f9 di 500 posti a sedere. Copriva una superficie di forma rettangolare di 768 m\u00b2 e misurava 40 m per 20. Il palco interno riprendeva le forme di una tipica \"stua\" (il salotto della tipica abitazione ampezzana) ed era di dimensione sufficientemente ampie da poter accogliere complessi musicali, corali e gruppi concertistici.\nAlexander Girardi Hall.\nL'Alexander Girardi Hall (o semplicemente Alexander Hall), in localit\u00e0 Pontechiesa, poco sopra il fiume Boite, \u00e8 un edificio di propriet\u00e0 regoliera di recentissima costruzione (terminata nel dicembre 2006) nato per soddisfare le pi\u00f9 diverse esigenze del settore congressuale. Parallelamente all'attivit\u00e0 congressistica, l'edificio accoglie mostre ed eventi (come la mostra sulla grande guerra, allestita nel 2008 per celebrare i novant'anni dal termine del conflitto), ma soprattutto promuove attivit\u00e0 culturali strettamente connesse al folclore locale ampezzano e alle collezioni regoliere. L'edificio \u00e8 stato dedicato ad Alexander Girardi (1850 - 1918), celebre attore teatrale austriaco di fine Ottocento, nativo di Graz, i cui genitori erano proprio d'origine ampezzana.\nL'edificio inoltre ospita altri due Musei delle Regole d'Ampezzo:\nMuseo paleontologico Rinaldo Zardini, una raccolta di centinaia di fossili di ogni colore, forma e dimensione, trovati, radunati e catalogati dal fotografo ampezzano Rinaldo Zardini, appassionato di paleontologia. Tutti i pezzi esposti sono stati rinvenuti sulle Dolomiti e narrano di un'epoca in cui queste alte vette alpine si trovavano ancora sul fondale di un grande mare tropicale, popolato da invertebrati marini, pesci, coralli e spugne.\nMuseo etnografico Regole d'Ampezzo, allestito in una vecchia segheria \"alla veneziana\" ristrutturata, che sfruttava il moto idraulico del torrente Boite. Ivi sono esposti oggetti della vita quotidiana, contadina e pastorale di un passato non tanto lontano: sono conservati oggetti della religiosit\u00e0 popolare, testimonianze artistiche, utensili agricoli, tecniche di lavorazione dei materiali e abiti tipici di questa valle che vengono sfoggiati nelle maggiori occasioni.\nArchitetture militari.\nForte Tre Sassi.\nIl forte Tre Sassi (o forte Tra i Sassi, in tedesco: Werk Tre Sassi e in ladino: \"Festung intr\u00e0 i sasc\") \u00e8 un fortilizio di costruzione austro-ungarica fatto erigere a partire dal 1897 presso il Passo Valparola. Posto tra il Sass de Stria e il Piccolo Lagazuoi, il forte dominava il passaggio tra il passo Falzarego (ossia l'Ampezzo, il Cadore e il Bellunese) e la Val Badia in Alto Adige.\nEsso faceva parte del grande complesso di fortificazioni austriache al confine italiano, fatto costruire per volere dello stato maggiore austro-ungarico tra la fine del XIX e l'inizio del XX secolo.\nReso inutilizzabile a causa di un bombardamento italiano il 5 luglio 1915, il rudere rimase in uno stato di totale abbandono fino all'avvento del nostro secolo, quando venne restaurato dalle Regole d'Ampezzo assieme alla famiglia divenutane proprietaria, i Lacedelli. Il Forte Tre Sassi ospita un Museo della grande guerra, all'interno del quale sono conservati reperti (bellici e non) risalenti agli anni del primo conflitto mondiale.\nCastello di Botestagno.\nIl castello di Botestagno (detto anche \"di Podestagno\", dal tedesco Peutelstein, \"Rocca sul Boite\") era un fortilizio d'et\u00e0 medievale (quasi completamente scomparso) che si ergeva sull'omonimo sasso, situato nella valle del fiume Boite, poco pi\u00f9 a nord del centro abitato, in localit\u00e0 Pr\u00e0 del Ca\u0161tel.\nSi ritiene che i primi a costruire un appostamento ligneo su Botestagno siano stati i Longobardi tra il VII e l'VIII secolo, certamente con il fine di dominare le tre valli che sotto di esso convergono: la Valle del Boite, la Val di Fanes e la Val Felizon; il primo nucleo in pietra, tuttavia, risale probabilmente all'XI secolo. Nel corso dei secoli successivi fu tenuto dai tedeschi (fino al 1077), dai patriarchi di Aquileia (XII secolo) e dai Caminesi (XIII secolo), sotto i quali Botestagno divenne sede di un capitanato. Pass\u00f2 poi in mano veneziana e infine asburgica. Durante il Settecento il castello perse via via d'importanza, fino a quando fu messo all'asta nel 1782 per volont\u00e0 dell'imperatore Giuseppe II.\nOggi sono visibili solamente i poveri ruderi di quelle che dovevano essere le cantine e le fondamenta del castello, ormai in buona parte inghiottite dalla vegetazione e dal tempo.\nCastello de Zanna.\nIl castello de Zanna \u00e8 una piccola fortezza, situata in localit\u00e0 Minel, la cui costruzione \u00e8 legata ad una particolarissima storia di fine Seicento. Costituito di bianche e basse mura perimetrali e da due candide torrette angolari, presenta, su quella che doveva essere la facciata principale, una piccola cappella dedicata alla Santissima Trinit\u00e0. Voluto da Zamaria Zanna, la costruzione del castello inizi\u00f2 nel 1694, ma il 19 agosto 1696 i lavori furono interrotti dalla stessa comunit\u00e0 ampezzana e l'edificio rimase cos\u00ec incompiuto fino a quando, nel 1809, venne dato alle fiamme dalle truppe rivoluzionarie francesi che avevano invaso l'Ampezzo, rimanendone parzialmente danneggiato. Da allora il castello non ha subito altri interventi e si presenta come una piccola e bianca fortezza diroccata.\nSacrario militare di Pocol.\nIl sacrario militare di Pocol (detto anche ossario di Pocol) sorge a quota 1.535\u00a0m s.l.m., presso la SS 48 delle Dolomiti in direzione di Passo Falzarego, in localit\u00e0 Pocol. Edificato nel 1935 come monumento funebre alle migliaia di caduti della grande guerra sul fronte dolomitico, questo austero sacrario \u00e8 costituito principalmente da due parallelepipedi orizzontali di differente grandezza posti l'uno sopra l'altro, su cui s'innalza una massiccia torre quadrangolare in pietra, ben visibile da tutta la sottostante conca ampezzana. Sul retrostante piazzale, a destra, si affaccia una piccola chiesetta, costruita nel 1916 quale cappella del vecchio cimitero militare dagli alpini del 5\u00ba gruppo.\nConserva le misere spoglie di 9.707 caduti italiani, di cui 4.455 rimasti ignoti, e di altri 37 caduti austro-ungarici noti. In una cripta situata al centro della struttura, sotto il sarcofago in pietra del \"Fante morto\", riposa il corpo del generale Antonio Cantore, insignito della medaglia d'oro al valor militare.\nAree naturali.\nParco naturale regionale delle Dolomiti d'Ampezzo.\nL'area protetta del \"Parco naturale regionale delle Dolomiti d'Ampezzo\", interamente compreso all'interno del comune ampezzano, si estende a nord dell'abitato di Cortina d'Ampezzo fino al confine con la regione Trentino-Alto Adige, inserendosi nel Parco naturale Fanes - Sennes - Braies, con il quale forma un pi\u00f9 esteso comprensorio naturalistico dalle caratteristiche ambientali simili, dell'ampiezza totale di circa 37.000 ha.\nIl parco, che copre un'area complessiva di 11.200 ha, \u00e8 stato ufficialmente istituito il 22 marzo 1990 con Legge Regionale n. 21 della regione Veneto. Nato con il consenso dell'Assemblea generale dei Regolieri, \u00e8 stato affidato in gestione dalla Regione Veneto alla Comunanza delle Regole d'Ampezzo.\nIl territorio del parco comprende molti famosi gruppi dolomitici: il Cristallo, le Tofane, la cima Fanes, il Col Bechei e la Croda Rossa, rispettivamente divisi dalla Val Travenanzes, dalla Val di Fanes, dall'alta Valle del Boite e dalla Val Felizon. Alcuni di questi massicci presentano vette che superano i 3.200 metri s.l.m. e racchiudono nelle rientranze dei loro versanti settentrionali alcuni piccoli ghiacciai. Le valli sono strette e formano degli spettacolari orridi naturali in prossimit\u00e0 della comune confluenza, in corrispondenza della quale \u00e8 situata l'entrata principale del parco, e si aprono in vasti altipiani a pascolo verso le quote pi\u00f9 alte. Altri due solchi vallivi costituiscono i limiti meridionali dell'area. Il parco \u00e8 poi delimitato dalla valle del rio Falzarego ad ovest e dalla Val Padeon ad est. All'interno del parco vi sono ben diciannove strutture turistiche, tra ristoranti e rifugi alpini.\nSociet\u00e0.\nEvoluzione demografica.\nDalla fine del 1700 alle guerre napoleoniche.\nI primi dati ufficiali del numero di abitanti in Anpezzo si trovano nella biblioteca del \"Tiroler Landesmuseum Ferdinandeum\" (museo del Tirolo) di Innsbruck, oltre ad un documento dell'archivio comunale datato 1773. Altre statistiche arrivano dallo \"Schematisus der Di\u00f6zese Brixen\" (Schematismo della diocesi di Bressanone).\nFino al 1804 la popolazione ebbe una crescita media del 4,10% piuttosto costante. A causa delle Guerre napoleoniche Anpezo pass\u00f2 al Regno di Baviera (1805) e poi al Regno d'Italia (1810), queste guerre segnarono molto la popolazione, specie per i fatti bellici del 1809 che videro un crollo demografico tra il 1806 e il 1814 del 17,33%.\nConsistenti in quegli anni furono anche gli emigrati che toccarono nel 1812 le 299 unit\u00e0 (il 12,55% del totale). Nei 50 anni successivi alle guerre napoleoniche gli emigrati non superarono mai le 16 unit\u00e0 annue.\nDalle guerre napoleoniche all'avvento del turismo.\nDopo le guerre napoleoniche la popolazione torn\u00f2 a crescere gradualmente e costantemente con un tasso medio del 3,40% (tra il 1818 e il 1863). L'emigrazione fu quasi nulla. Col 1863 e l'arrivo di Paul Grohmann inizia l'era del turismo.\nDai Giochi olimpici invernali al 2011.\nLa popolazione ampezzana, come si pu\u00f2 evincere dal grafico, ha visto una costante crescita nel periodo compreso tra l'annessione allo Stato Italiano e tutti gli anni sessanta, mentre a partire dagli anni settanta ha registrato un forte calo (- unit\u00e0 in trent'anni), con accenno di ripresa solo negli ultimissimi anni. Nonostante tutto, con i suoi 6.112 abitanti, il comune di Cortina d'Ampezzo si piazza al settimo posto tra i comuni pi\u00f9 popolosi della propria provincia, dopo Belluno (), Feltre (), Sedico (), Ponte nelle Alpi (), Santa Giustina () e Mel ().\nAlla fine del 2008 si sono contati 44 nati (7,1\u2030) e 67 morti (10,9\u2030) con un incremento naturale di -23 unit\u00e0 (-3,8\u2030). Le famiglie () contano in media 2,2 componenti.\nEtnie e minoranze straniere.\nLa presenza di popolazione straniera residente a Cortina d'Ampezzo \u00e8 un fenomeno abbastanza recente e di proporzioni piuttosto ridotte, anche viste le dimensioni poco estese della citt\u00e0.\nGli stranieri residenti nel comune sono 270, corrispondenti al 4,77% della popolazione totale.\nDi seguito i gruppi di stranieri pi\u00f9 consistenti (al 31 dicembre 2019):\nLingue e dialetti.\nAccanto all'idioma italiano, parte della popolazione locale parla correntemente l'ampezzano che \u00e8 una variante locale del pi\u00f9 ampio gruppo del ladino, cui \u00e8 ormai riconosciuto il rango di una vera e propria lingua. Si tratta di una lingua romanza discendente dal latino (alla pari dell'italiano, del francese o del castigliano) che rassomiglia per molti aspetti il romancio parlato in Svizzera. Il mantenimento di questo idioma, conosciuto dagli anziani ma anche da molti tra i pi\u00f9 giovani, \u00e8 diventato per una parte degli ampezzani un vero e proprio simbolo di attaccamento alle proprie radici montane e rustiche. Lo stesso sentimento di orgoglio comunitario \u00e8 riscontrabile nell'appartenenza alla cultura \"ladina/tirolese\", diversa e distinta da quelle \"italiana e tedesca\", che continua a sopravvivere bench\u00e9 sempre pi\u00f9 compressa tra queste ultime. Una tendenza culturale che comincia a trovare un riconoscimento da parte delle istituzioni: notevole, ad esempio, che nel dicembre 2007 l'amministrazione comunale abbia deciso di affiancare il ladino all'italiano nella toponomastica stradale e delle frazioni, nel rispetto della normativa in vigore dal 1999 per la tutela delle minoranze linguistiche.\nUn sondaggio del 2006 ha potuto inoltre rivelare la composizione linguistica di tre comuni della Provincia di Belluno che facevano parte del Tirolo storico, includendo Ampezzo. Il sondaggio ha rilevato che il 15.6% della popolazione \"ampezzana\" \u00e8 di madrelingua ladina, mentre l'82.1% \u00e8 di madrelingua italiana, \u00e8 presente inoltre una minoranza germanofona che comprende l'1.7% della popolazione, risalente alla amministrazione austriaca.\nReligione.\nLa religione dominante nel comune di Cortina d'Ampezzo \u00e8 quella cristiana di credo cattolico romano. Non ci \u00e8 dato sapere n\u00e9 l'epoca n\u00e9 l'autore dell'evangelizzazione di queste terre in epoca antica; tuttavia, come gi\u00e0 precedentemente affermato riguardo alla storia medievale dell'Ampezzo, la tradizione vuole che nel corso del VI secolo gli abitanti abbiano ricevuto dalla Madonna una protezione miracolosa che li avrebbe salvati dalle razzie dei Longobardi, che in quegli anni stavano compiendo la propria calata nella penisola italiana. Al secolo VI, dunque, questa regione gi\u00e0 professava la fede cristiana. In particolare, \u00e8 molto sentita la venerazione per la \"Madonna della Difesa\", anche in virt\u00f9 di un secondo miracolo, avvenuto quando, nel 1412, un esiguo gruppo di ampezzani e cadorini riusc\u00ec a bloccare le truppe imperiali di Sigismondo del Lussemburgo al passo di Cimabanche. Tale evento venne attribuito all'intercessione della Vergine Maria e da allora, ogni 19 gennaio, si celebra la cosiddetta \"Festa del Voto\".\nIl forte sentimento religioso di questa valle \u00e8 testimoniato anche dalla grande quantit\u00e0 di altari, cappelle, chiese, edicole sparse per tutto il territorio: pressoch\u00e9 ogni localit\u00e0 ampezzana possiede una propria chiesetta, dedicata alla venerazione di un particolare santo protettore. I Santi Filippo e Giacomo sono invece patroni di tutto l'Ampezzo, venerati nella chiesa principale del paese. Ai fianchi delle strade, ai bivi e agli incroci, nei boschi o presso le sorgenti dei ruscelli, \u00e8 poi facile trovare piccole edicole dedicate alla Madre di Dio o crocifissi di legno che testimoniano una religiosit\u00e0 popolare semplice ma ancora sentita.\nL'intero territorio \u00e8 compreso in una sola parrocchia, quella dei Santi Filippo e Giacomo, sede anche del decanato di Cortina d'Ampezzo. Dal punto di vista ecclesiastico, la parrocchia, fino al 1751 segu\u00ec le vicissitudini della chiesa matrice di Pieve di Cadore, passando nei secoli sotto diverse autorit\u00e0 episcopali: subordinata al Patriarcato di Aquileia per sette secoli, alla soppressione di quest'ultimo (1751) pass\u00f2, come territorio asburgico, sotto l'arcidiocesi di Gorizia, quindi sotto l'amministrazione vescovile di Lubiana (1787), e appena due anni pi\u00f9 tardi divenne parte della diocesi di Bressanone. Nell'agosto 1964, infine, il decanato fu aggregato alla diocesi di Belluno.\nTra le minoranze religiose, conseguenza soprattutto della recentissima immigrazione, si registrano sparute comunit\u00e0 di cristiani ortodossi e musulmani. \u00c8 inoltre presente una congregazione dei Testimoni di Geova, che ha la propria sede in localit\u00e0 Pian da Lago.\nReferendum per l'aggregazione alla provincia autonoma di Bolzano.\nIl 28 e 29 ottobre 2007 si \u00e8 tenuto un referendum consultivo per chiedere che il comune (assieme a quelli di Livinallongo del Col di Lana e Colle Santa Lucia) fosse distaccato dal Veneto e riaggregato alla provincia autonoma di Bolzano. Il referendum si \u00e8 contraddistinto per la netta vittoria dei \"s\u00ec\" e per il superamento dei due quorum qualificati.\nCultura.\nIstruzione.\nBiblioteche.\n\"Biblioteca Civica\", in Corso Italia 83, con un patrimonio librario di oltre 26000 volumi \u00e8 dopo quella di Belluno la pi\u00f9 fornita della provincia.\nScuole.\nIl sistema scolastico nella valle d'Ampezzo ha origini molto antiche: gi\u00e0 nel XVII secolo, infatti, esistevano istituti popolari, resi gratuiti nel 1774, vennero riformati nel 1848 durante la grande stagione delle riforme attuate dagli Asburgo nei propri possedimenti.\nTra gli istituti pubblici, sono presenti a Cortina un istituto comprensivo (che raccoglie una materna, un'elementare e una media) e il \"Polo della Val Boite\" (istituto d'istruzione secondaria superiore, costituito nel 1999 a seguito del decreto Bassanini), che raccoglie il liceo scientifico, l'Istituto professionale per i servizi alberghieri e ristorazione, l'istituto d'arte, l'istituto tecnico commerciale e il liceo classico del comune di San Vito di Cadore. Negli anni scolastici 2007-2008 e 2008-2009, il \"Polo della Val Boite\" ha avuto rispettivamente un totale di 550 e 567 iscritti, e di un corpo docenti formato rispettivamente da 72 e 90 insegnanti.\nSono invece privati l'asilo \"Don Pietro Frenademez\" (paritario), e l'asilo nido e le scuole materna ed elementare dell'associazione \"Facciamo un Nido\", ente gestore del \"Centro Infanzia e Scuola Elementare Montessori\" (Scuola Primaria paritaria e tutto il Centro Bilingue italiano-inglese a partire dall'Asilo Nido, utilizzanti il \"metodo Montessori\").\nCinema e televisione.\nLa valle e i monti d'Ampezzo sono spesso stati scelti da registi e sceneggiatori come set ideali per la realizzazione di svariate pellicole cinematografiche, soprattutto per via dell'ineguagliabile bellezza dei paesaggi naturali. \u00c8 questo il caso emblematico di \"Cliffhanger - L'ultima sfida\", film statunitense di Renny Harlin, con Sylvester Stallone (1993): bench\u00e9 la vicenda di questo film si svolga nelle Montagne Rocciose, l'ambientazione ideale fu individuata in Ampezzo (pi\u00f9 precisamente tra i pendii del Lagazuoi) proprio in virt\u00f9 della spettacolarit\u00e0 e della magnificenza dei massicci montuosi.\nNel 1956 il territorio di Cortina d'Ampezzo, e principalmente la frazione di Fiames, \u00e8 stato uno dei luoghi delle riprese del film La dinastia del petrolio (Campbell's Kingdom, nel titolo in lingua originale), un film d'avventura britannico uscito nelle sale l'anno successivo, ambientato nell'Alberta canadese, diretto da Ralph Thomas e basato sull'omonimo romanzo del 1952 di Hammond Innes. Le riprese furono effettuate, oltre che a Fiames, in particolar modo nell'area che di l\u00ec a poco avrebbe ospitato l'aeroporto di Fiames, e nei dintorni di Cortina d'Ampezzo, anche nel lago di Pontesei: proprio in relazione a tale circostanza, la pellicola \u00e8 una autentica testimonianza del cantiere all'epoca attivo per la realizzazione della diga di Pontesei .\nAltri film di fama internazionale girati in Ampezzo sono \"La Pantera Rosa\" (1963), con David Niven e Peter Sellers; \"Mercoled\u00ec delle ceneri\" (1973), con Elizabeth Taylor ed Henry Fonda; il celeberrimo episodio della saga di James Bond \"Solo per i tuoi occhi\" (1981), con Roger Moore; \"Il colonnello Von Ryan\" (1965), con Frank Sinatra; \"L'orso\" (1988) di Jean-Jacques Annaud; \"Ladyhawke\" (1985), con Rutger Hauer e Michelle Pfeiffer e \"Il grande silenzio\" (1968), con Jean-Louis Trintignant.\nTra le pellicole e le serie televisive nostrane qui girate ricordiamo \"Fantozzi in paradiso\" (1993); due episodi della fortunata serie natalizia di commedie leggere interpretate dalla coppia Boldi-De Sica: \"Vacanze di Natale\" (1983) e \"Vacanze di Natale 2000\" (1999), entrambi diretti dai fratelli Carlo ed Enrico Vanzina; \"Amanti\" (1968), di Vittorio De Sica; \"Letto a tre piazze\" (1960), con Tot\u00f2 e Peppino; il celeberrimo \"Il conte Max\" (1957) con Alberto Sordi; \"Vacanze d'inverno\" (1959), sempre con Sordi affiancato da Vittorio De Sica; infine, parte della serie televisiva \"Un ciclone in famiglia\", con Massimo Boldi, Barbara De Rossi, Maurizio Mattioli e Monica Scattini. Nel 2011 in Ampezzo \u00e8 stato girato il cinepanettone di Neri Parenti Vacanze di Natale a Cortina.\nLa valle ampezzana \u00e8 stata scelta come scenario ideale anche per numerosi spot pubblicitari, specialmente per quelli invernali dell'azienda di telefonia mobile TIM, andati in onda sulle reti televisive nazionali negli anni 2000.\nLetteratura.\nCortina d'Ampezzo \u00e8 citata in un brano del saggio Le porte della percezione di Aldous Huxley, precisamente in un momento in cui l'autore racconta della sua esperienza con la mescalina e necessita di fare un esempio.\nViene citata inoltre in \"Festa mobile\" di Ernest Hemingway, dove lo scrittore statunitense riferisce che nella localit\u00e0 dolomitica venne concepito il primogenito Jack, avuto dalla prima moglie Hadley Richardson.\nCucina.\nLa cucina ampezzana \u00e8 in parte simile a quella tirolese, rispecchiando anche nella gastronomia i forti legami con l'Austria occidentale; pertanto molti piatti tipici d'Ampezzo portano gli originali nomi tedeschi. Sono tutte vivande della tradizione popolare, generalmente povere, ma ricche di sapore e tradizione.\nI primi piatti pi\u00f9 famosi sono certamente i \"chenedi\" (variante ampezzana dei canederli tirolesi), palle di pan grattato ripiene di speck, spinaci, lardo o formaggio e serviti in brodo caldo o con burro fuso, i \"casunziei\", ravioli a mezzaluna ripieni di rapa rossa o patata, conditi con burro fuso e semi di papavero, e i \"pestariei\", pezzetti di pasta di farina bianca e acqua cotti in latte bollente salato; questo tipico piatto rappresentava l'antica colazione degli ampezzani. Dalla tradizione veneta, Ampezzo ha ereditato la polenta e il \"rije e bije\" (conosciuto anche come \"riso e piselli\"), affiancati da minestra di fave (detta anche \"faariesa\") o di orzo; da quella asburgica, invece, la \"Gulaschs\u00fcppe\", specialit\u00e0 originaria dell'Ungheria, consistente in una zuppa di carne speziata.\nTra le pietanze si ricordano l'arrosto ai funghi (che crescono abbondanti nei sottoboschi circostanti la valle), il \"gr\u00f6stl\", tortino di carne e patate d'origine austriaca, le costine di maiale, gli spezzatini di cacciagione (di capriolo o di camoscio), serviti in modo molto originale con la tradizionale marmellata di mirtilli rossi, e un gran numero di salumi e insaccati; tra i contorni, il pi\u00f9 conosciuto sono le celebri \"patate all'ampezzana\". Molto sviluppata \u00e8 anche la tradizione casearia: qui si produce il tipico \"zigar\", servito fuso con la polenta.\nLa torta di mele (in tedesco \"apfelstrudel\"), le \"fartaies\" e il tortino di ricotta, infine, sono squisiti dessert, cos\u00ec come i \"krapfen\" (alla crema o alla confettura d'albicocca), i \"nighele\" (piccoli bomboloni privi di ripieno) e la torta sacher, tipici dolci austriaci. Tra le conserve, sono da ricordare soprattutto quelle di frutti di bosco: mirtilli, lamponi, more, ribes, fragole. Infine \u00e8 da citare la locale produzione di miele, in particolare di millefiori e di rododendro.\nEventi.\nDi seguito sono riportate le maggiori manifestazioni culturali e sportive svolgentesi nel territorio comunale:\nGeografia antropica.\nFrazioni e sestieri.\nCome riportato nello statuto comunale, il territorio \u00e8 articolato in numerosi villaggi, nessuno dei quali \u00e8 per\u00f2 considerato frazione. Essi erano inizialmente piccolissimi borghi affiancati pi\u00f9 recentemente da alcuni nuovi insediamenti abitativi (tra parentesi gli originali nomi ladini): Acquabona di sopra (\"Agabona de sora\"), Acquabona di sotto (\"Agabona de sote\"), Alver\u00e0, Bigontina di sopra (\"Begontina de sora\"), Bigontina di sotto (\"Begontina de sote\"), Boschedel, Brite de Val, Cadelverzo di sopra (\"Ciadelverzo de sora\"), Cadelverzo di sotto (\"Ciadelverzo de sote\"), Cademai (\"Ciademai\"), Cadin di sotto (\"Ciadin\"), Cadin di Sopra (\"Ciadin de Inze)\", Campo di sopra (\"Cianpo de sora\"), Campo di sotto (\"Cianpo de sote\"), Chiamulera (\"Ciamulera\"), Chiave (\"Ciae\"), Cianderies, Coiana (\"Coiana\"), Col, Cortina, Crignes, Done\u00e0, Fiames, Fraina, Gilardon (\"Jilardon\"), Grava di sopra (\"Graa de sora\"), Grava di sotto (\"Graa de sote\"), Guargn\u00e9, Lacedel (\"Lazedel\"), La Riva (\"Fora in Ria\"), Manaigo, Maion di sopra, (\"Maion o Maion de sora\"), Maion di sotto (\"Maion de sote o Minel\"), Meleres, Mortisa (\"Mortija\"), Pecol (\"Pecol\"), Pezi\u00e9, Pian da Lago, Pieros\u00e0, Pocol (\"Pocol\"), Pontechiesa (\"Ponte de ra Zesa\"), Ronco, Salieto, Senori\u00e9 (\"\u015aenori\u00e9\"), Socol (\"Socol\"), Socus (\"Socusc\"), Staolin (\"Stoulin\"), Val di sopra (\"Val de sora\"), Val di sotto (\"Val de sote\"), Verocai (\"Gnoche\"), Vera (\"Ra Era\"), Zuel di sopra (\"\u015auel de sora\"), Zuel di sotto (\"\u015auel de sote\").\nI vari insediamenti del comune di Cortina d'Ampezzo sono riuniti in sei contrade, che prendono il nome di \"sestieri\" e hanno la funzione di rappresentare le comunit\u00e0 locali. In particolare, sono legati all'organizzazione di eventi folcloristici (tra cui la \"Corsa dei Sestieri\" e le \"Feste Campestri\"). I sei sestieri prendono il nome di: Alver\u00e0, Azzon (\"Azon\"), Cadin (\"Ciadin\"), Chiave (\"Ciae\"), Cortina, Zuel (\"\u015auel\").\nEconomia.\nArtigianato.\nAmpio sviluppo ha avuto, a partire dal secolo XIX, l'artigianato locale. La crescente importanza di tale settore indusse il Ministero del Commercio austriaco ad autorizzare l'apertura di una Scuola Industriale Statale nel 1874, cui si aggiunse successivamente l'Istituto d'Arte. I prodotti artigianali incontrarono l'apprezzamento dei primi villeggianti britannici e tedeschi del nascente turismo di fine Ottocento. Quest'arte sembra affondare le proprie radici in tempi immemorabili, in un'epoca mitica. Il giornalista e antropologo austriaco Karl Felix Wolff, ad esempio, racconta che, secondo un'antica leggenda, \u00abun ampezzano fabbric\u00f2 una volta una spada di tale elasticit\u00e0 che si poteva piegare e annodare e poi tornava diritta\u00bb.\nTra le specializzazioni di maggior rilievo, ricordiamo la lavorazione artistica del legno per arredamento, la produzione delle stufe in maiolica (molto simili alle \"Kachelofen\" tirolesi), la produzione di oggetti in ferro, rame e vetro, la realizzazione di oggetti d'arredo impreziositi ottenuti con tecniche d'intarsio e musiva, la scultura del legno la fotografia professionale.\nTurismo invernale.\nLa fama internazionale della localit\u00e0 ampezzana si deve anche alle sue piste da sci, tra le pi\u00f9 impegnative e panoramiche di tutte le Dolomiti.\nIl simbolo di turistico di Cortina d'Ampezzo, \u00e8 il logo raffigurante un piccolo scoiattolo rosso, accostato alla scritta corsiva riportante il nome del comune.\nPiste da sci.\nLe infrastrutture costruite per le gare olimpiche sono state riutilizzate per il turismo invernale: gli impianti di risalita superano la trentina (dati risalenti al 1999), di cui quattro funivie, oltre venti seggiovie e una decina sciovie; numerose le piste, concentrate soprattutto in Tofana e nei comprensori \"Cortina Cube\" (Mietres - Cristallo - Faloria) e Cinque Torri - Col Gallina - Lagazuoi. Tutto l'Ampezzo, col nome di \"Olimpia Superski\", rientra nel comprensorio italiano \"Dolomiti Superski\", uno dei maggiori caroselli sciistici del mondo.\nLe piste da discesa sono poco pi\u00f9 di un'ottantina, per oltre 140\u00a0km totali. Le piste da fondo misurano invece 58\u00a0km complessivi, praticabili principalmente in localit\u00e0 Fiames e sulla cosiddetta \"Ciclabile delle Dolomiti\".\nSnowboard.\nUn nuovo e pi\u00f9 grande \"snowpark\" (il \"Cortina Snowpark\") \u00e8 stato invece aperto nel gennaio 2011 in zona Tofana, nei pressi di Socrepes (pista San Zan). L'impianto, servito da una seggiovia quadriposto, \u00e8 lungo 500 m ed \u00e8 suddiviso in due aree di diversa difficolt\u00e0:\nCurling.\nL'Associazione Curling Cortina (ACC), nata nel 1968, riunisce i tre club cittadini. \nLe squadre partecipanti al Campionato Italiano (di tutte le categorie Olimpiche e Para-olimpiche) sono associate all'ACC.\nTurismo estivo.\nD'estate si pratica escursionismo.\nInfrastrutture e trasporti.\nStrade.\nIl paese \u00e8 servito dall'Autostrada A27, fino all'immissione nella SS 51 al km 84\u00b0, dalla Strada statale 51 di Alemagna e dalla Strada statale 48 delle Dolomiti.\nFerrovie.\nLa stazione ferroviaria pi\u00f9 vicina \u00e8 la stazione di Calalzo-Pieve di Cadore-Cortina, che si trova a 35\u00a0km di distanza a sud da Cortina d'Ampezzo.\nFra il 1921 e il 1964 erano attive le stazioni di Cortina d'Ampezzo e Zuel e le fermate Istituto Codivilla-Chiave, Hotel Miramonti e Acquabona, poste lungo la ferrovia delle Dolomiti il cui percorso, soppresso il servizio, \u00e8 stato riadattato a pista ciclabile in estate e pista da sci di fondo in inverno.\nAeroporto.\nPresso Fiames, localit\u00e0 a pochi chilometri dal centro abitato ampezzano, era funzionante l'Aeroporto di Cortina d'Ampezzo-Fiames per elicotteri e altri velivoli privati di piccole dimensioni. L'hangar apparteneva alla compagnia aerea da turismo Aeralpi, che effettuava i collegamenti con l'aeroporto ampezzano.\nAmministrazione.\nSindaci di Cortina d'Ampezzo.\nSindaci e capocomune dal 1850\nDenominazione del comune.\nFino al 1923 il nome ufficiale del comune era semplicemente \"Ampezzo\". In precedenza nei documenti redatti in tedesco veniva utilizzato il toponimo \"Hayden\".\nSport.\nManifestazioni sportive.\nAmpezzo ha ospitato moltissimi eventi internazionali ai massimi livelli agonistici nei diversi sport invernali, tra questi i pi\u00f9 importanti:\nPrevisti\nCalcio.\nLa principale squadra di calcio della citt\u00e0 \u00e8 l'A.S.D. Cortina Calcio che milita in Seconda Categoria. Lo stadio di casa \u00e8 presso il centro sportivo Antonella De Rigo. Ampezzo \u00e8 anche luogo per i ritiri di squadre italiane di serie A.\nCAI - Sezione di Cortina d'Ampezzo.\nLa sezione del Club Alpino Italiano di Cortina d'Ampezzo nacque nel 1882 come \"Sezione Ampezzo\" del Club Alpino Tedesco ed Austriaco. Fino allo scoppio della Grande Guerra, la sezione rimase austro-tedesca ed ampli\u00f2 la conoscenza delle Dolomiti ampezzane, aprendo nuove vie e costruendo rifugi e bivacchi. Si \u00e8 in ricostituita nel 1920 prendendo la denominazione odierna. Possiede e gestisce alcuni rifugi alpini delle vette circostanti Ampezzo, tra cui il Rifugio Camillo Giussani in Tofana.\nArrampicata.\nGli Scoiattoli di Cortina sono un gruppo di arrampicatori non professionisti fondato nel 1939.\nCurling.\nL'Associazione Curling Cortina \u00e8 composta da due formazioni che partecipano al campionato italiano del Girone d'Eccellenza (serie A) ed una formazione che partecipa al campionato italiano wheelchair. Gli atleti ampezzani hanno rappresentato negli ultimi cinquant'anni le squadre nazionali (maschile e femminile) nella maggior parte degli eventi a cui l'Italia abbia partecipato.\nHockey su ghiaccio.\nLa Sportivi Ghiaccio Cortina \u00e8 la squadra di hockey su ghiaccio locale, fondata nel 1924 come Gruppo Sportivo Dolomiti Cortina Hockey. Vincitrice di sedici scudetti e tre coppe Italia. L'impianto sportivo di riferimento \u00e8 lo Stadio Olimpico del Ghiaccio.\nSci.\nNella localit\u00e0 hanno sede numerose scuole di sci:\nLo Sci Club Cortina, fondato nel 1903, \u00e8 uno de pi\u00f9 antichi club sciistici d'Italia, insignito della Stella d'oro al merito sportivo dal CONI.\nLa Scuola Sci Cortina, nata nel 1933 come Scuola Nazionale di Sci Cortina. Istituita nel 1926 dal Club Sportivo Dolomiti, fu la prima societ\u00e0 sorta in Italia con regolare autorizzazione della F.I.S.I..\nCiclismo.\nCortina d'Ampezzo \u00e8 stata per sette volte sede di arrivo di una tappa del Giro d'Italia, la prima nel 1939, l'ultima nel 2021:\nAutomobilismo.\nLa Coppa d'Oro delle Dolomiti \u00e8 stata una corsa automobilistica di velocit\u00e0 pura, su strade aperte al traffico, che si disput\u00f2 per dieci anni dal 1947 al 1956. con partenza e arrivo a Cortina d'Ampezzo.\nImpianti sportivi.\nTrampolino Italia.\nSulla collina Zuel dove sorge il trampolino olimpico Italia, divenuto uno dei simboli ampezzani, gi\u00e0 esisteva, fin dagli anni Trenta, un trampolino in legno per il salto con gli sci, utilizzato principalmente per gli allenamenti degli atleti. L'odierna struttura, invece, fu costruita nel 1955 in occasione dei VII Giochi olimpici invernali.\nIn periodo estivo, la pista di atterraggio \u00e8 utilizzata per incontri di calcio di squadre locali e come sede di un concorso ippico di salto ostacoli. Le tribune laterali e l'anfiteatro che circondano questo impianto hanno una capacit\u00e0 totale di circa 43.000 spettatori.\nPista olimpica di bob.\nLa Pista olimpica di bob, sita in localit\u00e0 Ronco, \u00e8 intitolata al bobbista ampezzano Eugenio Monti che vinse il primo titolo olimpico italiano in tale specialit\u00e0 e fu costruita per le Olimpiadi invernali del 1956. Ha ospitato i Campionati italiani di entrambe le categorie nonch\u00e9 vari eventi internazionali (campionati mondiali e prove di Coppa del Mondo).\nLa pista, dotata di impianto di refrigerazione artificiale, \u00e8 lunga 1.350 metri, presenta un totale di undici curve paraboliche e cinque rettifili; ha pendenza media del 9,3% (pendenza massima del 15,9%) con 120\u00a0m. circa di dislivello tra la partenza e l'arrivo. La velocit\u00e0 dei bob nel tratto finale oscilla tra i 125\u00a0km/h del bob a due e i 130\u00a0km/h del bob a quattro. L'impianto non \u00e8 pi\u00f9 attivo.\nStadio del tennis.\nLo Stadio del tennis, situato nel centro del paese e intitolato ai due fratelli Armando e Romano Apollonio campioni di hockey su ghiaccio negli anni quaranta, nasce alla fine degli anni venti come primo stadio del ghiaccio ampezzano. Alla fine degli anni trenta vennero completati e aperti alcuni campi da tennis. Questo vecchio palazzetto del ghiaccio venne definitivamente chiuso nel 1956, sostituito dal nuovo Stadio Olimpico del Ghiaccio: da allora, lo Stadio Apollonio ospita cinque campi da tennis scoperti, due in terra rossa e tre in erba sintetica.\nStadio Olimpico del Ghiaccio.\nLo Stadio Olimpico del Ghiaccio, inaugurato il 26 ottobre 1955, fu fatto costruire a partire dal 1952, in occasione dei VII Giochi Olimpici Invernali, per ospitare le celebrazioni di apertura e di chiusura di tale manifestazione e per ospitarne le competizioni sportive sul ghiaccio.\nL'edificio, in cemento armato rivestito in legno, era originariamente aperto, con una struttura \"open air\", ma nei decenni successivi \u00e8 stato chiuso tramite una moderna struttura in acciaio e vetro, ci\u00f2 permette l'uso dell'impianto anche nel periodo estivo e anche in condizioni di maltempo. L'area di pattinaggio misura 4.320\u00a0m2. Ha una capienza di 7.000 spettatori (2.000 nelle gradinate e 5.000 in tribuna).\nLo stadio ospita le attivit\u00e0 delle varie Societ\u00e0 Sportive di hockey su ghiaccio, broomball, curling, short track e pattinaggio artistico. Durante il periodo estivo, inoltre, vi sono allestiti numerosi spettacoli musicali.\nPiscina Ampezzo.\nLa Piscina Ampezzo era il principale impianto natatorio pubblico. Nel medesimo edificio era ospitata anche una palestra. La struttura \u00e8 stata dichiarata inagibile, perci\u00f2 viene mantenuta chiusa da diversi anni."}
{"id": "12710", "revid": "339392", "url": "https://it.wikipedia.org/wiki?curid=12710", "title": "Anpezo", "text": ""}
{"id": "12711", "revid": "363629", "url": "https://it.wikipedia.org/wiki?curid=12711", "title": "Val Badia", "text": "La Val Badia (\"Gadertal\" in tedesco, \"Val Badia\" in ladino) \u00e8 una valle dell'Alto Adige, che si sviluppa lungo il rio Gadera. Popolata prevalentemente da ladini, la valle \u00e8 una trasversale della Val Pusteria, orientata in direzione nord-sud. il suo imbocco si trova presso San Lorenzo di Sebato, alla confluenza del suddetto torrente nel Rienza, e termina a monte al passo Campolongo.\nGeografia fisica.\n\u00c8 comunemente divisa in due parti: Alta val Badia (Corvara e Badia) e Bassa val Badia (La Valle, San Martino e Marebbe) che confinano tra esse al \"Punt de fer\" (grosso modo al confine tra il comune di La Valle e quello di Badia). La val Badia, ha inizio, assieme al rio Gadera, al passo Campolongo che la separa dalla val Cordevole. \nInclude alcuni tra i pi\u00f9 celebri massicci dolomitici. A ovest la valle \u00e8 delimitata da una serie di monti che la separano dalla valle di Luson (Monte Campiglio 2190\u00a0m., Giogo di Colletto 2189\u00a0m., Monte Muro 2332\u00a0m). A sud del passo delle Erbe troviamo il Sass de Putia, parte del gruppo delle Odle e il Gruppo del Puez. A sud del passo Gardena e a ovest del passo Campolongo si trova il Gruppo del Sella. \nTra il passo Campolongo e il passo di Valparola si trova una serie di monti bassi e interamente coperti di vegetazione. Il punto pi\u00f9 alto \u00e8 il Pralongi\u00e0 (2138\u00a0m). A est della valle, partendo da sud, troviamo invece il passo di Valparola che segna il confine fisico della val Badia con la Conca ampezzana, ma non il suo confine amministrativo. A nord di questo troviamo il gruppo delle Conturines con il Sasso di Santa Croce. Anche la vasta alpe di Fanes, divisa tra Fanes Grande e Fanes Piccola, Sennes e Fodara e le cime che le circondano fanno parte della val Badia. A nord dei monti di Sennes troviamo infine il passo Furcia e il Plan de Corones.\nValli secondarie.\nTra le sue valli secondarie troviamo sul lato occidentale: \nSul versante orientale troviamo invece: \nToponimo.\nIl nome della valle sia in ladino che in italiano \u00e8 Badia. L'origine del nome viene dalla grande influenza amministrativa che ebbe sulla vallata lungo il medioevo il Castel Badia posto all'imbocco della valle. Il nome del castello deriva dal fatto che Volkhold von Lurngau lo trasform\u00f2 nel 1020 in abbazia (badia) e lo don\u00f2 alle suore benedettine.\nIl nome tedesco (\"Gadertal\") deriva invece dal rio Gadera, fiume principale della vallata.\nPrincipali accessi.\nAlla val Badia si accede tramite la strada ex-Statale 244, che partendo da San Lorenzo di Sebato e superando i 1.875\u00a0m del passo di Campolongo, giunge in Veneto fino ad Arabba, seguendo in fondovalle il corso del rio Gadera. A nord, l'imbocco per la SS 244 si trova sulla SS 49 della val Pusteria a ovest del paese di San Lorenzo di Sebato.\nInoltre vi si pu\u00f2 accedere attraverso numerosi passi:\nComuni e principali frazioni.\nGeograficamente in val Badia si collocano anche tre frazioni del comune di San Lorenzo di Sebato:"}
{"id": "12712", "revid": "115601928", "url": "https://it.wikipedia.org/wiki?curid=12712", "title": "La Villa (Badia)", "text": "La Villa (\"La Ila\" in ladino, \"Stern\" in tedesco) \u00e8 una localit\u00e0 turistica, frazione del comune italiano di Badia (Val Badia, Trentino-Alto Adige).\nGeografia fisica.\nVicino a La Villa si trova il lago Sompunt, un piccolo bacino lacustre a 1460 m s.l.m.\nOrigini del nome.\nIl paese \u00e8 caratterizzato da una forte maggioranza di abitanti che parlano la lingua ladina. Il nome deriva dal termine ladino (\"Ila\" o \"Iles\" al plurale) utilizzato storicamente per descrivere le abitazioni unifamiliari dei contadini.\nMonumenti e luoghi d'interesse.\nLa parte storica dell'abitato \u00e8 detta \"La Ila Alta\" e si trova in posizione rialzata rispetto al percorso della strada statale, dove si trova lo sviluppo urbano pi\u00f9 recente. Qui si trovano alcuni dei luoghi di maggior interesse, come il Castel Colz, il castello rinascimentale chiamato dagli abitanti \"la gran Ciasa\" e la chiesa parrocchiale dedicata a Santa Maria Assunta con annesso il cimitero.\nInfrastrutture e trasporti.\nA La Villa si trova lo svincolo che porta al passo di Valparola, passando per i centri di San Cassiano e Armentarola. Da qui si raggiunge il passo Falzarego, e si ha la possibilit\u00e0 di scendere a Cortina d'Ampezzo, oppure verso Alleghe.\nSport.\nOspita tradizionalmente ogni anno, nel mese di dicembre, una gara della Coppa del Mondo di sci alpino: sulla pista Gran Risa, che dal Piz La Ila scende fino al paese, si svolge una gara di slalom gigante maschile. La localit\u00e0 ha ospitato anche le gare di Coppa del Mondo femminile di sci.\nL'altra pista sull'altro versante rispetto alla Gran Risa, la \"Alting\" \u00e8 meno famosa, ma egualmente importante per la storia dello sci alpino, essendo stata teatro della prima gara sperimentale di Super-G, la disciplina collocata a met\u00e0 strada tra slalom gigante e discesa libera."}
{"id": "12713", "revid": "439868", "url": "https://it.wikipedia.org/wiki?curid=12713", "title": "San Vigilio (Marebbe)", "text": "San Vigilio (\"St. Vigil\" o \"St. Vigil in Enneberg\" in tedesco, \"Al Plan de Mareo\" in ladino, talora noto come \"San Vigilio di Marebbe\") \u00e8 una frazione del comune italiano di Marebbe in Alto Adige, di cui ospita anche la sede municipale.\nSituata nella Valle di Marebbe, laterale della Val Badia, fa parte della Ladinia. Importante stazione sciistica, \u00e8 collegata con Valdaora e San Lorenzo di Sebato (Brunico) attraverso il passo Furcia e la Val Pusteria.\nPrende il nome da Vigilio di Trento, vescovo e venerato come martire e santo dalla Chiesa cattolica.\nGeografia fisica.\nIl paese sorge a 1285 metri s.l.m. in un'ampia conca della val di Marebbe, dominata sulla destra dal Plan de Corones (2275\u00a0m s.l.m.), dal Pizzo delle Pietre (in ladino \"Piz da Peres\", 2507\u00a0m s.l.m.) e dal Paraccia (2438\u00a0m s.l.m.). Sul versante opposto della valle il paese \u00e8 sovrastato dal monte Pares (in ladino \"Sas de Crosta\", 2396\u00a0m s.l.m.) e dal boscoso Piz de Plaies (1700\u00a0m s.l.m.), comodamente raggiungibile con una cabinovia che sale al Giogo (in ladino \"Ju\", 1620\u00a0m s.l.m.), poco distante dalla cima, da dove la vista spazia sulla Val Badia.\nSan Vigilio ospita il centro visite del Parco naturale Fanes - Sennes - Braies dove i visitatori possono ricevere informazioni sul parco (ambiente, geologia, paleontologia, attivit\u00e0 umane).\nMonumenti e luoghi d'interesse.\nArchitetture religiose.\nA San Vigilio \u00e8 dedicata anche il busto metallico che lo raffigura, realizzato nel 1991 dallo scultore Franz Kehrer.\nArchitetture civili e monumenti.\nNei pressi della chiesa si trova il monumento a Caterina Lanz, una perpetua del paese, che secondo una leggenda ottocentesca, all'epoca delle guerre napoleoniche (1797) avrebbe tenuto testa ad un drappello di soldati francesi, armata solo di una forca da fieno.\nSport.\nEscursionismo.\nIl tratto superiore della valle di Marebbe, che prende il nome di Val di Rudo, \u00e8 percorso da una comoda strada carrozzabile di circa 12\u00a0km, in origine strada militare, che porta all'ampio piazzale dove sorge il rifugio Peder\u00f9 (1540\u00a0m s.l.m.) Da qui due strade sterrate (il transito \u00e8 consentito solo a mezzi fuoristrada autorizzati) risalgono i ripidi versanti della valle e raggiungono i rifugi degli altopiani di Fanes (2060\u00a0m s.l.m.) e Sennes (2126\u00a0m s.l.m.), nel cuore del Parco naturale Fanes, Sennes, Braies (ciascun itinerario richiede circa due ore a piedi dal rifugio Peder\u00f9).\nAltri percorsi portano alle vette dei monti che circondano la conca di San Vigilio; \u00e8 anche possibile raggiungere, in circa sei ore di cammino, il lago di Braies, attraverso la Val Fojed\u00f6ra e la Val Foresta. Numerose sono anche le possibilit\u00e0 di escursioni per gli appassionati di mountain bike.\nEsistono anche percorsi alpinistici pi\u00f9 impegnativi, tra i quali la cosiddetta \u201cVia della Pace\u201d, un lungo sentiero (circa sei ore di percorrenza e circa 1000\u00a0m di dislivello) con alcuni tratti di ferrata che partendo dall'Alpe di Fanes Grande e seguendo i tracciati aperti dai soldati austro-ungarici durante la Prima guerra mondiale raggiunge una delle cime della Furcia Rossa; lungo il percorso sono visibili postazioni di guerra austriache e italiane.\nSci.\nSul versante sud del Plan de Corones (2.275\u00a0m s.l.m.) si trova la stazione sciistica che fa parte del comprensorio che prende il nome della montagna e a sua volta incluso nel Dolomiti Superski. Tocca anche i comuni di Brunico (versante nord) e Valdaora (versante est). A San Vigilio sorgono 12 dei 32 impianti di risalita del comprensorio, che complessivamente conta su 119\u00a0km di piste e 200 cannoni sparaneve. A partire dal 1998 la localit\u00e0 ha ospitato diverse competizioni di sci alpino, inizialmente gare di Coppa Europa di sci alpino e FIS, poi dal 2017 anche di Coppa del Mondo femminile, con la disputa di un gigante sulla pista Erta, il cui arrivo si trova a ridosso del centro abitato.\nNella localit\u00e0 si praticano anche snowboard e sci nordico. La pista da sci di fondo \u00e8 lunga 23\u00a0km e copre un dislivello massimo di 347\u00a0m; si articola su 6 anelli, con partenza dal centro abitato, e attraversa il parco naturale Fanes - Sennes - Braies.\nCorsa in montagna.\nNel 1985 San Vigilio di Marebbe ha ospitato i primi Campionati del mondo di corsa in montagna. Tra gli uomini si impose l'italiano Alfonso Vallicella mentre tra le donne la tedesca Olivia Gr\u00fcner."}
{"id": "12714", "revid": "453768", "url": "https://it.wikipedia.org/wiki?curid=12714", "title": "Plan de Corones", "text": "Il Plan de Corones (\"Kronplatz\" in tedesco, \"Plan de Corones\" in ladino) \u00e8 una montagna delle Alpi Sud-orientali (Dolomiti di Braies) alta m s.l.m., posta a spartiacque fra la Val Pusteria e la val di Marebbe, in Alto Adige, a 3 chilometri a sud di Brunico. L'origine del massiccio a forma di panettone, il cui punto pi\u00f9 alto si chiama \"Spitzh\u00f6rnle\" o anche \"H\u00fchnerspiel\", \u00e8 vulcanica.\nSito panoramico che offre un'ampia visuale sulle montagne circostanti, dalle Dolomiti (le vette pi\u00f9 lontane visibili sono la Marmolada e la Fradusta) fino alle vette delle Alpi in Val Venosta, la relativa stazione sciistica fa parte del comprensorio del Dolomiti Superski. \nToponimo.\nIl toponimo ladino \"Plan de Corones\" deriva probabilmente dal lemma retoromanzo *\"cor\u014dna\", riferito a qualcosa di sporgente, come le terrazze rocciose, una caratteristica locale (tuttora \"cor\u014dna\" in ladino possiede tale significato). Un'ulteriore interpretazione suggerisce la derivazione del toponimo dai \"Curunes\", antichi spiriti dei monti delle leggende ladine.\nIl nome tedesco di \"Kronplatz\" \u00e8 di uso recente, traslitterazione del toponimo ladino. Tale toponimo sugger\u00ec a Karl Felix Wolff di ambientare qui l'incoronazione di Dolasilla. Ma nessuna tradizione antecedente al lavoro di Wolff (la cui credibilit\u00e0 critica \u00e8 ampiamente discussa) conferma tale tradizione.\nPrima dell'affermarsi dell'uso di \"Kronplatz\" le forme tedesche erano \"Spitzh\u00f6rnle\", attestato nel 1557 come \"Spizh\u00f6rnle\" e nel 1840 come \"H\u00f6rnle oder Kronplatz\", nonch\u00e9 \"H\u00fchnerspiel\", attestato nel 1474 come \"H\u00fcnerspyl\" e nel 1485 come \"H\u00fcnerspiel waldl\". La presenza frequente nel toponimo tedesco del vocabolo \"Huhn\" (pollo) nella forma plurale \"H\u00fchner\" ha suggerito l'uso di un gallo come mascotte della stazione sciistica e associazione turistica.\nStoria.\nDa lungo tempo vi era il desiderio di rendere Plan de Corones pi\u00f9 accessibile agli abitanti di Brunico. Gi\u00e0 prima della Grande Guerra 1914-1918 venne progettata una teleferica, non realizzata a causa del deflagrare del conflitto. L'idea fu ripresa nel 1938, quando nella riunione del 19 gennaio del consiglio di amministrazione della \"Societ\u00e0 Dolomiti Funivia Monte Corona\" venne commissionata la costruzione di una funivia. Ma il progetto stavolta non riusc\u00ec a causa di difficolt\u00e0 a ottenere il finanziamento di un milione di lire, tanto che alla fine del 1939, in una riunione generale, fu deciso lo scioglimento della societ\u00e0. Anche negli anni 50 il progetto di una funivia, ripreso da Willy Kofler, allora presidente dell'Azienda di Promozione Turistica (APT) di Brunico, forza trainante per lo sviluppo del Plan de Corones, fall\u00ec ancora una volta per mancanza di sostegno economico-finanziario di quei circoli che erano in possesso del capitale necessario. Alla fine del decennio segu\u00ec un tentativo di Ernst L\u00fcfter e di un gruppo di cittadini di Brunico, che rilanciarono la costruzione della funivia.\nNel 1960 fu fondata la \"Societ\u00e0 Funivia Plan de Corones\" (\"Kronplatz Seilbahn AG\"), con un capitale sociale di lire. Nel 1961 essa venne trasformata in una societ\u00e0 cooperativa, con la denominazione di \"Impianti di risalita di Plan de Corones Brunico\" (\"Kronplatz Seilbahn AG Bruneck\"). Il capitale sociale era di un milione di lire. Il 27 settembre 1961 alla ditta \"Fratelli Reichegger\" di Campo Tures fu fatto un versamento iniziale per la costruzione di una funivia, ma non vi erano fondi sufficienti per la realizzazione dell'opera, che sarebbe costata 283 milioni di lire. Inoltre, il progetto non ricevette nemmeno a Roma il nulla osta del Ministero dei Trasporti, per scarsit\u00e0 dei finanziamenti. Fu necessario cercare altrove e successivamente le aziende vennero invitate a presentare un'offerta. Infine, nel 1962, l'incarico per la costruzione della funivia fu assegnato alla ditta \"Ceretti Tanfani\", che aveva chiesto solo 137 milioni di lire.\nAll'inizio ci furono grandi difficolt\u00e0 economiche per il reperimento dei finanziamenti necessari all'opera, ma nonostante ci\u00f2, nell'estate del 1963 vennero aperti i cantieri. Cos\u00ec finalmente, nel Natale del 1963, furono inaugurate sia la funivia sia la sciovia Belvedere. Nella prima stagione sciistica le entrate furono cos\u00ec deludenti che gli introiti consentirono soltanto di prendere un prestito per un importo di 125 milioni di lire; con i ben superiori incassi degli anni seguenti furono costruiti numerosi altri impianti. Furono costituite altre due societ\u00e0 da altri investitori a Valdaora e San Vigilio di Marebbe che a loro volta costruirono dapprima sciovie poi seggiovie sui loro versanti della montagna. Cos\u00ec il primo importante passo era stato compiuto e veniva avviato lo sviluppo locale di Brunico e della sua montagna per la pratica degli sport invernali. Una politica costante di investimenti, pur in tempi economicamente critici, ha fatto di Plan de Corones quello che \u00e8 oggi: un rinomato comprensorio sciistico.\nSport invernali.\nIl Plan de Corones, localit\u00e0 di turismo invernale ed estivo, \u00e8 dotata di 32 impianti di risalita all'avanguardia che servono 50 piste da discesa per un totale di 119\u00a0km; fa parte del comprensorio Dolomiti Superski e pu\u00f2 contare su circa 300 esercizi alberghieri nel raggio di 15 chilometri. Alla cima del Plan de Corones, sorta di terrazza panoramica naturale dalla quale si gode una vista impareggiabile su gran parte delle pi\u00f9 alte e famose vette delle Dolomiti (Marmolada, Sass de Putia, Sassolungo, Civetta, Pelmo, Lagazuoi e molte altre), delle Alpi Retiche e delle Alpi della Zillertal, si pu\u00f2 accedere da tre versanti che corrispondono alle tre aree sciistiche del comprensorio, ossia Riscone di Brunico (\"Reischach\"), Valdaora (\"Olang\") e San Vigilio di Marebbe (\"Enneberg\" o, in ladino, \"Plan de Mareo\"). Questa conformazione fa s\u00ec che le discese a valle verso le tre localit\u00e0 siano particolarmente lunghe e variegate, in grado di accontentare sia il principiante, come nel caso si decida di scendere verso San Vigilio, sia lo sciatore pi\u00f9 evoluto che raggiunga Valdaora, sia infine i pi\u00f9 tecnici che troveranno grande soddisfazione percorrendo le ripide piste Hernegg e Sylvester per arrivare a Riscone.\nDall'inverno 2008-09, con l'apertura della nuova pista \"Piculin\" che dal Piz de Plaies scende a Piccolino (in ladino appunto \"Piculin\"), in Val Badia, il comprensorio \u00e8 collegato con quest'ultima a mezzo bus con pianale ribassato, che in 20 minuti circa conducono a La Villa. Sempre nell'inverno 2008-09 \u00e8 stato inaugurato lo \"Snowpark Plan de Corones\" per gli amanti dello sci acrobatico e il free riding. \u00c8 stata realizzata nel 2011 una nuova pista sul versante nord lunga metri dotata, come tutte quelle del comprensorio, di impianto di innevamento programmato e che collega il Plan de Corones direttamente alla ferrovia della Val Pusteria attraverso una stazione di interscambio fra treno e cabinovia che sorge in localit\u00e0 Perca (\"Percha\"); la stazione a monte di tale cabinovia \u00e8 integrata a quella a valle della gi\u00e0 esistente telecabina \"Gipfelbahn\", che si trova accanto al rifugio \"Herzlalm\". L'intento che sta alla base di questa nuova realizzazione \u00e8 quello di liberare, per quanto possibile, la valle dal traffico privato offrendo la possibilit\u00e0 di usufruire di un collegamento \"sci ai piedi\", veloce ed economico, tra ferrovia e impianti di risalita. Nella stagione 2014-15, con il completamento della fermata \"Versciaco-M. Elmo\" \u00e8 stato ultimato il collegamento Ski Pustertal Express, che permette il collegamento tra il Plan e le Dolomiti di Sesto in tre quarti d'ora con una frequenza di due treni ogni ora.\nDal 2000, ogni anno in dicembre, le piste Cianross ed Erta accolgono uno slalom parallelo maschile valido per la Coppa Europa. Dal 2010 la pista che scende verso Valdaora ospita una competizione di \"B\u00f6ckl\", un particolare tipo di slittino.\nLa gi\u00e0 citata pista Erta dalla stagione 2016-2017 ospita anche uno slalom gigante femminile valido per la Coppa del Mondo di sci alpino.\nImpianti di risalita.\nIl Plan de Corones ha 26 impianti di risalita, di cui 21 cabinovie ad agganciamento automatico, per una capacit\u00e0 massima di persone ogni ora. Lunghezza complessiva degli impianti \u00e8 di 47\u00a0km e raggiungono complessivamente m di dislivello.\nPiste.\nil comprensorio sciistico si avvale di una quarantina di piste principali per una lunghezza complessiva di una settantina di chilometri, che per\u00f2 equivalgono, grazie alla loro ampiezza, a 116\u00a0km se si considera che una pista media misura in larghezza 40 metri. Infatti, la superficie di piste battute che il Plan offre normalmente \u00e8 di 464 ettari, tutti provvisti di impianti per l'innevamento artificiale. Le piste illuminate sono in pratica due, situate la prima a Riscone e la seconda a S. Vigilio.\nCiclismo.\nLa strada bianca battuta dalla corsa ciclistica del Giro d\u2019Italia che conduce al Plan de Corones ha inizio nei pressi del passo Furcia, della lunghezza di 5,250\u00a0km. La parte pi\u00f9 dura della scalata avviene dal km 4,100 al km 4,400 dove \u00e8 presente un tornante che tocca la pendenza del 24%.\nL'inclinazione non va al di sotto dei 14% e nel tratto sono presenti 13 tornanti, dedicati ad altrettanti vincitori del Giro d'Italia non pi\u00f9 in vita. Dal basso verso l'alto, le curve sono dedicate a: (13) Gaetano (Tano) Belloni, (12) Costante Girardengo, (11) Giovanni Brunero, (10) Alfredo Binda, (9) Learco Guerra, (8) Giovanni Valetti, (7) Gino Bartali, (6) Hugo Koblet, (5) Fausto Coppi, (4) Gastone Nencini, (3) Charly Gaul, (2) Jacques Anquetil, (1) Marco Pantani.\nGiro d'Italia.\nIl Giro d'Italia ha programmato l'arrivo in cima a Plan per tre volte:\nAnche nel Giro d'Italia 2006 era previsto l'arrivo a Plan de Corones della 17\u00aa tappa con partenza da Termeno, ma questa fu accorciata per maltempo, con arrivo al Passo Furcia.\nLuoghi di interesse.\nCampana Concordia.\nSabato 26 luglio 2003 a Plan \u00e8 stata inaugurata e benedetta la campana della pace \"Concordia 2000\", la 2\u00aa pi\u00f9 grande campana nell'arco alpino, con un peso di 18 tonnellate, fusa con lo scopo di portare nel mondo un messaggio di pace e convivenza tra i popoli della Terra.\nLa \"Sch\u00fctzenkapelle\".\nSulla sommit\u00e0 del monte si trova la cosiddetta \"Sch\u00fctzenkapelle\" (\"cappella degli Sch\u00fctzen\"), dedicata a San Sebastiano. Nel novembre 2018 le compagnie di Sch\u00fctzen del Sud- e Nordtirolo, per ricordare il centenario dell'esito sfavorevole della Prima guerra mondiale all'unit\u00e0 politica della regione, smembrata nel 1918 tra Austria e Italia, fecero qui deporre una reliquia dell'ultimo imperatore austriaco Carlo I.\nMMM Corones.\nNel luglio del 2015 \u00e8 stato inaugurato il sesto e ultimo museo della montagna (Messner Mountain Museum) voluto da Reinhold Messner. Questo museo \u00e8 dedicato alla \"roccia\", la storia dell'alpinismo e dell'arrampicata. La progettazione dell'edificio semi nascosto nella vetta della montagna \u00e8 stata affidata all'architetto Zaha Hadid.\nLUMEN - Museum of Mountain Photography.\nNel dicembre 2018 \u00e8 stato inaugurato, presso la stazione di monte, un avveniristico Museo della fotografia, denominato LUMEN, su progetto degli architetti \"EM2 Architekten\"."}
{"id": "12715", "revid": "439868", "url": "https://it.wikipedia.org/wiki?curid=12715", "title": "Valdaora", "text": "Valdaora (\"Olang\" in tedesco, dialettale \"Oaling\") \u00e8 un comune italiano sparso di abitanti della provincia autonoma di Bolzano in Trentino-Alto Adige, nella val Pusteria, ai piedi di Plan de Corones.\nGeografia fisica.\nIl comune di Valdaora si suddivide in: Valdaora di sopra (\"Oberolang\"), di sotto (\"Niederolang\") e di mezzo (\"Mitterolang\"). Il comune confina con il Parco naturale Fanes - Sennes e Braies. Dal paese di Valdaora si svincolano due vallate: a nord la valle di Anterselva e a sud oltre il passo Furcia la val di Marebbe. Tra il paese di Valdaora di sopra e quello di Monguelfo si trova il lago artificiale di Valdaora.\nOrigini del nome.\nIl toponimo \u00e8 attestato come \"\u00d4laga\" nel 985-993 e deriva dal celtico \"Aulaga\", patronimico con il significato di \"bene di un Aulos\". Altra origine potrebbe essere quella dal termine \"Olanga\", che in latino \u00e8 \"aulatica\" (dal latino \"aula\" e dal greco antico \"aule\", \u03b1\u03c5\u03bb\u03ae, ossia \"corte\").\nNel 1052-1062 \u00e8 attestato, in un codice del monastero bavarese di Weihenstephan, la forma \"Mittirn\u00f4lag\" e nel 1138-1147 la forma \"Mittenolagen\" (entrambe per Valdaora di mezzo).\nStoria.\nLungo la delimitazione meridionale del comune, posta sul passo Furcia, passa il confine linguistico fra la zona germanofona e quella ladina, stabilitasi nel periodo medievale.\nAnche Valdaora, come altri centri abitati dell'Alto Adige, \u00e8 stata oggetto di fortificazioni durante il periodo fascista. Queste opere fortificate fanno parte del Vallo Alpino in Alto Adige e precisamente dello Sbarramento Rasun-Valdaora.\nA Valdaora pare sia stato inventato da un contadino il \"B\u00f6ckl\", una specie di slittino composto da uno sci con sopra uno sgabello.\nStemma.\nLo stemma \u00e8 d'argento con banda verde sulla quale sono raffigurate tre ruote di carro d'oro. Le tre ruote simbolizzano tre frazioni del comune: Valdaora di Sopra, Valdaora di Mezzo e Valdaora di Sotto e la loro disposizione sul pendio. Lo stemma \u00e8 stato adottato nel 1968.\nSociet\u00e0.\nRipartizione linguistica.\nLa sua popolazione \u00e8 in larga maggioranza di madrelingua tedesca:"}
{"id": "12716", "revid": "7077", "url": "https://it.wikipedia.org/wiki?curid=12716", "title": "Sudtirolo", "text": ""}
{"id": "12717", "revid": "230", "url": "https://it.wikipedia.org/wiki?curid=12717", "title": "Meran", "text": ""}
{"id": "12718", "revid": "5", "url": "https://it.wikipedia.org/wiki?curid=12718", "title": "Etsch", "text": ""}
{"id": "12719", "revid": "9", "url": "https://it.wikipedia.org/wiki?curid=12719", "title": "Brixen", "text": ""}
{"id": "12720", "revid": "4", "url": "https://it.wikipedia.org/wiki?curid=12720", "title": "Eisack", "text": ""}
{"id": "12722", "revid": "1305772", "url": "https://it.wikipedia.org/wiki?curid=12722", "title": "Klausen (disambigua)", "text": ""}
{"id": "12724", "revid": "4", "url": "https://it.wikipedia.org/wiki?curid=12724", "title": "Bruneck", "text": ""}
{"id": "12725", "revid": "14", "url": "https://it.wikipedia.org/wiki?curid=12725", "title": "Rienz", "text": ""}
{"id": "12726", "revid": "493154", "url": "https://it.wikipedia.org/wiki?curid=12726", "title": "Val Pusteria", "text": "La val Pusteria o valle Pusteria (\"Pustertal\" in tedesco, \"val de Puster\" in ladino) \u00e8 una valle delle Alpi Centro-orientali, situata tra l'Alto Adige e il Tirolo Orientale, lunga circa 100\u00a0km, disposta in direzione est-ovest, compresa tra Bressanone e Lienz e circondata dalle Alpi Pusteresi.\nStoria.\nDalle origini a Napoleone.\nAttorno al 50 d.C. fu costruita la famosa via Claudia Augusta che congiungeva Verona ad Augusta. Nella valle furono trovate alcune pietre miliari che provano che la Pusteria era collegata alla ben pi\u00f9 nota arteria. \u00c8 del 974 la prima menzione documentale della valle con la denominazione di \"Pustrussa\". Nel 1764 l'imperatrice Maria Teresa d'Asburgo diede l'avvio al potenziamento della sede stradale e quindi al servizio postale che passava per la Pusteria. Poco meno di un secolo dopo, nel 1847, l'imperatore Ferdinando I d'Austria potenzi\u00f2 la strada della Pusteria, in quanto questa era una via strategica tra Vienna e l'Italia settentrionale.\nPrima guerra mondiale.\nLa Croda Rossa di Sesto (\"Rotwand\") divent\u00f2 il maggior teatro degli scontri tra Italia e Austria-Ungheria per quanto riguarda la valle. Sesto, San Candido e Dobbiaco sono i tra i paesi della val Pusteria pi\u00f9 coinvolti durante la Grande Guerra. Sono presenti nel territorio diversi sacrari e cimiteri militari, oltre a monumenti, fortificazioni e trincee.\nEt\u00e0 contemporanea.\nNel 1938 fu nuovamente messo mano alla sede stradale da parte dell'ANAS. Oltre ad alcune modifiche nel tracciato, la carreggiata fu ampliata in tutto il suo percorso. Sempre in quegli anni, fu deciso di fortificare la vallata, in quanto si riteneva una via strategica; furono costruiti diversi sbarramenti difensivi, appartenenti al XV Settore di Copertura Pusteria del Vallo Alpino in Alto Adige.\nNel dopoguerra si incominci\u00f2 a pensare al potenziamento della strada Alemagna, che doveva collegare Venezia a Monaco, ma fin dagli anni settanta si ebbero diverse proteste da parte della popolazione locale. Negli anni novanta il traffico in Pusteria raggiunse livelli tali che la provincia incominci\u00f2 a costruire diverse circonvallazioni, a Brunico e in seguito a Rio di Pusteria, Monguelfo e Villabassa.\nGeografia fisica.\nGeograficamente la val Pusteria si trova nella parte occidentale del Filone Periadriatico, che separa le Alpi calcaree meridionali da quelle centrali (e anche la maggior parte del calcare alpino dallo gneiss e ardesia delle vette della sezione centrale). Met\u00e0 della valle scende verso ovest nel bacino dell'Adriatico (attraverso l'Isarco e quindi l'Adige) e l'altra met\u00e0 scende verso il bacino del Mar Nero (attraverso il Danubio). Lo spartiacque si trova nel fondovalle, al valico della Sella di Dobbiaco. La Rienza scorre nella Pusteria Occidentale (nota anche come \"Valle verde\"), mentre nella parte orientale (detta anche Alta Pusteria/\"Hochpustertal\"), divisa tra Italia e Austria, scorre la Drava.\nI confini politici della val Pusteria non coincidono per\u00f2 con quelli geografici, il confine di Stato, infatti, dopo la fine della Prima guerra mondiale del 1918, non \u00e8 posto sulla linea di displuvio o spartiacque (sella di Dobbiaco) ma, per ragioni strettamente militari fu fissato 6 chilometri pi\u00f9 a est, a una quota inferiore, precisamente in localit\u00e0 Prato alla Drava. La val Pusteria \u00e8 quindi politicamente suddivisa tra due stati: l'Italia e l'Austria. A est di Sillian la val Pusteria lascia la linea Periadriatica (che passa nella Gailtal) e si orienta verso nord-est avvicinandosi alla citt\u00e0 austriaca di Lienz.\nLe maggiori valli laterali della Pusteria sono la valle Aurina, val Badia, valle di Casies, valle di Sesto, val di Landro, valle di Anterselva, val di Marebbe, val di Braies e, in Austria, la valle di Villgraten. I pi\u00f9 importanti affluenti del Rienza sono il rio Anterselva, il torrente Aurino, il rio Braies, il rio Casies, il Gadera, il rio di Fundres e il rio Luson. I pi\u00f9 importanti affluenti della Drava sono il rio Sesto e il rio Villgraten.\nLe citt\u00e0 pusteresi sono collocate a un'altitudine compresa tra 750 e 1.180 metri sul livello del mare. Nella parte occidentale i centri abitati maggiori sono Dobbiaco, Monguelfo-Tesido, Valdaora, Brunico e Chienes; nella parte orientale San Candido, Sillian, Mittewald, Heinfels, Au\u00dfervillgraten e Innervillgraten.\nGeografia antropica.\nLa parte italiana corrisponde amministrativamente al comprensorio della Val Pusteria, istituito nel 1969, con capoluogo Brunico. Ne fanno parte 26 comuni con complessivamente 73.000 abitanti e un territorio di 2.071\u00a0km\u00b2. La popolazione \u00e8 per almeno l'80% di madre lingua tedesca, i ladini sono oltre il 10%. La componente italiana \u00e8 presente a Brunico, Dobbiaco e San Candido.\nSeconde case.\nLa forte attrattiva turistica ha determinato l'acquisto di molte abitazioni da parte dei non residenti. La legislazione provinciale della provincia autonoma di Bolzano determina i comuni e le frazioni in cui le \"seconde case\" superano il 10% delle abitazioni, per cui, come rimedio, il 100% delle nuove costruzioni deve essere utilizzato dalla popolazione residente. Nel settembre del 2018 su 25 comuni della provincia di Bolzano in cui si supera il 10% di seconde case, ben 13 fanno parte del comprensorio pusteriese: Marebbe, San Martino in Badia, Badia, Corvara in Badia, Valdaora, Rasun-Anterselva, Terento, Monguelfo-Tesido, Valle di Cassies, Villabassa, Dobbiaco, San Candido, Sesto.\nA essi si aggiungono anche diverse frazioni degli altri comuni: Eores (Bressanone), S. Andrea (Bressanone), Riscone (Brunico), Maranza (Rio Pusteria), Issengo (Falzes), Braies di Fuori (Braies), Braies di Dentro (Braies).\nInfrastrutture e trasporti.\nLa stretta valle \u00e8 percorsa dalla ferrovia della Val Pusteria, dalla strada statale 49 della Pusteria, dalla Rienza e, quasi sempre parallelamente a queste, c'\u00e8 la pista ciclabile della Pusteria.\nSport.\nOgni singolo paese della Val Pusteria ha una sua squadra di hockey su ghiaccio; molto seguita \u00e8 la squadra di hockey che prende il nome della vallata: l'HC Pustertal.\nIn generale si pu\u00f2 affermare che anche i pi\u00f9 grandi centri della vallata abbiano alcune piccole societ\u00e0 locali di calcio, di sci (fondo o discesa), di basket o pallamano, ma nessuna di particolare rilevanza.\nMolti paesini piccoli invece sono sedi di ritiri estivi di grandi squadre nazionali, come a Riscone di Brunico, dove in passato l' e ora la Roma, vengono ad allenarsi. A Villabassa nel 2011 si \u00e8 radunata la Nazionale italiana di rugby, in vista dei mondiali neozelandesi di quell'anno."}
{"id": "12727", "revid": "1543377", "url": "https://it.wikipedia.org/wiki?curid=12727", "title": "Rio di Pusteria", "text": "Rio di Pusteria (\"M\u00fchlbach\" in tedesco) \u00e8 un comune italiano di abitanti della provincia autonoma di Bolzano, in Trentino-Alto Adige, situato nella prima parte occidentale della Val Pusteria, sulla terrazza tra la Rienza e il Rio Valles (\"Valser Bach\"). Il comune fa parte della Comunit\u00e0 Comprensoriale della Valle Isarco ed \u00e8 inoltre un comune mercato.\nDurante il periodo invernale, Rio di Pusteria diventa un piccolo centro sciistico; infatti offre agli abitanti, ma soprattutto ai turisti, i centri sciistici di Maranza e Valles (che assieme formano il piccolo comprensorio sciistico \"Gitschberg-Jochtal\", che a sua volta rientra nel pi\u00f9 grande comprensorio del Dolomiti Superski), il primo direttamente collegato con una cabinovia dal centro del paese.\nOrigini del nome.\nIl toponimo \u00e8 attestato come \"Mulibah\", \"Mulipach\", \"M\u00fclbach\" dal 1050-1064 e deriva dal tedesco \"M\u00fchle\" (\"mulino\") e \"Bach\" (\"torrente\"). Il toponimo italiano \u00e8 pi\u00f9 recente ed \u00e8 dovuto all'italianizzazione della toponomastica della provincia di Bolzano operata durante il fascismo.\nStoria.\n\u00c8 noto per la Chiusa di Rio Pusteria, antica dogana dei principi del Tirolo, che chiude l'accesso alla valle, poco prima della confluenza tra Rienza ed Isarco. Il luogo ha una certa importanza in quanto vi si trova anche un monumento commemorativo del battesimo di fuoco dei cacciatori imperiali tirolesi (\"Tiroler Kaiserj\u00e4ger\") nel 1813.\nNon solo nella storia antica, ma anche in quella pi\u00f9 recente il paese ha svolto un ruolo importante. Infatti, come nel passato, grazie alla sua posizione all'imbocco della Val Pusteria, il paese svolse un ruolo di \"terra di confine\".\nPrima della seconda guerra mondiale, il regime fascista decise di fortificare massicciamente la zona, in modo da non permettere un possibile accesso della Germania nazista alla Val d'Isarco. Per questo anche a Rio di Pusteria sono presenti ben due sbarramenti del Vallo alpino in Alto Adige, che difendono la conca di Bressanone: lo sbarramento Rienza-Rio Valles-Sciaves e lo sbarramento Chiusa di Rio.\nStemma.\nLo stemma \u00e8 attraversato diagonalmente da un ruscello ondulato d'argento su sfondo verde; in alto \u00e8 raffigurata una ruota da molino ed in basso un asino d'argento. La ruota simbolizza i mulini una volta numerosi sul territorio per la macina; l'asino rappresenta gli animali da soma utilizzati per il trasporto. Lo stemma \u00e8 stato adottato nel 1971.\nSociet\u00e0.\nRipartizione linguistica.\nLa sua popolazione si \u00e8 dichiarata in maggioranza di madrelingua tedesca:\nNel 1971 la componente italofona rappresentava il 9,47% della popolazione, scesa al 3,93% nel 2011.\nEconomia.\nA Rio di Pusteria esistono due centrali idroelettriche:\nInfrastrutture e trasporti.\nRio di Pusteria \u00e8 collegata a Maranza attraverso una funivia prodotta dalla H\u00f6lzl, che parte dal centro del paese.\nRecentemente (anni 2000) \u00e8 stata costruita una tangenziale che ha portato una notevole riduzione del traffico per le vie del paese.\nA Rio Pusteria \u00e8 in funzione la rete WiFi pubblica Wifree.\nIl centro abitato \u00e8 servito dalla stazione di Rio di Pusteria."}
{"id": "12729", "revid": "419119", "url": "https://it.wikipedia.org/wiki?curid=12729", "title": "Drava", "text": "La Drava (\"Drau\" in tedesco e friulano, \"Dr\u00e1va\" in ungherese, \"Drava\" in sloveno e croato) \u00e8 un affluente del Danubio, che nasce nel comune di San Candido (nelle vicinanze della sella di Dobbiaco, spartiacque tra il bacino del Mar Adriatico e quello del Mar Nero) ai piedi della Cima Nove (nella cosiddetta \"Foresta delle canne\"), nel parco naturale Tre Cime. Con i suoi 749 chilometri dalla sorgente alla confluenza col Danubio, \u00e8 il pi\u00f9 lungo tra i fiumi che scorrono, anche in parte, in Italia. Il nome \u00e8 attestato anche da scrittori dell'epoca romana come Plinio (Draus), Sesto Rufo (Dravus) e Strabone (Drabo).\nGeografia.\nIl fiume \u00e8 lungo 749 chilometri: questa lunghezza lo rende il maggiore fiume che nasce in Italia e il pi\u00f9 lungo tra quelli che scorrono almeno parzialmente su territorio italiano, le acque della sua sorgente percorrono 2.224 chilometri prima di gettarsi in mare.\n\u00c8 il quarto affluente del Danubio per lunghezza, dopo Tibisco, Prut e Sava.\nIl suo bacino idrografico copre un'area superiore agli 11.000\u00a0km\u00b2 che si estende su 5 Stati e la sua portata media alla foce \u00e8 di 670 m\u00b3/s.\nNell'abitato di San Candido quello che \u00e8 ancora un piccolo rigagnolo, riceve il primo affluente di rilievo, il Rio Sesto, molto pi\u00f9 ricco di acque.\nPochi chilometri a valle della sorgente, in localit\u00e0 Prato alla Drava, riceve le acque del Rio Colba, che segna il confine fra i due paesi in quel tratto, ed entra in territorio austriaco.\nCosteggiato da una celebre pista ciclabile, dopo circa 30 chilometri giunge a Lienz, piegando a sud-est dove riceve le acque dell'Isel, che nel periodo estivo generalmente sono pi\u00f9 copiose di quelle della Drava stessa.\nIl fiume entra quindi nella parte alta dell'omonima valle che termina, circa 55 chilometri dopo Lienz, a M\u00f6llbr\u00fccke, dove la Drava viene arricchita dall'apporto del M\u00f6ll.\nIl fiume riprende la direzione sud-est, oltrepassa Spittal e giunge a Villaco, dove confluisce il Gail, le cui acque rendono il corso d'acqua navigabile. A valle della citt\u00e0, la Drava si inoltra nella Rosental, oltrepassata Klagenfurt riceve il Gurk ed il Lavant. Entra poi in Slovenia e bagna Maribor (che con 105.000 abitanti \u00e8 il principale centro della Slovenia nord-orientale). Pochi chilometri dopo esce dal territorio sloveno ed entra in Croazia.\nNei pressi di Legrad, dove riceve la Mura, comincia a segnare il confine tra questo Paese e l'Ungheria.\nBagna infine Osijek (che con 115.000 abitanti \u00e8 la citt\u00e0 pi\u00f9 popolosa che si affaccia sul fiume) e a nord di Aljma\u0161 (a 7,49 chilometri a sud della citt\u00e0 di Osijek) sfocia nel Danubio al confine tra la Croazia e la Serbia.\nL'ecosistema della Drava.\nGli imponenti lavori di sistemazione e raddrizzamento del torrente compiuti negli ultimi 150 anni, soprattutto dopo le inondazioni negli anni 1965-1966, hanno fortemente danneggiato l'ecosistema del fiume.\nOntaneti e paludi di pregio ecologico sono stati prosciugati e in gran parte distrutti, e nel Tirolo orientale e nella Carinzia numerosi tratti della Drava sono stati ridotti a corsi d'acqua residuali, a causa della costruzione di impianti idroelettrici.\nNel 1998, su un tratto di circa 70\u00a0km, dal confine del Tirolo orientale fino a sud di Spittal an der Drau in Carinzia, la Drava \u00e8 stata individuata come area di tutela Natura 2000. Nell'ambito di un progetto incentivato dall'UE ne sono stati rinaturalizzati alcuni tratti, anche attraverso la realizzazione di importanti ampliamenti.\nMolte specie ittiche, in origine diffuse nella Drava superiore e particolarmente degne di tutela \u2013 come ad esempio il cobite comune (\"Cobitis taenia\"), il cobite barbatello (\"Barbatula barbatula\"), lo scazzone (\"Cottus gobio\"), la sanguinerola (\"Phoxinus phoxinus\") ed il rodeo amaro (\"Rhodeus sericeus\") \u2013 nel frattempo sono scomparse o divenute rare.\nAnche il salmone del Danubio (\"Hucho hucho\"), predatore appartenente alla famiglia dei salmonidi un tempo molto diffuso nella Drava, in seguito a inquinamenti, regolazioni e costruzioni di centrali idroelettriche \u00e8 sempre meno presente e ad oggi si incontra quasi solo negli affluenti della riva orografica destra del Danubio.\nPrima della regolazione del fiume e del prosciugamento degli ontaneti circostanti, la Drava era un ottimo biotopo per i gamberi di fiume (\"Austropotamobius pallipes\"), che oggi resistono solamente nella Drava superiore."}
{"id": "12730", "revid": "5", "url": "https://it.wikipedia.org/wiki?curid=12730", "title": "Gherd\u00ebina", "text": ""}
{"id": "12731", "revid": "125758361", "url": "https://it.wikipedia.org/wiki?curid=12731", "title": "Val Venosta", "text": "La val Venosta (\"Vinschgau\" o \"Vintschgau\" in tedesco, \"val Venuesta\" in ladino; \"Vnuost\" o \"Ven\u00f6sta\" in romancio nella sua variante della Val di Sole) \u00e8 una valle alpina dell'Alto Adige occidentale. \u00c8 una delle quattro valli principali della regione Trentino-Alto Adige, assieme alla valle dell'Adige, alla valle dell'Isarco e alla val Pusteria. Importanti valli laterali sono la val Senales e la valle di Trafoi.\nGeografia fisica.\nDal Passo di Resia, dove nasce l'Adige, giunge fino alle porte di Merano, costituendo il lembo pi\u00f9 occidentale della provincia di Bolzano, confinando a nord con l'Austria, a ovest con la Svizzera, a sud con la Lombardia ed il Trentino e ad est con il Burgraviato. La valle \u00e8 prima in direzione nord-sud, poi (da Sluderno) in direzione ovest-est, sormontata dal Gruppo dell'Ortles a sud-ovest e dalle Alpi Venoste a nord-est: l'Ortles (3.906\u00a0m s.l.m.) tra le valli di Solda e Trafoi (comune di Stelvio) \u00e8 la montagna pi\u00f9 alta del Trentino-Alto Adige e ai suoi piedi si trova il Passo dello Stelvio (2.760\u00a0m s.l.m.) con la nota strada panoramica particolarmente importante per la storia del ciclismo su strada.\nLa Venosta \u00e8 la zona con meno precipitazioni delle Alpi orientali. Caratteristico \u00e8 il monte Sole (\"Sonnenberg\"), sul versante meridionale delle Alpi Venoste, che mostra un clima arido-stepposo e una vegetazione unica in tutto l'arco alpino. La scarsa piovosit\u00e0 (coi suoi scarsi 500\u00a0mm di precipitazioni annue la val Venosta \u00e8 l'area pi\u00f9 povera di precipitazioni dell'intero arco alpino), la presenza costante del sole per oltre 300 giorni all'anno e le forti escursioni termiche che fanno piazza pulita di insetti e parassiti sono i fattori che, uniti all'altitudine, influiscono favorevolmente sul microclima della val Venosta. Verso il passo di Resia si trova la diga del lago di Resia, il pi\u00f9 grande lago dell'Alto Adige, dove il campanile del paese sommerso di Curon Venosta spunta dalle acque (il paese venne ricostruito situato pi\u00f9 in alto dopo la costruzione della diga nel 1950). Sulla destra dell'Adige, fino in Lombardia, ampia zona del territorio \u00e8 incluso nel Parco nazionale dello Stelvio.\nStoria.\nLa val Venosta durante il XV e XVI secolo fu \"svizzera\", infatti, dal 1415 a circa il 1570, fece parte della Repubblica delle Tre Leghe, che divenne l'attuale cantone svizzero dei Grigioni nel 1803. Fino al primo Ottocento specialmente nell'Alta val Venosta la lingua della popolazione era ancora il romancio e gli scambi culturali pi\u00f9 intensi avvenivano con le valli svizzere di Monastero e dell'Engadina, dove si parlava la stessa lingua. Tuttavia, gli abitanti di queste valli si erano convertiti al protestantesimo e questo port\u00f2 il governo asburgico a politiche di germanizzazione forzata della Venosta a partire dall'epoca della Controriforma. L'eredit\u00e0 ladina si rispecchia ancora in molti vocaboli del dialetto locale, toponimi e cognomi.\nSolo dal dopoguerra in poi una politica di riforestazione ha cambiato volto a gran parte di questo territorio, anche snaturandolo per via della preferenza accordata a una monocoltura di pino nero, estraneo alla vegetazione autoctona. Secondo una leggenda che ancora oggi viene presa per vera da molti venostani, ma chiaramente smentita dagli storici, il monte Sole sarebbe stata anticamente ricoperte di vaste foreste di querce, che sarebbero state tagliate per fornire il legname necessario alla costruzione di Venezia.\nIl fondovalle fino alle bonifiche asburgiche del XVIII - XIX secolo era in prevalenza paludoso, dopodich\u00e9 la val Venosta arriv\u00f2 a meritarsi l'appellativo di \"granaio del Tirolo\" per la conclamata fertilit\u00e0 dei suoi terreni. Oggi \u00e8 caratterizzata da estesissime piantagioni di mele, che rendono l'agricoltura ancora l'attivit\u00e0 pi\u00f9 diffusa (un quarto della popolazione attiva vi trova occupazione). La conformazione geologica e la posizione della valle ed il clima di uno dei luoghi pi\u00f9 tipici e inconfondibili dell'Alto Adige sono i fattori che da sempre hanno contribuito allo sviluppo di una ricca frutticoltura. La ferrovia della Val Venosta, la ex linea Merano-Malles delle Ferrovie dello Stato, fu da queste classificata come \"ramo secco\" e chiusa nel 1990. Dopo essere passata nelle mani della provincia di Bolzano e profondamente restaurata, \u00e8 ora di nuovo in funzione dal 5 maggio del 2005. \nEconomia.\nSettore primario.\nL'agricoltura in val Venosta \u00e8 oggi ancora l'attivit\u00e0 pi\u00f9 diffusa. Oltre alle mele si coltivano anche se in piccole quantit\u00e0 verdura, piccoli frutti ed albicocche; la mela \u00e8 comunque il prodotto principale. Grazie ai benefici effetti del microclima le mele maturano pi\u00f9 lentamente ed intensivamente. La forte escursione termica tra il giorno e la notte fa s\u00ec che le mele si arricchiscano di zuccheri naturali ed abbiano una polpa soda e succosa, ci\u00f2 che appunto caratterizza la mela val Venosta. La produzione di mele avviene secondo il metodo della lotta integrata, che prevede l'inserimento e la permanenza nei frutteti di insetti utili in grado di scacciare quelli nocivi e la coccinella \u00e8 simbolo di questo speciale metodo. La tecnologia in val Venosta viene affiancata dall'insostituibile aiuto dell'uomo. Nella raccolta a mano, come un secolo fa, l'occhio esperto del contadino si lascia guidare dall'esperienza.\nL'impegno dei contadini e degli esperti ha creato un modello di frutticoltura innovativo e d'avanguardia. Oltre alla raccolta a mano ed alla lotta integrata viene adottato un controllo preciso e sistematico che consente la rintracciabilit\u00e0 della merce fino al produttore. Si tratta del percorso qualit\u00e0 firmato val Venosta che si svolge in dieci fasi. Ogni fase viene caratterizzata da rigide norme e da severi sistemi di controllo: coltivazione, raccolta, consegna, conservazione, apertura delle celle, selezione, ordinazione, confezionamento, carico e consegna delle mele ai negozi\n. Le mele vengono commercializzate tramite la VI.P che associa le cooperative ortofrutticole della val Venosta a cui aderiscono attualmente circa 2.000 contadini. Le strutture di stoccaggio e di lavorazione di tutte le cooperative della VI.P si distinguono per il loro alto livello tecnologico.\nSettore secondario e terziario.\nPiccole industrie sono presente in quasi tutti i comuni della valle. Inoltre vi \u00e8 una rete capillare di aziende artigianali e commerciali a gestione familiare. L'altro motore dell'economia locale \u00e8 il turismo, sia estivo che invernale, anche se la Venosta non \u00e8 cos\u00ec ricca di infrastrutture turistiche come altre zone dell'Alto Adige.\nComunit\u00e0 comprensoriale della val Venosta.\nLa Comunit\u00e0 Comprensoriale Val Venosta fu fondata nel 1962 (la prima tra le 8). I suoi 13 comuni ricoprono un territorio complessivo di 1.442\u00a0km\u00b2 e contano circa 34.300 abitanti. La quasi totalit\u00e0 della popolazione (intorno al 98%) \u00e8 di madre lingua tedesca.\nLa principale localit\u00e0 e di fatto capoluogo (sede del comprensorio) \u00e8 Silandro. Altre localit\u00e0 sono: Curon Venosta, Tubre, Malles Venosta, Glorenza, Sluderno, Prato allo Stelvio, Stelvio, Lasa, Martello, Laces, Senales, Castelbello-Ciardes.\nStoricamente la Venosta includeva anche il comune di Nauders e i centri abitati di Rofen, Vent e Winterstall nella Venter Tal nel comune di S\u00f6lden (Austria), nonch\u00e9 i comuni di Naturno, Plaus e Parcines con una parte del comune di Lagundo fino alla Tel, oggi aggregati al Burgraviato.\nComuni.\nIl comprensorio Val Venosta-Vinschgau si compone di 13 comuni:\nI due distretti comprensoriali sono la \"Media Venosta\" (capoluogo Silandro) e l\"'Alta Venosta\" (capoluogo Malles). Nel comprensorio c'\u00e8 solo una citt\u00e0 (Glorenza) e quattro comuni mercato (Silandro, Malles Venosta, Laces, Prato allo Stelvio)."}
{"id": "12732", "revid": "439868", "url": "https://it.wikipedia.org/wiki?curid=12732", "title": "Ettore Tolomei", "text": "\u00c8 stato senatore del Regno ed \u00e8 considerato uno dei pi\u00f9 significativi esponenti dell'irredentismo e nazionalismo italiano. Tolomei \u00e8 stato tra i primi intellettuali italiani ad aderire al fascismo.\nBiografia.\nGiovent\u00f9 e formazione.\nNacque a Rovereto nel 1865, allora dominio asburgico, da famiglia di lontane origini nobiliari, emigrata nel Trentino dalla Toscana.\nTolomei fin da giovane abbracci\u00f2 gli ideali dell'irredentismo italiano e a diciotto anni, finito di frequentare l'Imperial Regio Ginnasio di Rovereto, scelse di continuare gli studi non in Austria ma a Firenze e poi a Roma, dove si laure\u00f2 in lettere nel 1887.\nDopo la laurea trov\u00f2 lavoro come insegnante al ginnasio italiano di Tunisi ma presto fu richiamato in Austria per il servizio militare e, a Vienna, si iscrisse al corso di geografia dell'ateneo viennese.\nNel 1890, terminato il servizio di leva, torn\u00f2 a Roma, dove fond\u00f2 la rivista irredentista \"La Nazione Italiana\". Nel 1894 abbandon\u00f2 l'attivit\u00e0 politico-giornalistica e si rec\u00f2 ad insegnare alle scuole italiane di Salonicco.\nIrredentismo.\nNel 1900 si trasfer\u00ec in Italia e nel 1904 scal\u00f2 la cima del \"Glockenkarkopf\", in Valle Aurina, che gli studiosi della Societ\u00e0 Geografica Italiana indicavano come il punto pi\u00f9 settentrionale dell'area geografica italiana. Sebbene la vetta fosse stata conquistata nel 1895 dagli alpinisti austriaci Franz Hofer e Fritz K\u00f6gel, Tolomei afferm\u00f2 di essere il primo a scalare la cima e le diede il nome, carico di significato, di Vetta d'Italia.\nForte della sua esperienza, fu addetto alla direzione generale delle scuole italiane all'estero dal 1901 al 1921.\nNel 1906 si stabil\u00ec a Gleno di Montagna, dove gi\u00e0 i nonni avevano un fondo, e coi risparmi fatti nel tempo dell'insegnamento all'estero acquist\u00f2 dalla famiglia Tiefenthaler il maso \"Thalerhof\" che venne ristrutturato in linea con lo stile neoclassico caro a Tolomei. Qui fond\u00f2 la rivista \u00abArchivio per l'Alto Adige\u00bb, alla quale collaborarono, tra gli altri, Pasquale Villari, Carlo Battisti, Graziadio Isaia Ascoli, Angelo De Gubernatis e Torquato Taramelli. La rivista, che \u00e8 ininterrottamente pubblicata sin da allora, \u00e8 stata successivamente edita a Firenze, presso l'Istituto di studi per l'Alto Adige. Dal 1979 il nome \u00e8 leggermente variato in \u00abArchivio per l'Alto Adige. Rivista di studi alpini\u00bb. Vi compaiono anche saggi in lingua tedesca.\nDalle sue pagine Tolomei voleva dimostrare l'italianit\u00e0 della regione e dunque la necessit\u00e0 di porre il confine al Brennero. Irredentista radicale, comprendeva anche l'importanza strategica dell'Alto Adige e l'opportunit\u00e0 di avanzare il confine italiano fino allo spartiacque alpino. Perci\u00f2 tacci\u00f2 di rinunciatariet\u00e0 i cosiddetti \"salornisti\" \u2013 come per esempio il socialista Leonida Bissolati, ma anche Cesare Battisti \u2013, i quali limitavano le rivendicazioni alla Chiusa di Salorno. La pubblicazione dell'\u00abArchivio\u00bb, che alla zona dava il nome del dipartimento napoleonico trentino di cui all'inizio dell'Ottocento faceva parte anche Bolzano, venne brevemente sequestrata dalle autorit\u00e0 asburgiche e suscit\u00f2 violenti contrasti. Ci\u00f2 contribu\u00ec a fargli guadagnare popolarit\u00e0, soprattutto tra personalit\u00e0 politiche italiane: dietro il tavolo di lavoro di Sidney Sonnino facevano bella mostra di s\u00e9 le annate dell\u00abArchivio\u00bb.\nSempre nel 1906 cominci\u00f2 la stesura del \"Prontuario dei nomi locali dell'Alto Adige\", pubblicato poi a Roma dalla Reale Societ\u00e0 Geografica Italiana nel 1916. La toponomastica italiana dell'Alto Adige fu creata da Tolomei diversi anni prima dell'avvento di Mussolini al potere. Era stato il governo di Giovanni Giolitti che assegn\u00f2 l'incarico al presidente dell'Istituto geografico italiano di rilevare ed elencare i toponimi italiani in Alto Adige. La redazione della toponomastica ufficiale (comunque bilingue) fu dovuta ad una decisione del Governo Giolitti V, perfezionata durante i governi Bonomi e Facta, ma sostanzialmente molto pi\u00f9 circoscritta rispetto alle proposte totalizzanti di Tolomei. Il suo programma di completa traduzione della toponomastica tedesca e ladina e la sua totale sostituzione con quella italiana fu invece realizzata solamente con un regio decreto del marzo del 1923, quando il regime fascista si era ormai istaurato.\nPrima guerra mondiale tra gli alpini.\nNel 1914, allo scoppio della prima guerra mondiale, Tolomei si batt\u00e9 per l'intervento dell'Italia e quindi si arruol\u00f2 volontario negli alpini, venendo per questo condannato a morte in contumacia dalle autorit\u00e0 austriache. Per evitare (essendo ancora cittadino austroungarico) la fine di Cesare Battisti se catturato, accett\u00f2 il consiglio di cambiare provvisoriamente i propri dati anagrafici in Eugenio Treponti da Verona. Intensific\u00f2 in quegli anni anche gli studi sulla geografia e la toponomastica dell'Alto Adige, in collaborazione con alcuni studiosi dell'epoca (Carlo Battisti, Ettore De Toni, Alois Lun).\nItalianizzazione dell'Alto Adige.\nAl termine della guerra partecip\u00f2, pur senza far parte della delegazione ufficiale, alla conferenza di pace tra il Regno d'Italia e la Repubblica Austriaca nata dallo sfaldamento dell'impero austro-ungarico. Il trattato di Saint Germain fiss\u00f2 il nuovo confine tra Austria ed Italia al Brennero. \nVittorio Emanuele Orlando, allora presidente del consiglio, affid\u00f2 la direzione del Commissariato alla Lingua e alla Cultura per l'Alto Adige a Tolomei, il quale si trasfer\u00ec a Bolzano per svolgere l'incarico, e qui si scontr\u00f2 con il sindaco, gi\u00e0 borgomastro austriaco, Julius Perathoner, di ispirazione tedesco-nazionalista. Perathoner era stato membro del \"Volksbund\", un'organizzazione che auspicava la germanizzazione dei trentini, considerati di stirpe tedesca.\nTolomei promosse la creazione dell'Archivio di Stato di Bolzano quale sede distaccata da quello di Trento, dell'Istituto di Studi per l'Alto Adige e della Biennale d'Arte di Bolzano. A lui si deve in particolare la ripresa del termine francesizzante \"Alto Adige\" (risalente al periodo napoleonico) in luogo di \"S\u00fcdtirol\".\nNel 1921 ader\u00ec al movimento fascista. Il 15 luglio 1923, nel Teatro civico di Bolzano, Tolomei present\u00f2 il programma, in 32 punti, di italianizzazione dei territori sudtirolesi che prevedeva l'ufficializzazione dell'italiano quale esclusiva lingua per l'insegnamento, la politica e la cultura (\u00abProvvedimenti per l'Alto Adige\u00bb). Nel 1929 chiese la soppressione della rivista storica di lingua tedesca \"Der Schlern\", la cui pubblicazione fu vietata solo nel 1938.\nNel 1923 fu nominato senatore per i suoi meriti culturali e patriottici. Nel giugno 1935 fu decorato con la Legion d'onore dalla Repubblica francese e nel 1938 fu nominato \"Conte della Vetta\" da re Vittorio Emanuele III.\nIl progetto di italianizzazione tolomeiano raggiunse il suo apice nel 1936, quando - oltre alla toponomastica autoctona gi\u00e0 interamente sostituita con l'attuazione del \"Prontuario\" - il senatore pubblic\u00f2 anche l'elenco di 5.365 cognomi di lingua tedesca o ladina, da lui rilevati, con la loro sostituzione di una traduzione italiana; la misura fu per\u00f2 attuata solo parzialmente dall'apparato amministrativo fascista, in primis con le persone del servizio pubblico. Nell'introduzione Tolomei afferma che:\nSeconda guerra mondiale e deportazione.\nDurante la seconda guerra mondiale si ritir\u00f2 dalla politica nel podere di famiglia a Gleno in Alto Adige, ma, dopo l'8 settembre 1943, per le sue note posizioni antitedesche, venne catturato dai nazisti, che controllavano direttamente quel territorio, e deportato in Germania. Quasi ottantenne fu dapprima brevemente internato nel Campo di concentramento di Dachau e successivamente trasferito in Turingia.\nLa zona dove si trovava fu occupata dai russi che non lo volevano rilasciare: un nipote ed alcuni amici riuscirono a farlo fortunosamente fuggire e a riportarlo in Italia.\nTolomei possedeva un importante archivio a Gleno, che venne sequestrato dalle SS (organizzazione culturale \"Ahnenerbe\") e scomparve dopo la guerra. Rest\u00f2 in carica al Senato fino alle elezioni del giugno 1946.\nScrisse le proprie \"Memorie di vita\", che Garzanti pubblic\u00f2 nel 1948 e si spense a Roma il 25 maggio 1952. Venne seppellito nel cimitero di Montagna, il comune che comprende il villaggio di Gleno.\nCritiche.\nLe proposte nazionaliste di Tolomei erano fortemente osteggiate e criticate da alcuni esponenti dell'Italia liberale, rappresentati nell'immediato dopoguerra soprattutto dal governatore Luigi Credaro. Solo con l'avvento del fascismo riusc\u00ec a far prevalere le sue opinioni, funzionali al programma sistematico di italianizzazione del regime.\nViene considerato dalla maggioranza dei sudtirolesi di lingua tedesca come \"il becchino del Sud-Tirolo\" (\"Totengr\u00e4ber S\u00fcdtirols\"); la sua tomba \u00e8 stata inoltre ripetutamente devastata.\nGi\u00e0 Gaetano Salvemini, in un suo pamphlet scritto durante l'esilio in Francia, lo defin\u00ec \u201cil boia del Tirolo [\u2026] l'uomo che escogit\u00f2 gli strumenti pi\u00f9 raffinati per tormentare le minoranze nazionali in Italia. I suoi ammiratori gli attribuiscono il merito di aver \u2018creato\u2019 l'Alto Adige e lui accetta senza riserve quella gloria.\u201d\nNel 1954, lo storico d'arte nonch\u00e9 soprintendente regionale ai beni culturali Nicol\u00f2 Rasmo critic\u00f2 aspramente la perdurante prassi di italianizzare la toponomastica in provincia di Bolzano, soprattutto dei castelli e manieri medievali, in base al Prontuario di Tolomei, affermando che \u201csotto il velo pseudo-scientifico di un ritorno dei nomi alla loro forma originaria si gabell\u00f2, da parte di elementi che non appartengono al campo della cultura, ma piuttosto a quello di un deteriore politicismo, un'arbitraria traduzione e spesso una fantastica invenzione di nuovi nomi con cui si volle sostituire qualsiasi denominazione precedente, sia che riguardasse una citt\u00e0 o un paese o un castello o una singola casa o un campo.\u201d\nLo storico Claus Gatterer, nella sua monografia di riferimento sulle minoranze in Italia dopo la Grande Guerra, considera il Tolomei una \u00abfigura di terz'ordine\u00bb, il cui \u00abfanatismo [lo] rese uno scomodo compagno di strada anche per coloro che lo adoperavano\u00bb.\nCollegamenti esterni.\n[[Categoria:Storia dell'Alto Adige]]\n[[Categoria:Personalit\u00e0 dell'Italia fascista]]\n[[Categoria:Politici del Partito Nazionale Fascista]]\n[[Categoria:Senatori della XXVI legislatura del Regno d'Italia]]\n[[Categoria:Persone legate agli alpini]]\n[[Categoria:Irredentismo italiano]]\n[[Categoria:Decorati con la Legion d'onore]]\n[[Categoria:Studenti della Sapienza - Universit\u00e0 di Roma]]"}
{"id": "12733", "revid": "4", "url": "https://it.wikipedia.org/wiki?curid=12733", "title": "Schlanders", "text": ""}
{"id": "12734", "revid": "62748", "url": "https://it.wikipedia.org/wiki?curid=12734", "title": "Ponte", "text": " \nUn ponte \u00e8 un'infrastruttura (o opera), tipica dell'ingegneria civile, utilizzata per superare un ostacolo, naturale o artificiale, che si interpone alla continuit\u00e0 di una via di comunicazione. Avremo dei ponti propriamente detti se l'ostacolo \u00e8 rappresentato da un corso d'acqua, dei viadotti se l'ostacolo \u00e8 una vallata (discontinuit\u00e0 orografica), dei cavalcavia se l'ostacolo \u00e8 rappresentato da un'altra via di comunicazione dello stesso tipo di quella attraversante.\nStoria.\nI ponti sono normalmente costruzioni dell'uomo per l'attraversamento di fiumi, arterie stradali e valli. Su di essi la gente pu\u00f2 camminare o viaggiare in un veicolo per varcare un ostacolo sottostante. I ponti naturali invece non sono altro che il risultato di fenomeni della natura. Il primo ponte fu probabilmente un semplice tronco d'albero caduto per caso fra le due rive di un fiume. Quando gli uomini si resero conto della sua utilit\u00e0, avranno aggiunto un altro tronco parallelamente in modo da far passare carichi pesanti. Col tempo i ponti saranno stati sempre pi\u00f9 perfezionati per renderli ancor pi\u00f9 utili.\nIl ponte di Kazarma (o di Arkadiko) \u00e8 uno dei quattro ponti micenei ad arco a mensola che faceva parte di una rete di strade, progettata per i carri, tra Tirinto ed Epidauro nel Peloponneso, in Grecia. Risalente all'et\u00e0 del bronzo (XIII secolo a.C.), \u00e8 uno dei ponti ad arco pi\u00f9 antichi ancora esistenti e in uso. Diversi ponti ad arco in pietra del periodo ellenistico si possono trovare ancora intatti nel Peloponneso, nel sud della Grecia.\nI costruttori dei pi\u00f9 grandi ponti dell'antichit\u00e0 furono gli antichi romani. I Romani costruirono ponti ad arco e acquedotti che ancora oggi vengono utilizzati o comunque si trovano in buona condizione strutturale. Un esempio \u00e8 il Ponte di Alc\u00e1ntara, costruito sul fiume Tago, in Spagna. I Romani utilizzavano anche il cemento, che riduceva la variazione di resistenza della pietra naturale. Un tipo di cemento, chiamato pozzolana, era composto da acqua, calce, sabbia e roccia vulcanica. Ponti fatti di mattoni e malta vennero costruiti dopo l'epoca romana, dato che la tecnologia utilizzata per la composizione del cemento era stata perduta e poi ritrovata.\nL\"Artha\u015b\u0101stra\" (III secolo a.C.) di Chanakya menziona la costruzione di dighe e ponti in India. Un ponte risalente all'epoca dell'impero Maurya, vicino Girnar, fu scoperto da James Princep. Il ponte era stato spazzato via durante un diluvio, e fu poi riparato da Puspagupta, l'architetto capo dell'imperatore Chandragupta I. Ponti fortificati con bamb\u00f9 intrecciato e catene di ferro cominciarono a diffondersi in India nel IV secolo. Una serie di ponti, utilizzati sia per scopi militari che commerciali, furono costruiti dall'amministrazione dell'impero Moghul in India.\nIn Cina esistevano grandi ponti costruiti in legno gi\u00e0 nel periodo dei regni combattenti, mentre il pi\u00f9 antico ponte di pietra \u00e8 il Ponte di Anji, costruito tra il 595 e il 605 d.C. durante la dinastia Sui. I ponti ad arco ribassato europei risalgono almeno alla periodo della costruzione del ponte Ponte di Alcon\u00e9tar (II secolo d.C. circa), mentre l'enorme Ponte di Traiano (105 d.C.) era caratterizzato da arcate aperte in legno.\nI ponti di corda, un tipo semplice di ponte sospeso, furono utilizzati dagli Inca nelle Ande del Sud America, poco prima della colonizzazione europea nel XVI secolo. In Italia il primo ponte \"a traliccio metallico sospeso\" fu realizzato da Alfonso d'Aragona sul Garigliano nel 1444.\nNel corso del XVIII secolo furono introdotte molte innovazioni nella progettazione di ponti di legno da Hans Ulrich, Johannes Grubenmann, e altri. Il primo libro sull'ingegneria dei ponti \u00e8 stato scritto da Hubert Gautier nel 1716. Un importante passo avanti nella tecnologia fu fatto con l'Iron Bridge di Coalbrookdale, in Inghilterra, nel 1779, quando fu utilizzata la ghisa per la prima volta per gli archi.\nCon la rivoluzione industriale nel XIX secolo, sono stati sviluppati per i grandi ponti sistemi di capriate in ferro battuto, ma il ferro non aveva la resistenza alla trazione necessaria per supportare grandi carichi. Con l'avvento dell'acciaio, che ha una elevata resistenza alla trazione, furono costruiti ponti molto pi\u00f9 grandi, alcuni dei quali con i progetti di Gustave Eiffel.\nNel 1927 il pioniere delle saldature Stefan Bry\u0142a progett\u00f2 il primo ponte stradale al mondo interamente saldato, che fu successivamente costruito sul fiume S\u0142udwia Maurzyce, vicino \u0141owicz, in Polonia, nel 1929. Nel 1995, la American Welding Society assegn\u00f2 l\"Historic Welded Structure Award\" al governo polacco.\nDescrizione.\nParti di un ponte.\nPer ben comprendere come son fatti i ponti, bisogner\u00e0 prima definire alcuni termini.\nL'impalcato \u00e8 la struttura orizzontale che sorregge il piano viabile. A volte con tale parola si intende anche, per estensione, l'intera struttura orizzontale del ponte, includendo le travi, sostenuta dalle pile e dalle spalle. L'impalcato pu\u00f2 essere costituito da tavole o travetti di legno, o da una piastra, o soletta, in calcestruzzo armato, o da una lamiera d'acciaio irrigidita da nervature tra loro ortogonali, che prende nome di lastra ortotropa. Negli ultimi anni sono stati realizzati impalcati costituiti da elementi di materiali compositi, prevalentemente in resine rinforzate con fibre di vetro.\nLe travi sono in genere gli elementi principali, realizzate di legno strutturale o acciaio o lega di alluminio, o calcestruzzo armato, che costituiscono la struttura del ponte. Il tipo di ponte la cui struttura longitudinale \u00e8 formata soltanto da travi \u00e8 detto appunto ponte di travi, o ponte a travata. Un sistema di travi assemblato in modo da formare una struttura a maglie triangolari si chiama travata reticolare (nell'ambito dei ponti) o capriata (nell'ambito dell'edilizia). Un sistema di travi reticolari o capriate consente di realizzare una struttura di maggiore altezza e capacit\u00e0 portante di quanto si potrebbe realizzare con una semplice trave, e quindi consente di superare maggiori luci libere. La struttura orizzontale del ponte, che sostiene l'impalcato, viene normalmente chiamata travata. Ogni tratto di impalcato sotteso tra due adiacenti elementi verticali di sostegno (pile) \u00e8 chiamato campata (da qui l'espressione \"ponte o viadotto a 1, 2, n campate\").\nLe pile o piloni o pilastri (sebbene questo termine si usi nell'ambito dell'edilizia) del ponte sono le strutture a prevalente sviluppo verticale che danno sostegno alla travata in punti intermedi. Le spalle sono le strutture che danno sostegno all'impalcato alle sue estremit\u00e0 e che costituiscono elemento di transizione tra il ponte e i tratti di strada adiacenti. Quando il ponte attraversa un corso d'acqua le spalle possono essere conformate in modo da proteggere le sponde dall'erosione fluviale. Quando un ponte o viadotto \u00e8 a campata unica allora non ci sono pile ma solo le due spalle.\nLe fondazioni del ponte sono gli elementi strutturali su cui sono impostate le pile e le spalle, e che trasferiscono i carichi e le azioni da esse provenienti al terreno. Il tratto di ponte tra due appoggi, siano essi pile o spalle, si chiama campata, e la sua lunghezza si chiama portata o luce.\nClassificazione descrittiva dei ponti.\nI tipi di ponte si possono inoltre classificare secondo il loro aspetto e la loro funzione. Scegliendo dagli elenchi che seguono, si ottengono ponti in gran numero.\nTipi di ponte.\nIn generale i ponti e i viadotti sono costruzioni stabili, senza parti in movimento, e quindi di tipo fisso.\nNel caso di superamento di corsi d'acqua navigabili, a seconda della franchigia in altezza, o franco idraulico, (massima altezza consentita ai natanti per non urtare contro il ponte) desiderata, i ponti possono essere costruiti e classificati secondo tre tipologie: ponte fisso, ponte mobile e ponte trasportabile.\nPonti fissi.\nQuesto tipo di ponte \u00e8 costruito in posizione permanente. Ha una franchigia in altezza ritenuta sufficiente per tutto il traffico che prevedibilmente deve passarvi sotto. Ponti fissi di piccola luce, del tipo a travi, a travate o a travi reticolari, congiungono le due spalle senza alcuna pila intermedia e sono di tipo a travi o a travata. In caso di grande distanza tra le spalle si prevedono pile intermedie o ponti del tipo ad arco, o del tipo ponte strallato, o del tipo sospeso.\nTrave.\nSi dispongono parallelamente alla strada per sostenere il piano viabile lunghe travi di acciaio dal profilo a doppio \"T\". Esempi frequenti di questo semplicissimo genere di ponte sono i ponti ferroviari con campate da quindici metri, e ponti per arterie di grande comunicazione con campate da trenta metri.\nTrave maestra.\nTre piastre di acciaio vengono saldate insieme per formare una trave a doppia \"T\", capace di sopportare un carico maggiore di quello addossabile a un trave normale a doppia \"T\" a un sol pezzo. Questo tipo di sostegno si adopera per campate pi\u00f9 lunghe di quelle ottenibili con un ponte a travate semplici. Ha anche il pregio di una bassa franchigia quando lo si desideri.\nTrave scatolare.\nQuesta soluzione viene impiegata con l'utilizzo del cemento armato per ponti con travate di grande luce ed arco molto ribassato. La travata portante \u00e8 costituita da due o pi\u00f9 travi continue collegate tra loro sia sulla parte superiore che su quella inferiore, in modo da formare uno scatolato cavo al suo interno. I travetti trasversali di collegamento sono disposti di solito ad intervalli regolari e permettono il fissaggio di una soletta inferiore ed una superiore. La struttura, a sezione rettangolare o trapezoidale, garantisce una notevole resistenza alla flessione.\nCapriata.\nElementi strutturali verticali e orizzontali di acciaio vengono rinforzati con tiranti in diagonale in modo da formare dei triangoli. Questo \u00e8 un tipo rigido ed economico per campate pi\u00f9 lunghe e semplici. Occorre una notevole franchigia a causa della complessit\u00e0 dell'intelaiatura.\nContinuo.\nUn ponte continuo \u00e8 sostanzialmente una serie di campate semplici appoggiato su tre o pi\u00f9 punti.\nA sbalzo.\nUn ponte di questo tipo ha per campate due o pi\u00f9 travi a sbalzo (travi orizzontali vincolate a una sola estremit\u00e0), costruite a partire da ciascuna estremit\u00e0 dell'ostacolo da superare: proseguendo la costruzione, gli sbalzi si avvicinano fino a unirsi in mezzeria con una campata semplice sospesa. \u00c8 un principio simile a quello di due persone che si tocchino a vicenda le punte delle dita tenendo le braccia stese. Le campate sporgenti, sono sostenute da un sistema di pile principali e ancoraggi che giungono fino alle sponde. Una costruzione di questo genere non presenta difficolt\u00e0 perch\u00e9 le campate a sbalzo si sorreggono da s\u00e9. Questo genere di ponte \u00e8 caratterizzato da grandi franchigie in larghezza.\nCon i suoi 1.909 metri, il pi\u00f9 lungo ponte a sbalzo d'Italia \u00e8 il Ponte Punta Penna Pizzone (o Ponte Aldo Moro), nella citt\u00e0 di Taranto.\nSospeso.\nNel ponte sospeso si fanno passare cavi continui su alte torri che sorgono sulle pile; i cavi vengono ancorati a fondazioni su ciascuna sponda. Il piano viabile \u00e8 sospeso ai cavi per mezzo di tiranti verticali o inclinati (detti pendini). Per ridurre al minimo la deformabilit\u00e0 dovuta al movimento del traffico e ai forti venti, la parte sospesa (l'impalcato) \u00e8 spesso irrigidita da una struttura reticolare. I ponti di questa specie si distinguono per la grandissima dimensione in lunghezza (grande luce) e in altezza. I sette ponti pi\u00f9 lunghi di questo tipo, fino a pochi anni fa, si trovavano tutti negli Stati Uniti. Il Golden Gate Bridge di San Francisco ha una campata di 1\u00a0260\u00a0m. Il Mackinac Bridge nel Michigan ha una campata centrale lunga 1\u00a0140\u00a0m. Il Ponte di Verrazzano, dedicato all'esploratore italiano, unisce Brooklyn a Staten Island (New York) ed \u00e8 lungo oltre 4\u00a0km, con una campata centrale di 1\u00a0298\u00a0m.\nDal 1998 il maggiore ponte sospeso, cio\u00e8 con la maggiore campata centrale nel mondo \u00e8 il ponte di Akashi Kaiky\u014d, in Giappone, con una luce centrale di 1991\u00a0m.\nIl Ponte sullo Stretto di Messina, se costruito sulla base di una soluzione a campata unica, sarebbe il ponte sospeso pi\u00f9 lungo del mondo, con i suoi 3,3\u00a0km di luce.\nPonte ad arco.\nIl piano viabile \u00e8 sostenuto da una struttura di acciaio o calcestruzzo o muratura o legno, conformata ad arco (corto segmento di cerchio). Se il piano viabile corre al di sopra dell'arco il ponte \u00e8 detto a via superiore; l'impalcato \u00e8 sostenuto dall'arco mediante una serie di elementi verticali o subverticali sollecitati a compressione e chiamati piedritti; l'arco trasferisce al terreno consistenti forze orizzontali, dette \"spinte\" e il sistema viene chiamato ad \"arco spingente\". Se l'arco sovrasta il piano viabile il ponte \u00e8 detto a via inferiore; l'impalcato \u00e8 sospeso all'arco mediante elementi verticali o inclinati sollecitati a trazione e chiamati pendini o tiranti. In questo caso la travata d'impalcato pu\u00f2 essere resa solidale con le estremit\u00e0 dell'arco e in tal caso pu\u00f2 equilibrare in totalmente o parzialmente le componenti orizzontali delle azioni trasmesse dall'arco; questo tipo di struttura prende il nome di \"arco a spinta eliminata\" e consente di trasferire sul terreno minime o nulle azioni orizzontali. Un esempio particolare di ponte \"ad arco\", a s\u00e9 stante nel panorama dell'ingegneria dei ponti, \u00e8 il ponte sul Basento in Basilicata, realizzato in attuazione della teoria dei minimi strutturali di Sergio Musmeci.\nPonte strallato.\nL'impalcato \u00e8 sostenuto da una serie di tiranti inclinati, chiamati stralli, confluenti in sommit\u00e0 di strutture a prevalente sviluppo verticale, chiamate antenne o piloni e conformate a torre, a portale, ad H, ad A o a lambda. Talvolta (molto raramente) la struttura che sostiene gli stralli \u00e8 conformata ad arco (ma non si tratta di un vero e proprio ponte strallato).\nL'impalcato, le antenne e gli stralli possono essere configurati e dimensionati in modo da realizzare una struttura analoga a una struttura reticolare\nPonti mobili.\nQuesto tipo di ponte si costruisce per facilitare la navigazione sollevando il piano del ponte o ruotando in modo da scostarlo. Il piano \u00e8 fatto di travi, di travi maestre o di elementi a capriata, ma in un certo punto fa perno o si allontana dal contatto con la terra.\nPonte smontabile.\nSi tratta in genere di ponti in acciaio con struttura a traliccio utilizzati per emergenze dal genio civile o per esigenze belliche di collegamento da parte del genio militare. Si tratta sia di ponti stradali che ferroviari. Un caso particolare e forse unico \u00e8 quello del ponte Steffenbach sulla vecchia ferrovia svizzera di montagna a scartamento ridotto Furka-Oberalp, che veniva smontato e ripiegato ogni autunno e rimontato in primavera per proteggerlo dalle frequenti slavine.\nPonte basculante (o ribaltabile).\nSi basa sul principio del ponte levatoio, con un contrappeso che permette il sollevamento della campata incernierata su un lato del ponte stradale. Permette il passaggio sotto al ponte di alte imbarcazioni e si pu\u00f2 realizzare anche con il contemporaneo sollevamento di due campate.\nPonte levatoio.\n\u00c8 imperniato a un'estremit\u00e0 soltanto, e si solleva o si abbassa a ruota lateralmente per mezzo di un contrappeso.\nPonte girevole.\nUn ponte girevole pu\u00f2 essere a una campata o costituito da due semi-ponti che girano lateralmente. Se ha una sola campata girevole, il perno verticale di rotazione pu\u00f2 essere al centro della campata, come nel Government Bridge sul Mississippi, negli Stati Uniti, o il perno pu\u00f2 essere all'estremit\u00e0 della campata. Nel caso dei due semi-ponti, ognuno di essi ruota attorno a un perno posto all'estremit\u00e0, come nel Ponte girevole di Taranto, che ha una lunghezza totale di 90 metri.\nPonte sollevabile.\nDue torri fornite di cavi, contrappesi e motori sollevano e abbassano il piano del ponte. Questo ponte funziona in modo molto simile a un ascensore.\nPonte su chiatte.\nGalleggia sull'acqua. Le imbarcazioni, o pontoni, che sostengono il piano del ponte, possono essere ancorate se la costruzione \u00e8 permanente. Le unit\u00e0 militari generalmente si servono di ponti su chiatte in via temporanea. Un esempio di ponte di questo tipo si trova sul fiume Ticino, nel comune di Bereguardo.\nPonti traghetto.\nQuesto ponte \u00e8 in realt\u00e0 una specie di natante. Una imbarcazione viene caricata a una sponda e con un cavo la si rimorchia verso l'altra. Dei piloni a ciascuna estremit\u00e0 e un'intelaiatura fatta a capriata sorreggono il meccanismo di rimorchio."}
{"id": "12736", "revid": "80598", "url": "https://it.wikipedia.org/wiki?curid=12736", "title": "Chuck Berry", "text": "\u00c8 considerato uno degli iniziatori del rock, oltre a essere stato uno dei primi miti del rock and roll. Le sue canzoni furono tra le prime ad avere la chitarra come strumento principale. Berry (autore e interprete delle sue canzoni) \u00e8 stato anche il primo, utilizzando sempre toni semplici e ironici, a inserire nei suoi testi tematiche riguardanti gli adolescenti e la rivolta che stava interessando loro in quegli anni, quando i giovani cominciarono a ribellarsi agli ideali degli adulti quali la famiglia, il lavoro e la morale.\nCitato come fonte di ispirazione da pi\u00f9 generazioni di chitarristi di diversi stili, la rivista Rolling Stone lo ha inserito al quinto posto nella lista dei 100 migliori artisti e al settimo in quella dei 100 migliori chitarristi. A Chuck Berry \u00e8 attribuita anche la cosiddetta \"Duck Walk\" (o passo dell'anatra), caratteristica camminata eseguita mentre suona la chitarra e diventata suo tratto caratteristico.\nBiografia.\nNato a Saint Louis nel Missouri, Berry da giovane aveva una forte tendenza a delinquere, tanto da aver passato diverso tempo in riformatorio a causa di una rapina. Raccomandato da Muddy Waters, Berry si present\u00f2 alla \"Chess Records\" con \"Maybellene\": da qui ebbe inizio la sua carriera musicale. I suoi testi rappresentano il primo esempio di poesia rock e raccontano storie di adolescenti in cerca di libert\u00e0 e divertimento. I suoi capolavori sono concentrati in un periodo di soli 3 anni, dal 1955 al 1958. Nel 1959 la sua carriera ha una brutta battuta d'arresto causata dalla condanna a 3 anni di prigione per aver trasportato illegalmente una minorenne attraverso i confini statali.\nLa sua carriera esplode quando, nel 1955, incide \"Maybellene\", riadattamento di una sua vecchia composizione, \"Ida Red\", frutto di quella magica commistione rhythm 'n' blues-country che costituisce la ricetta ideale per il prodotto finale, il rock 'n' roll: il successo \u00e8 straordinario, ben oltre le aspettative e a questo ne seguiranno tanti altri: \"Roll Over Beethoven\", \"Thirty Days\", \"You Can't Catch Me\", \"School Day\", \"Johnny B. Goode\", \"Rock and Roll Music\". \u00c8 stato inserito nella classifica dei \"100 migliori artisti di sempre\" secondo la rivista \"Rolling Stone\", aggiudicandosi il quinto posto.\nInizi e apprendistato con Johnnie Johnson (1926\u201354).\nBerry nacque quartogenito in una famiglia composta da sei figli. Crebbe nel quartiere di Saint Louis conosciuto come \"The Ville\", una zona in cui all'epoca abitava gente del ceto medio. Suo padre era un imprenditore e un diacono della locale chiesa battista. La sua posizione sociale abbastanza agiata diede a Berry la possibilit\u00e0 di coltivare la sua passione per la musica gi\u00e0 in giovane et\u00e0; riusc\u00ec a fare la sua prima esibizione pubblica nel 1941 quando ancora frequentava la Sumner High School. Solo tre anni dopo, nel 1944, ancora studente, venne arrestato e incarcerato per rapina a mano armata dopo aver rapinato tre negozi di Kansas City e rubato un'auto insieme a un gruppo di amici. A proposito di questo spiacevole episodio, lo stesso Berry nella sua autobiografia racconta che la sua macchina si ruppe e che quindi ferm\u00f2 un'auto che passava di l\u00ec e la rub\u00f2 puntando al conducente una pistola scarica e non funzionante. Berry venne immediatamente spedito al riformatorio di Algoa, nei pressi di Jefferson City, nel Missouri, dove form\u00f2 un quartetto vocale e si allen\u00f2 facendo un po' di pugilato.\nDopo essere uscito di prigione il giorno del suo 21\u00ba compleanno nel 1947, Berry spos\u00f2 Themetta \"Toddy\" Suggs il 28 ottobre 1948; il 3 ottobre 1950 dal matrimonio nacque una figlia, Darlin Ingrid Berry. Berry manteneva la famiglia arrangiandosi facendo diversi lavoretti a St. Louis, fra i quali operaio in due fabbriche d'auto, portinaio dello stabile dove abitava, estetista. Nel 1950 la famiglia riusc\u00ec a comprarsi un appartamentino di tre stanze in Whittier Street, che attualmente \u00e8 stato dichiarato edificio storico.\nAll'inizio degli anni cinquanta, Berry suonava con vari gruppi in diversi locali di St. Louis come secondo lavoro. Suonava musica blues fin da quando era ragazzino, e ormai aveva sviluppato una certa abilit\u00e0 con la chitarra. Nel 1953 Berry inizi\u00f2 ad esibirsi con il gruppo di Johnnie Johnson, dando inizio a una lunga collaborazione con il pianista. Anche se la band suonava principalmente ballate blues, la musica pi\u00f9 popolare presso i bianchi della zona era il country. Berry scrisse: \u00abLa curiosit\u00e0 mi port\u00f2 a suonare molta di quella roba country al nostro pubblico in prevalenza fatto di neri, e la gente inizi\u00f2 a chiedere in giro \"chi fosse quell'hillbilly nero che suonava al Cosmo\". Dopo che mi risero in faccia un paio di volte, iniziarono a chiedermi di suonare brani country perch\u00e9 erano ballabili.\u00bb\nChess Records: Successo e guai giudiziari (1955\u201362).\nNel maggio 1955, dietro raccomandazione di Muddy Waters, Berry and\u00f2 a Chicago per mettersi in contatto con Leonard Chess della Chess Records. Berry pensava infatti che il suo materiale blues potesse essere di interesse per la Chess, ma con sua grande sorpresa fu invece il vecchio classico country &amp; western di Bob Wills, intitolato \"Ida Red\", che Berry aveva registrato quasi per scherzo con il titolo \"Ida May\" a ottenere l'attenzione della Chess. Quindi il 21 maggio 1955 Berry incise un adattamento di \"Ida Red\" reintitolato \"Maybellene\" con la partecipazione di Johnnie Johnson al pianoforte, Jerome Green (dalla band di Bo Diddley) alle maracas, Jasper Thomas alla batteria e Willie Dixon al basso. \"Maybellene\" vendette quasi un milione di copie, raggiungendo il primo posto della classifica di \"Billboard\" riservata al Rhythm and Blues e la numero 5 nella classifica generale di vendite negli Stati Uniti.\nAlla fine di giugno 1956, un altro suo brano, \"Roll Over Beethoven\", raggiunse la posizione numero 29 della Billboard Hot 100, e Berry divent\u00f2 di colpo una star. Lui e Carl Perkins diventarono amici e iniziarono ad andare in tour insieme. Perkins diceva che \u00abBerry era un vero appassionato di musica country e che lo rispettava come compositore\u00bb.\nSingoli di successo continuarono a uscire per tutto il 1957 e il 1959, e Berry ottenne circa una dozzina di piazzamenti in classifica, inclusi successi da top 10 U.S. come \"School Days\", \"Rock and Roll Music\", \"Sweet Little Sixteen\" e \"Johnny B. Goode\".\nAlla fine degli anni cinquanta, Berry era ormai un artista di ampio e consolidato successo internazionale. Ma nel dicembre 1959 fu improvvisamente arrestato per avere avuto rapporti sessuali con una ragazzina quattordicenne che lavorava in un locale di sua propriet\u00e0. Ritenuto colpevole, venne condannato a scontare cinque anni di condanna in prigione e a una multa di 5.000 dollari. Berry si appell\u00f2 definendo la sentenza ingiusta e razzista, e in un secondo processo nel 1961 ottenne una riduzione di pena a tre anni di reclusione. \nMercury Records (1963\u201369).\nQuando Berry usc\u00ec di prigione nel 1963, riusc\u00ec a tornare nel giro del music business grazie all'interessamento che verso di lui stavano dimostrando i gruppi della cosiddetta \"British invasion\" come i Beatles e i Rolling Stones, che avevano in repertorio molte cover di suoi brani; o come i Beach Boys che avevano basato il loro successo del 1963 \"Surfin' USA\" sulla sua \"Sweet Little Sixteen\"; la reinterpretazione (non autorizzata) dei Beach Boys fu riconosciuta come plagio solo molti anni dopo con una multa di 1 milione di dollari a danno del gruppo. Tra il 1964 e il 1965 Berry pubblic\u00f2 otto singoli, compresi \"No Particular Place to Go\", \"You Never Can Tell\", e \"Nadine\" che riscossero un buon successo commerciale, anche se erano in prevalenza \"riscritture\" di suoi vecchi pezzi come \"School Days\". Dal 1966 al 1969 Berry pubblic\u00f2 cinque album per la Mercury Records, incluso il suo primo disco dal vivo \"Live at Fillmore Auditorium\", ma i dischi non ebbero dalla critica e dal pubblico il riscontro di un tempo.\nRitorno alla Chess: \"My Ding-a-Ling\" e concerto alla Casa Bianca (1970\u201379).\nChuck Berry fece ritorno alla Chess Records dal 1970 al 1973. Anche se il suo album del 1970 \"Back Home\" non gener\u00f2 nessun singolo di successo, nel 1972 la Chess pubblic\u00f2 una nuova registrazione live del brano \"My Ding-a-Ling\", canzone che Berry aveva originariamente registrato anni addietro nel suo LP del 1968 \"From St. Louie to Frisco\" con il titolo \"My Tambourine\". Il brano, a sorpresa, divenne l'unico numero 1 in classifica, per due settimane, dell'artista, riscuotendo un enorme successo. Il secondo periodo di Berry alla Chess termin\u00f2 con il disco \"Chuck Berry\" del 1975, dopo il quale non incise pi\u00f9 nulla per circa tre anni fino a \"Rock It\" del 1979 uscito per l'etichetta Atco Records, che rimane il suo ultimo album di studio vero e proprio.\nDurante gli anni settanta, Berry fece molti concerti durante i quali riproponeva principalmente i suoi vecchi successi degli anni cinquanta. Su richiesta del presidente Jimmy Carter, Chuck Berry fu chiamato ad esibirsi anche alla Casa Bianca il 1\u00ba giugno 1979.\nPoco tempo dopo, Berry ebbe ancora problemi con la giustizia: venne infatti accusato di evasione fiscale per non avere pagato le tasse inerenti ai suoi compensi per i concerti. Avendo gi\u00e0 due precedenti penali alle spalle, Berry si dichiar\u00f2 colpevole di evasione fiscale e nel 1979 venne condannato a quattro mesi di prigione e a 1.000 ore di servizio civile, da scontarsi facendo concerti benefici.\nAncora \"on the road\" (dal 1980 in poi).\nBerry continu\u00f2 a suonare dai 70 ai 100 concerti all'anno per tutti gli anni ottanta. Nel 1986 Taylor Hackford gir\u00f2 un documentario, intitolato \"Hail! Hail! Rock 'n' Roll\", riguardante il concerto celebrativo organizzato da Keith Richards (grande fan di Berry) per celebrare il sessantesimo compleanno di Chuck Berry. Al concerto parteciparono anche Eric Clapton, Etta James, Julian Lennon, Robert Cray e Linda Ronstadt, che apparvero tutti sul palco insieme a Berry interpretando i suoi brani pi\u00f9 famosi. Venne in Italia nel 1987 ospite di Adriano Celentano in una puntata dell'edizione dello show \"Fantastico\" da lui condotta, durante la quale il \"Molleggiato\" era visibilmente entusiasta di avere con se il \"padre del Rock\".\nA fine anni ottanta Berry compr\u00f2 un ristorante a Wentzville, Missouri, il \"The Southern Air\", e nel 1990 venne accusato da molte donne di aver installato una videocamera nei bagni delle signore per spiarle a loro insaputa. Berry si difese dichiarando che la telecamera era stata installata per controllare una sua dipendente sospettata di rubare nel ristorante. Nonostante la sua colpevolezza non venne mai accertata in tribunale, Berry opt\u00f2 per un risarcimento collettivo in via privata a 59 donne che gli avevano fatto causa. Il biografo ufficiale di Berry, Bruce Pegg, ha stimato che il \"risarcimento\" sia costato a Berry non meno di 1 milione di dollari pi\u00f9 le spese legali. In aggiunta, una perquisizione effettuata dalla polizia nella residenza di Berry, svel\u00f2 l'esistenza di numerosi nastri video contenenti immagini di donne che utilizzavano il bagno del locale, e una di queste risult\u00f2 essere minorenne. Durante la perquisizione furono trovati anche 62 grammi di marijuana. Per evitare eventuali accuse di pedofilia, Berry si dichiar\u00f2 colpevole di possesso di marijuana e patteggi\u00f2 la pena. Venne condannato a sei mesi di prigione (sentenza poi sospesa), due anni di libert\u00e0 vigilata, e a una multa di 5.000 dollari da donarsi all'ospedale locale. Berry ha continuato ad esibirsi per tutti gli anni 2000 costantemente facendo anche diversi tour.\nNel 2013 \u00e8 tornato in Italia per esibirsi allo Steinegg Live Festival a Collepietra vicino a Bolzano. Fu l'ultimo concerto di Berry in Italia. Durante interno di questo tour suon\u00f2 anche a Mosca, Oslo, Oulo e Helsinki.\nSi \u00e8 esibito sino al 2014, ha tenuto il suo ultimo concerto il 15 ottobre nella sua Saint Louis, pochi giorni prima del suo 88\u00ba compleanno. \nMorte.\nDa tempo in declino fisico, Berry \u00e8 morto il 18 marzo 2017 all'et\u00e0 di 90 anni, nella sua residenza a Wentzville in Missouri. In quei giorni era in corso la post-produzione del videoclip del suo nuovo singolo \"Big Boys\", uscito poi postumo.\nIl 9 giugno 2017 verr\u00e0 poi pubblicato il suo ultimo album in studio, \"Chuck\", il primo costituito da nuovo materiale in 38 anni.\nBrani pi\u00f9 celebri.\nTra le canzoni che ha scritto o reinterpretato si trovano brani molto famosi:\nLascito artistico e riconoscimenti.\nConsiderato un pioniere della musica rock, Berry ha avuto una significativa influenza nello sviluppo sia del genere musicale vero e proprio sia nell'atteggiamento associato con lo stile di vita rock and roll. Grazie a brani come \"Maybellene\" (1955), \"Roll Over Beethoven\" (1956), \"Rock and Roll Music\" (1957) e \"Johnny B. Goode\" (1958), solo per citare i pi\u00f9 famosi, Chuck Berry ha ridefinito e sviluppato il rhythm and blues nei maggiori elementi che costituiscono il rock and roll e in ci\u00f2 che lo caratterizza, scrivendo testi di grossa presa sul pubblico dei teenager, che descrivevano balli scolastici, auto veloci, la vita a scuola e la societ\u00e0 dei consumi con parole di uso comune, e utilizzando riff chitarristici successivamente presi a modello da centinaia di altri musicisti rock. Sebbene non tecnicamente ineccepibile, il suo stile chitarristico ha fatto scuola, incorporando la tecnica del glissato per imitare lo stile bottleneck utilizzato dai chitarristi blues, mischiati con gli stili di musicisti come Charlie Christian, e T-Bone Walker, a produrre un suono nuovo ed eccitante che molti chitarristi successivi riconosceranno come di ispirazione per il loro proprio stile chitarristico.\nIl critico rock Robert Christgau considera Berry \"the greatest of the rock and rollers\" (\"il pi\u00f9 grande degli artisti di rock and roll\"), mentre John Lennon una volta disse: \"\u00abSe vuoi provare a dare un altro nome al rock and roll, puoi chiamarlo Chuck Berry\u00bb\", e Lillian Roxon nella sua \"Rock Encyclopedia\" afferma che \"Chuck Berry potrebbe forse essere considerato il singolo artista pi\u00f9 importante nella storia del Rock\". I Rolling Stones, gli Status Quo, i Georgia Satellites e gli AC/DC sono stati pesantemente influenzati da Berry, e tutte e quattro le band hanno reinterpretato sue canzoni nel corso degli anni. Tra le numerose onorificenze che ha ricevuto, segnaliamo il premio Grammy alla carriera Grammy Lifetime Achievement Award nel 1984, il Kennedy Center Honors nel 2000, e le sette nomination ricevute nel 2009 dalla rivista \"Time\" nella lista dei 10 migliori chitarristi di tutti i tempi. Il 14 maggio 2002, Chuck Berry \u00e8 stato premiato come una delle prime \"icone\" BMI durante la 50\u00aa edizione della cerimonia annuale BMI Pop Awards.\nInoltre Berry \u00e8 stato incluso in diverse classifiche di \"Rolling Stone\". Nel settembre 2003, la rivista lo ha classificato alla posizione numero 7 nella lista dei \"100 migliori chitarristi di sempre\". Nel novembre dello stesso anno, il suo album compilation \"The Great Twenty-Eight\" venne posizionato, sempre da \"Rolling Stone\", al 21\u00ba posto della Lista dei 500 migliori album di ogni tempo. L'anno seguente, nel marzo 2004, Berry si classific\u00f2 quinto nella lista \"The Immortals - The 100 Greatest Artists of All Time\". Nel dicembre 2004, sei delle sue canzoni sono state incluse nella Lista delle 500 migliori canzoni secondo Rolling Stone, nello specifico \"Johnny B. Goode\" (# 7), \"Maybellene\" (# 18), \"Roll Over Beethoven\" (# 97), \"Rock and Roll Music\" (#128), \"Sweet Little Sixteen\" (# 272) e \"Brown-eyed Handsome Man\" (# 374). Infine, nel giugno 2008, il brano \"Johnny B. Goode\" si classific\u00f2 al primo posto nella lista \"100 Greatest Guitar Songs of All Time\"."}
{"id": "12738", "revid": "22475", "url": "https://it.wikipedia.org/wiki?curid=12738", "title": "Wipptal", "text": "La Wipptal \u00e8 una regione geografica italo-austriaca che va da Innsbruck a Fortezza, a cavallo del passo del Brennero. Il passo separa la regione in due valli: la Wipptal settentrionale, in Austria, e l'Alta Valle Isarco, in Italia.\nToponimo.\nIl nome significa \"valle di Vipiteno\", ed \u00e8 attestato come \"vallis Vuibitina\" nel 937-957, come \"Wibital, Wipetwald\" nel 1170 e come \"Wiptal\" nel 1200. Nel 1400 tale appellativo si estese alla valle della \"Sill\", affluente destro dell'Inn, a nord del Brennero, e nel 1416 il giudizio omonimo fece parte della circoscrizione dell'Inntal. Solo il confine istituito nel 1919 divise l'unit\u00e0 geografica della valle, tant'\u00e8 che spesso si usa oggi \"Silltal\" per la parte austriaca e \"Oberes Eisacktal\", cio\u00e8 \"Alta Valle dell'Isarco\" per quella italiana.\nGeografia fisica.\nA cavallo dello spartiacque che segna il confine tra Italia e Austria, il versante settentrionale segue, come valle principale, il corso della Sill fino a Innsbruck, mentre quello italiano va dal passo del Brennero fino a Fortezza, venendo quindi a coprire l'alto corso del torrente Isarco e le valli ad esso confluenti.\nLe vallate occidentali confluiscono nelle Alpi dello Stubai mentre quelle orientali nelle Alpi della Zillertal. Pur appartenendo, dal 1918, a due stati diversi, gli abitanti delle due vallate hanno caratteristiche culturali e linguistiche comuni, anche per il fatto che il Brennero non ha mai formato un ostacolo insidioso nelle vie di comunicazione.\nComprensorio.\nCon il termine \"Alta Valle Isarco\" si indica, sul territorio italiano, anche la comunit\u00e0 comprensoriale della provincia autonoma di Bolzano (in ladino \"Auta Val dl Isarch\" e in tedesco come \"Wipptal\"), formato da 6 comuni nell'alta valle dell'Isarco (\"Eisacktal\"). Si form\u00f2 nel 1980 con la separazione dalla comunit\u00e0 della Valle Isarco.\n\u00c8 il pi\u00f9 piccolo dei comprensori altoatesini e prende nome dalla valle omonima, alla quale appartiene culturalmente. Il suo capoluogo e centro pi\u00f9 importante \u00e8 Vipiteno (\"Sterzing\"), che si trova al centro del comprensorio.\nGli abitanti sono per l'85% di madre lingua tedesca. La componente italiana \u00e8 pi\u00f9 forte nei comuni di Fortezza, Vipiteno e Brennero.\nComuni.\nI comuni che vi aderiscono sono:"}
{"id": "12739", "revid": "2519", "url": "https://it.wikipedia.org/wiki?curid=12739", "title": "Nordtirol", "text": ""}
{"id": "12740", "revid": "1272592", "url": "https://it.wikipedia.org/wiki?curid=12740", "title": "Valle Isarco", "text": "La Valle Isarco (\"Eisacktal\" in tedesco, \"Val dl Isarch\" in ladino) \u00e8 una delle due valli principali dell'Alto Adige, che si estende dalla sorgente del fiume Isarco al Brennero fino alla foce nell'Adige a Bolzano.\nGeografia fisica.\nLa Valle Isarco, lunga complessivamente circa 80\u00a0km, \u00e8 percorsa dall'omonimo fiume e comprende alcune citt\u00e0 come Bressanone, Chiusa e Ponte Gardena (Vipiteno \u00e8 compresa nella valle ma fa parte del comprensorio della Wipptal). Dal punto di vista orografico la valle separa le Alpi Retiche orientali (Alpi dello Stubai e Alpi Sarentine) dalle Alpi dei Tauri occidentali (Alpi della Zillertal) e dalle Dolomiti.\nPer ragioni storico-culturali, la valle Isarco vera e propria \u00e8 il settore a sud di Fortezza. La valle superiore dell'Isarco si chiama \"Wipptal\" e costituisce un comprensorio a s\u00e9 stante. La valle geografica si suddivide in tre comunit\u00e0 comprensoriali: Valle Isarco, Wipptal e Salto-Sciliar (Salten-Schlern). Il capoluogo del comprensorio Valle Isarco e centro maggiore della valle geografica \u00e8 Bressanone.\nGeografia antropica.\nIl comprensorio Valle Isarco.\nIl comprensorio originale Valle Isarco/Eisacktal si form\u00f2 nel 1968 come unione volontaria di 19 comuni della valle medio-alta. Nel 1980 6 comuni si staccarono per formare il comprensorio della Wipptal (Alta Valle Isarco). I confini della comunit\u00e0 sono a nord di Fortezza e a sud di Ponte Gardena (Waidbruck).\nComuni.\nIl \"comprensorio\" Valle Isarco/Eisacktal \u00e8 formato da 13 comuni su 624\u00a0km\u00b2 e con 44.500 abitanti (2003) dei quali almeno l'85% \u00e8 di madre lingua tedesca. La componente italiana \u00e8 particolarmente presente a Bressanone con oltre il 25% della sua popolazione:"}
{"id": "12741", "revid": "74801", "url": "https://it.wikipedia.org/wiki?curid=12741", "title": "Naz-Sciaves", "text": "Naz-Sciaves (\"Natz-Schabs\" in tedesco) \u00e8 un comune italiano di abitanti della provincia autonoma di Bolzano in Trentino-Alto Adige. \u00c8 sito su un \"plateau\" d'alta quota.\nFa parte della comunit\u00e0 comprensoriale Valle Isarco (\"Bezirksgemeinschaft Eisacktal\").\nNel territorio comunale c'\u00e8 un'ampia produzione di mele.\nGeografia fisica.\nTerritorio.\nNel suo territorio si trovano il biotopo Pal\u00f9 Raier e il biotopo Sommersurs a est della ex-base NATO.\nOrigini del nome.\nEntrambe le parti del toponimo sono attestate nel 1050 come \"Nouzas\", \"Nouces\", \"Natz\" e \"Scouvis\", \"Scoubes\", \"Schabs\". Entrambe sono di origine preromana.\nStoria.\nPresso Sciaves, esisteva il campo d'esercitazione dove si addestravano le truppe dell'Imperial regio Esercito austro-ungarico.\nIn particolare questo campo d'esercitazione godeva di una posizione centrale nel Tirolo, con il quale dal 1363 al 1918, con poche eccezioni, faceva parte dell'Austria, e risultava pertanto poco distante dal fronte meridionale durante la prima guerra mondiale.\nIl territorio attorno a Sciaves presentava e presenta tuttora un paesaggio collinare, e venne quindi considerato un'ottima zona per poter far esercitare le truppe d'assalto. Qui le truppe imparavano le tecniche di costruzione delle postazioni militari, di difesa e di assalto. Inoltre si addestravano per le future battaglie in trincea con bombe a mano, esplosivi, lanciamine, lanciafiamme, coltelli e pugnali.\nFino allo scoppiare della guerra, questa struttura fu sempre pi\u00f9 utilizzata e anche sviluppata. Quando le truppe venivano a esercitarsi qui, venivano alloggiate da Vandoies di Sopra fino a Rodengo e ogni giorno dovevano raggiungere la zona d'addestramento marciando.\nIn seguito la zona d'addestramento fu anche adoperata dall\"'Alpenkorps\" bavarese. Anche durante il conflitto, le nuove truppe austriache venivano qui a esercitarsi prima di andare in guerra; le ultime notizie di corsi d'addestramento a Sciaves sono dell'ottobre 1918.\nNegli anni 30 la zona fu utilizzata per delle esercitazioni anche dai soldati italiani. In seguito, tra il 1944 e il 1945, i soldati tedeschi si addestrarono qui, dato che sostavano a Bressanone. Oggigiorno restano solo alcuni resti di trincee.\nDal paese di Sciaves ha inizio la val Pusteria. Per questo e per altri motivi, la zona ha avuto un'importanza strategica, infatti ai tempi del fascismo, quando Mussolini decise di costruire il Vallo Alpino in Alto Adige, nella zona furono costruiti una quarantina di bunker, per impedire l'accesso a Bressanone.\nQueste opere fanno parte dello Sbarramento Rienza-Rio Valles-Sciaves.\nNel dopoguerra, sempre nel suo territorio comunale, \u00e8 stata attiva una base NATO dal nome in codice \"Site Rigel\", dove si ipotizza siano stati collocati dagli americani alcuni ordigni nucleari utilizzabili per prevenire un'invasione sovietica dall'Austria. Gli americano hanno lasciato la base nel 1983 mentre la base ha chiuso verso la fine degli anni ottanta.\nNel 1958 \u00e8 stato istituito un consorzio di miglioramento fondiario che ha notevolmente intensificato la coltivazione dei meleti.\n\u00c8 il primo comune d'Italia a usufruire di internet attraverso la rete elettrica, che sfrutta la tecnologia \"PLC - Powerline Communication\" e la rete di distribuzione elettrica dell'Azienda Servizi Municipalizzati di Bressanone.\nStemma.\nLo stemma \u00e8 troncato di rosso e argento. Nella parte superiore \u00e8 raffigurata una testa di airone, dalla quale fuoriescono delle fiamme. \u00c8 l'insegna dei Signori di \"Sebs und Lyne\" che abitarono nel villaggio dal 1147; successivamente cambiarono il nome in quello di \"Schabs\". Lo stemma apparve per la prima volta nel 1365 ed \u00e8 stato adottato nel 1966.\nMonumenti e luoghi d'interesse.\nArchitetture militari.\nIl \"Site Rigel\" \u00e8 stato il nome di una installazione militare NATO, comprendente un sito statunitense e uno italiano, situata nel territorio comunale di Naz-Sciaves.\nIl sito fu utilizzato dal 1960 circa fino al 1983 come deposito di \"munizioni speciali\" (sinonimo per munizioni nucleari) dell'Esercito statunitense destinate in caso di conflitto con il Patto di Varsavia all'impiego da parte di reparti di artiglieria italiani, stanziati a Elvas e appartenenti alla 3\u00aa Brigata missili \"Aquileia\", contro un'invasione nemica attraverso il passo del Brennero o la Val Pusteria tramite il varco di Prato alla Drava-Versciaco.\nA questo sito fu dato il nome in codice \"Rigel\".\nSociet\u00e0.\nRipartizione linguistica.\nLa sua popolazione \u00e8 in larga maggioranza di madrelingua tedesca:\nGeografia antropica.\nFrazioni.\nAica.\nAica (in tedesco \"Aicha\") \u00e8 un piccolo centro abitato, posto vicino al forte di Fortezza.\nAd Aica sorge un importante ponte stradale che collega la Val Pusteria alla Val d'Isarco. Questo imponente ponte fu distrutto mediante bombardamento aereo durante la seconda guerra mondiale dagli americani.\nSopra il centro di Aica, e precisamente al \"Col dei bovi\" (\"Ochsenb\u00fchel\"), \u00e8 stato costruito il Caposaldo Col dei Bovi, un enorme bunker, facente parte del Vallo Alpino in Alto Adige.\nAica \u00e8 l'uscita italiana della galleria di base del Brennero.\nIl progetto prevede la costruzione di un traforo ferroviario lungo . Al termine dei lavori previsti dovrebbe risultare il pi\u00f9 lungo tunnel del mondo dopo la galleria di base del San Gottardo (). La copertura massima sar\u00e0 di metri circa, contro circa al \"San Gottardo\".\nL'inizio dei lavori era previsto per il 2006, la messa in opera per il 2015. Nell'estate del 2007 incomincia la costruzione del cunicolo pilota del costo di 430 milioni di euro.\nAllo stesso tempo, durante il rinnovo della ferrovia della Val Pusteria che collega Fortezza a San Candido, si \u00e8 deciso di ripristinare la fermata di \"Aica-Sciaves\".\nFiumes.\nFiumes (in tedesco \"Viums\"), \u00e8 una piccola frazione del comune di Naz-Sciaves, e conta circa 800 abitanti ed \u00e8 posta sulla sommit\u00e0 di un altopiano.\nFiumes \u00e8 circondata dal fiume Rienza e si divide in due parti (\"Oberdorf\" ed \"Unterdorf\"). Il suo territorio \u00e8 destinato a zone boschive e agricolturali.\nVi sono due caserme dei vigili del fuoco e una piccola chiesa.\nFiumes vive del turismo e della coltivazione ortofrutticola, in particolare delle mele.\nEconomia.\nArtigianato.\nPer quanto riguarda l'artigianato, importante e rinomata \u00e8 la produzione di mobili d'arte e di arredamenti tipici campagnoli."}
{"id": "12742", "revid": "4", "url": "https://it.wikipedia.org/wiki?curid=12742", "title": "Urtij\u00ebi", "text": ""}
{"id": "12743", "revid": "858648", "url": "https://it.wikipedia.org/wiki?curid=12743", "title": "S\u00fcdtiroler Volkspartei", "text": "La S\u00fcdtiroler Volkspartei (abbreviato SVP (pronunciata \"es fau pe\"); in italiano Partito Popolare Sudtirolese, PPST) \u00e8 un partito politico che rappresenta, per statuto, gli interessi dei gruppi linguistici tedesco e ladino dell'Alto Adige. \nDato il suo simbolo \u00e8 noto con l'appellativo di \"Stella Alpina\" (\"Edelwei\u00df\").\nStoria.\nPrima Repubblica (1945-1992).\nEsso venne fondato l'8 maggio 1945 come continuatore dell\"Andreas-Hofer-Bund\" (\"Lega di Andreas Hofer\"), un'organizzazione politica nata nel novembre del 1939, e che si era opposta all'emigrazione in Germania durante le opzioni in Alto Adige e si era attivamente battuta contro il nazismo ed il fascismo, venendo duramente perseguitata e decimata, ponendosi in tal modo nel solco delle associazioni cattoliche che negli anni precedenti avevano creato le \"Katakombenschulen\" (scuole clandestine in lingua tedesca). Tra i suoi promotori figurano gli antifascisti Hans Egarter, che dal 1943 era stato a capo del Bund, ed Erich Amonn, che fu il primo presidente.\nUn altro filone al quale il partito \u00e8 riconducibile \u00e8 il \"Deutscher Verband\" (\"DV\", \"Lega Tedesca\"), unione tra i due principali partiti presenti sul territorio dopo l'annessione del \"Tirolo cisalpino\" all'Italia nel 1919. Essi erano la Tiroler Volkspartei (TVP), composta da conservatori e cristiano-sociali e dalla Deutschfreiheitliche Volkspartei, formata da liberali e pangermanisti. Questi due partiti decisero - pur mantenendosi a livello locale indipendenti e distinti - di presentarsi alle elezioni nazionali italiane con un unico simbolo, la stella alpina. I socialdemocratici di lingua tedesca invece si erano presentati autonomamente alle elezioni politiche del 1921, essendosi inseriti come corrente nel Partito Socialista Italiano. Il DV si present\u00f2 alle elezioni ancora nel 1924 portando quattro parlamentari a Roma, prima di essere dissolto dal fascismo.\nA partire dalla met\u00e0 degli anni cinquanta la guida del partito pass\u00f2 nelle mani della corrente dei \"falchi\", formata prevalentemente da optanti, che diversamente dai fondatori avevano scelto l'emigrazione nella Germania nazista.\nDal secondo dopoguerra le vicende della SVP sono strettamente intrecciate con quelle dell'Alto Adige.\nLa \"S\u00fcdtiroler Volkspartei\" gode della maggioranza nel Consiglio provinciale senza interruzioni dalle prime elezioni del 1948.\nA livello nazionale, vigendo il sistema proporzionale, la sua rappresentanza \u00e8 nei fatti fissa: tre deputati, due senatori e un europarlamentare.\nSeconda Repubblica (dal 1992).\nFino al 1992 la SVP \u00e8 stata sempre alleata alla Democrazia Cristiana, salvo durante la crisi degli anni Sessanta, risolta dall\u2019istituzione della Provincia autonoma di Bolzano; dal 1995 ha scelto di stare nel campo del centro-sinistra: fino al 2005 \u00e8 stata alleata dell'Ulivo e dal 2005 al 2008 dell'Unione.\nXIV Legislatura.\nNell'autunno del 2003, come ininterrottamente dal secondo dopoguerra, l'SVP ha vinto le elezioni provinciali della Provincia autonoma di Bolzano ottenendo la maggioranza assoluta, perdendo tuttavia un numero consistente di voti, soprattutto nelle zone di campagna.\n\u00c8 rappresentata in Parlamento da parlamentari e senatori propri, che aderiscono ai gruppi parlamentari delle minoranze linguistiche alla Camera e \"Per le autonomie\" al Senato.\nSono espressione della \"S\u00fcdtiroler Volkspartei\" 100 dei 116 sindaci dei comuni dell'Alto Adige ed anche il presidente della provincia e della Giunta regionale del Trentino-Alto Adige, Luis Durnwalder, nonch\u00e9 i presidenti di due delle 5 circoscrizioni di Bolzano.\nAlle europee del 2004 \u00e8 stato eletto rappresentante dalla SVP Michl Ebner grazie al collegamento con la lista Uniti nell'Ulivo. Per la prima volta dal dopoguerra, per\u00f2, la SVP \u00e8 rimasta al di sotto del 50% dei voti in provincia di Bolzano (46,7%).\nNel 2005 la SVP, alleata del centro-sinistra, \u00e8 risultato il primo partito a Bolzano ed ha contribuito in maniera decisiva all'elezione del sindaco Luigi Spagnolli, candidato de L'Unione.\nXV Legislatura.\nAlle elezioni politiche del 2006 ha presentato le sue liste alla Camera dei deputati e nei collegi uninominali del Trentino-Alto Adige, in alleanza con L'Unione. Alla Camera conquista 182.000 voti (il 28,5% a livello regionale, lo 0,5% a livello nazionale) eleggendo 4 deputati grazie alla norma, prevista dalla legge elettorale appena entrata in vigore, sulla tutela delle minoranze linguistiche, in ottemperanza alla quale era necessario superare lo sbarramento del 20%. Risult\u00f2 eletto alla Camera dei deputati anche Giacomo Bezzi, candidato al quarto posto nella lista SVP ed esponente trentino del Partito Autonomista Trentino Tirolese (PATT).\nAl Senato la SVP ha presentato liste autonome in due collegi (Bressanone-Val Pusteria e Merano-Val Venosta) della Provincia autonoma di Bolzano, eleggendo entrambi i senatori; nell'altro collegio della provincia di Bolzano (Bolzano-Bassa Atesina) appoggiava invece un candidato insieme con le altre forze dell'Unione, anche in questo caso con successo. Il simbolo e il nome (L'Unione-SVP) sono stati utilizzati anche nei tre collegi della Provincia autonoma di Trento. Due dei tre candidati appoggiati risultarono eletti.\nXVI Legislatura.\nAlle elezioni politiche del 2008 la SVP si \u00e8 presentata da sola alla Camera dei deputati e nei due collegi senatoriali di Bressanone-Val Pusteria e Merano-Val Venosta, mentre in alleanza con Partito Democratico, Italia dei Valori, Partito Autonomista Trentino Tirolese, Partito Socialista e Civica Margherita sotto le insegne della lista \"SVP - Insieme per le Autonomie\" nel collegio di Bolzano-Bassa Atesina e nei tre collegi trentini. I risultati sono stati deludenti, in particolare alla Camera: in campo provinciale, la SVP ha ottenuto il 44,3%, peggior risultato elettorale di sempre, eleggendo due soli deputati contro i 4 uscenti. Al Senato sono stati invece confermati i tre senatori uscenti nei collegi della provincia di Bolzano (Helga Thaler Ausserhofer, Manfred Pinzger e Oskar Peterlini, tutti esponenti SVP, quest'ultimo con il simbolo \u00abInsieme per le autonomie\u00bb) mentre un solo senatore \u00e8 stato eletto in Trentino (Claudio Molinari, nel collegio di Rovereto, con lo stesso simbolo di Peterlini).\nAnche alle successive Provinciali del 2008, l'SVP - pur recuperando alcuni punti percentuali rispetto alle politiche - non \u00e8 riuscita ad ottenere la maggioranza dei voti (48,1%), anche se ha mantenuto la maggioranza assoluta in consiglio provinciale con 18 consiglieri su 35.\nIn vista del congresso 2009, l\"Obmann\" uscente Elmar Pichler Rolle ha rinunciato ad un secondo mandato, lasciando la carica all'unico candidato, Richard Theiner, eletto effettivamente il 18 aprile.\nAlle elezioni europee del 2009 la SVP ha presentato una lista in alleanza con il Partito Autonomista Trentino Tirolese e lo Slovenska Skupnost raggiungendo il 52,1% dei voti in provincia di Bolzano e ottenendo un seggio al Parlamento europeo per il capolista Herbert Dorfmann grazie al collegamento con il Partito Democratico (PD).\nLa SVP si \u00e8 astenuta in occasione del voto di fiducia al Governo Berlusconi IV, il 14 dicembre 2010, citando gli esempi di collaborazione con l'esecutivo, quali l'introduzione della segnaletica turistica montana bilingue. Il PD e gli ambientalisti hanno accusato la SVP di essersi astenuta in cambio del via libera della maggioranza parlamentare alla suddivisione della gestione del Parco nazionale dello Stelvio tra enti regionali anzich\u00e9 a livello statale (approvata al Consiglio dei ministri del 22 dicembre). La SVP ha negato le accuse.\nXVII Legislatura.\nIn vista delle elezioni politiche del 2013 il partito \u00e8 entrato a far parte della coalizione Italia. Bene Comune assieme al Partito Autonomista Trentino Tirolese, formando alla Camera una lista unica con quest'ultimo..\nIl partito ha inoltre indetto un turno di primarie per decidere la disposizione dei candidati nelle liste da presentare nei due rami del parlamento.\nA febbraio, i risultati hanno visto l'elezione di cinque rappresentanti alla Camera dei deputati: il capolista Albrecht Plangger, Renate Gebhard, Daniel Alfreider (primo deputato SVP della storia di madrelingua ladina), Mauro Ottobre (in rappresentanza del PATT) e Manfred Schullian; l'unico escluso \u00e8 stato Klaus Ladinser.\nAl Senato della Repubblica, con l'appoggio anche dei Verdi del Sudtirolo, sono stati invece eletti l'indipendente Francesco Palermo (presentatosi con un simbolo unificato SVP-PD), Karl Zeller ed Hans Berger, pi\u00f9 l'esponente del PATT Franco Panizza.\nPercentualmente, in Alto Adige ha conquistato il 44,2% di consensi alla Camera (ovvero lo 0.43% a livello nazionale), risultati decisivi nella vittoria della coalizione di centro-sinistra, che ha superato quella di centro-destra con uno scarto dello 0.36%.\nA seguito della decisione di Luis Durnwalder di non ricandidarsi alla carica di presidente della provincia autonoma di Bolzano, la SVP ha indetto per il 21 aprile 2013 un ulteriore turno di primarie per scegliere il nuovo esponente da presentare come capolista (e candidato presidente \"de facto\", poich\u00e9 tale elezione spetta in seconda battuta al consiglio provinciale) alle elezioni provinciali; al contempo, tale consultazione \u00e8 servita a ripartire le posizioni in lista dei candidati consiglieri. Per il ruolo di capolista si sono candidati il sindaco di Fi\u00e8 allo Sciliar Arno Kompatscher, l'ex \"Obmann\" Elmar Pichler Rolle e l\"Obmann\" in carica Richard Theiner (quest'ultimo poi ritiratosi dalla corsa). Al voto hanno partecipato 24.131 iscritti al partito, pari al 45,98% del totale; ha largamente vinto Arno Kompatscher, con l'82,8% dei consensi, contro il 17,16% di Pichler Rolle, nemmeno sufficiente per la candidatura a consigliere.\nAl congresso provinciale 2013 si concretizza il passaggio di consegne tra Luis Durnwalder (che lascia la politica attiva) e il nuovo capolista Arno Kompatscher, che assume \"de facto\" la leadership nel partito.\nAlle elezioni provinciali del 27 ottobre 2013, la SVP si conferma primo partito della provincia, ma rimane al di sotto della maggioranza assoluta degli elettori (131.236 preferenze, pari al 45,7% del totale - peggior risultato elettorale di sempre in Alto Adige) e perde il primato assoluto anche in consiglio provinciale, con 17 consiglieri su 35. Le elezioni ratificano altres\u00ec l'arrivo di Arno Kompatscher alla guida della provincia.\nNel congresso del partito, a maggio 2014, Richard Theiner non si ripresenta per le elezioni dell\"Obmann\", che premiano l'ex segretario Philipp Achammer. Alle elezioni europee di maggio la SVP presenta i candidati Herbert Dorfmann (europarlamentare uscente), Christine Gostner von Stefenelli e Manuel Massl. Al contempo conferma l'alleanza con il Partito Democratico e presenta una lista unica con il Partito Autonomista Trentino Tirolese (che candida Lorena Torresani) e la Slovenska Skupnost (con Tanja Peric) in tutta la circoscrizione Italia nord-orientale. Il risultato delle elezioni vede la conferma di Dorfmann al parlamento europeo con 94.190 preferenze (di cui 70.291 in provincia di Bolzano); la SVP conquista il 48,01% dei consensi in Alto Adige ed ottiene un significativo riscontro anche in provincia di Belluno, ove raccoglie il 9,60% dei suffragi, con picchi di consenso nei territori montani del Cadore e dell'Agordino, sede di comunit\u00e0 ladine.\nNello specifico mantiene lo status di primo partito a Livinallongo del Col di Lana e Colle Santa Lucia (con quasi il doppio dei voti rispetto al 2009) e di terzo partito a Cortina d'Ampezzo.\nXVIII Legislatura.\nPer le elezioni politiche 2018 la \"stella alpina\" si accorda col Partito Autonomista Trentino Tirolese per la presentazione di una lista unica (denominata SVP-PATT) in ambedue i rami del parlamento. Per quanto concerne le candidature, la lista si presenta apparentata alla coalizione del PD (con +Europa, Italia Europa Insieme e Civica Popolare) nei collegi trentini e in quello di Bolzano-Bassa Atesina (appoggiando il relativo candidato all'uninominale), mentre corre in solitaria nei collegi di Bressanone e Merano. I risultati elettorali vedono il cartello primeggiare in tutti e tre i collegi altoatesini: all'uninominale della Camera vengono eletti Maria Elena Boschi, Albrecht Plangger e Renate Gebhard, mentre al Senato vincono Julia Unterberger, Meinhard Durnwalder e Gianclaudio Bressa. Per quanto concerne le liste plurinominali, la SVP riesce ad esprimere Manfred Schullian a Montecitorio e Dieter Steger a Palazzo Madama.\nProvinciali 2018 e alleanza col centro-destra.\nAlle elezioni provinciali a Bolzano di ottobre 2018 l'SVP si conferma maggioranza relativa in Alto Adige, seppur con una ragguardevole flessione rispetto al 2013: ottiene il 41,9% dei consensi e 15 seggi, due in meno rispetto a cinque anni prima.\nLe trattative per la formazione della giunta provinciale vedono per la prima volta profilarsi un'alleanza con la Lega, a differenza del passato dove invece era storicamente assodata l'alleanza con il Partito Democratico e gli altri partiti di centro-sinistra. L'accordo programmatico col Carroccio \u00e8 stato poi raggiunto in data 5 gennaio 2019.\nIl passaggio nell'alveo del centro-destra si conferma anche in vista delle elezioni europee del 2019, per le quali l'SVP (insieme a PATT e Slovenska Skupnost) si federa con Forza Italia (e non pi\u00f9, come avvenuto sino ad allora, con il Partito Democratico e il centro-sinistra): i sei candidati del cartello autonomista (per la SVP l'uscente Herbert Dorfmann, Klaus Mutschlechner, Otto Von Dellemann e Sonja Anna Plank, per la SSk Martina Valentincic e per il PATT Claudia Segnana) vengono dunque apparentati al partito di Silvio Berlusconi. Dorfmann ottiene ampiamente la conferma del proprio seggio.\nSindaci della SVP.\nA seguito del turno elettorale del 2015, appartengono alla SVP la maggioranza dei sindaci dei 116 comuni della provincia autonoma di Bolzano, nonch\u00e9 quella dei consiglieri comunali.\nIdeologia.\nI suoi valori sono essenzialmente riconducibili alle moderne tesi autonomistiche e ad una visione europeista, nell'ottica di efficaci strategie di sviluppo dell\u2019economia, dei servizi sociali e del protagonismo delle minoranze linguistiche. \nSpiccano inoltre delle sensibilit\u00e0 moderate e socialdemocratiche.\nSebbene le istanze indipendentiste siano state accantonate, non si riscontrano posizioni di condanna per i vari attentati terroristici e dinamitardi dei gruppi patriotici attivi nella zona tra gli anni sessanta e settanta.\nIl partito \u00e8 favorevole al doppio passaporto italiano-austriaco per la comunit\u00e0 tedesca dell'Alto Adige, appoggiando a tale riguardo la legge del Governo austriaco. Il Cancelliere Sebastian Kurz ha personalmente appoggiato l'SVP per le elezioni provinciali dell'ottobre 2018.\nSi possono infine individuare tre correnti con una precisa connotazione ideologico-operativa:\nStruttura.\nLa S\u00fcdtiroler Volkspartei conta circa 290 gruppi locali a livello territoriale organizzati in sette comprensori.\nLa SVP \u00e8 inoltre composta delle seguenti organizzazioni:\nTradizionalmente, i congressi annuali del partito vengono svolti a Merano, nella sala del \"Kursaal\", alla presenza di leader di altri partiti autonomistici e cristiano-sociali italiani, austriaci e tedeschi. Tra gli ospiti pi\u00f9 notabili che hanno partecipato a un congresso della SVP vi sono Helmut Kohl, Horst Seehofer, Wolfgang Sch\u00fcssel.\nAlla guida del partito c'\u00e8 l\"Obmann\" (presidente), che viene eletto dal congresso, e resta in carica cinque anni. Al 2016 l\"Obmann\" del partito \u00e8 Philipp Achammer e i suoi vice sono Daniel Alfreider (in rappresentanza del gruppo etnico ladino), Angelika Wiedmer e Zeno Christanell. I vicepresidenti (\"Obmannstellvertreter\") sono tre, uno dei quali deve obbligatoriamente essere di madrelingua ladina.\nObm\u00e4nner.\nSeconda carica interna \u00e8 quella del segretario provinciale (\"Landessekret\u00e4r\"), che ha funzioni di coordinamento e viene eletto ogni quattro anni dall'assemblea dei delegati (\"Parteiausschuss\").\nVi \u00e8 poi la \"Bezirksobleute-Konferenz\" (conferenza dei presidenti distrettuali), composta dal segretario provinciale e dai \"Bezirksobmanner\" (presidenti distrettuali), uno per ciascuna delle comunit\u00e0 comprensoriali altoatesine (Val Pusteria, Wipptal-Alta Valle Isarco, Val Venosta, Bressanone e circondario, Bolzano e circondario, Bassa Atesina e Burgraviato), che rappresentano il vertice del partito nella loro area di competenza. Tale conferenza ha funzioni arbitrali per dirimere le controversie sull'interpretazione dello statuto del partito, oltre ad esercitare un ruolo di supervisione generale sulle attivit\u00e0 sociali e di consulenza per l\"Obmann\".\nDalle sezioni distrettuali dipendono inoltre i gruppi locali (\"Ortsgruppen\"), eletti comune per comune a suffragio diretto (con mandato triennale) da parte degli iscritti al partito residenti. Essi fungono da portavoce delle istanze e delle problematiche locali e propongono la \"base\" di candidati per i vari turni elettorali.\nControversie.\nCancellazione della toponomastica in lingua italiana.\nTra il 2012 e il 2019 il partito ha suscitato controversie per i suoi numerosi tentativi di eliminare la toponomastica in lingua italiana dall'Alto-Adige attraverso una serie di provvedimenti e ricorsi. Un primo tentativo si ha il 16 settembre del 2012 con l'approvazione della discussa legge in Consiglio provinciale da parte di SVP e Partito Democratico. Il governo Monti, accettando il ricorso della Corte Costituzionale in seguito alla violazione sia dello statuto del Trentino Alto Adige che della Costituzione Italiana, smonta il progetto di legge. Il secondo tentativo di eliminare la toponomastica italiana avviene nel 2016 in accordo con il governo Renzi, ma ancora la proposta viene bocciata dal membro della Commissione dei Sei, Roberto Bizzo, per poi passare all'esame della Consulta. SVP e Lega Nord decidono allora di ritirare il disegno di legge affermando che in seguito ne avrebbero presentato una versione modificata; tuttavia la Corte Costituzionale, espressasi in un caso simile per un comune di minoranza ladina in Trentino, sentenzia che anche per l'Alto-Adige \"Lo Statuto speciale reca altres\u00ec disposizioni in tema di toponomastica le quali, dettando una disciplina che \u00e8 profondamente influenzata dalle vicende storiche che hanno interessato la Regione nel corso della prima met\u00e0 del secolo scorso, non apportano, tuttavia, alcuna deroga all'ufficialit\u00e0 della lingua italiana \u2013 la quale, dunque, dev'essere necessariamente adoperata anche in tale ambito \u2013 ma si limitano a imporre, nei vari casi, l\u2019utilizzo di denominazioni anche in lingua tedesca, ladina, mochena o cimbra\".\nCancellazione del termine \"Alto Adige\" e \"altoatesino\".\nNell'ottobre del 2019 il Consiglio provinciale di Bolzano approva una legge che mette al bando la dicitura ufficiale dei termini \"Alto Adige\" e \"altoatesino\", dove solamente \"provincia di Bolzano\" e \"S\u00fcdtirol\" potranno invece essere usati. La norma, che vede favorevoli oltre ad SVP anche S\u00fcd-Tiroler Freiheit e Die Freiheitlichen, passa grazie all'astensione di Partito Democratico, Lega, Verdi e Team K\u00f6llensperger. I partiti Forza Italia e Fratelli d'Italia - L'Alto Adige nel Cuore hanno chiesto al Governo Conte II di impugnare la discussa legge, accusando un'ideologia antitaliana."}
{"id": "12744", "revid": "1003477", "url": "https://it.wikipedia.org/wiki?curid=12744", "title": "Rio Gadera", "text": "Il Rio Gadera (\"Gran Ega\" in ladino, \"Gaderbach\" in tedesco) \u00e8 un fiume dell'Alto Adige.\nPercorso.\nIl rio Gadera non possiede una vera e propria sorgente in quanto \u00e8 chiamato tale solo a partire da Corvara alla confluenza di due fiumi: Il Rio Pissad\u00fa (ladino: \"R\u00fc de Pisciad\u00fa\"), che nasce dal omonimo lago a quota 2.564\u00a0m. e dal Rio Torto (ladino: \"R\u00fc Tort\"), che nasce invece poco al di sopra del passo Campolongo. Il rio Gadera dunque attraversa l'intera val Badia. Nel tratto superiore (dalla sorgente fino a poco prima di Pederoa, frazione di La Valle) scorre in un ampio fondovalle. Nel tratto medio (da Pederoa a Longega) scorre in una valle nettamente pi\u00f9 stretta e profonda. Nel tratto inferiore (da Longega a Mantana, frazione di San Lorenzo di Sebato) scorre invece in una stretta gola. Il fiume infine si getta nella Rienza, della quale \u00e8 il secondo maggiore affluente, in localit\u00e0 Floronzo, frazione di San Lorenzo di Sebato.\nAffluenti.\nI principali affluenti del rio Gadera sono alla sinistra:\nAlla destra:\nIdronimo.\nIn lingua ladina il nome del rio Gadera \u00e8 \"La Gran Ega\", che in italiano si traduce come \"la grande acqua\".\nPi\u00f9 oscura \u00e8 invece l'origine del nome tedesco \"G\u00e0der\" reso in italiano con \"G\u00e0dera\". La teoria maggiormente accettata rimanda il nome a quello originale del Castel Tor che risulta essere \"turris in Geder\". Questo termine, \"Geder\", sembra essere la parola retoromanza traducibile in italiano con \"quadro\" o \"quadrato\", in riferimento alla forma della fortificazione originale. In seguito il castello pass\u00f2 ad essere sede del giudizio di Tor e a dare il suo nome (poi evolutosi in \"Gader\") alla val Badia (in tedesco \"Gadertal\") e al suo fiume.\nSfruttamento.\nLa principale attivit\u00e0 economica della val Badia \u00e8 il turismo. Notevole \u00e8 l'estensione di impianti e piste per lo sci il cui mantenimento richiede una grande quantit\u00e0 d'acqua. Le acque del Gadera infatti sono sfruttate per la produzione di neve artificiale in grande quantit\u00e0. Inoltre il fiume \u00e8 sfruttato per la produzione di corrente elettrica. In localit\u00e0 Sompunt, frazione di Badia si trova un depuratore. Un altro depuratore si trova a San Lorenzo di Sebato poco dopo l'immissione del rio Gadera nella Rienza."}
{"id": "12745", "revid": "171091", "url": "https://it.wikipedia.org/wiki?curid=12745", "title": "Corvara in Badia", "text": "Corvara in Badia (\"Corvara\" in ladino e in tedesco) \u00e8 un comune italiano di abitanti della provincia autonoma di Bolzano in Trentino-Alto Adige, il centro pi\u00f9 grande della val Badia, situato a s.l.m. nel \"cuore\" delle Dolomiti. Rinomata localit\u00e0 sciistica nel Gruppo del Puez del Sella Ronda, ai piedi del Sassongher e del comprensorio del Dolomiti Superski, fa parte della Comunit\u00e0 Comprensoriale val Pusteria, ed \u00e8 uno dei 18 comuni che formano la Ladinia oltre ad essere il comune pi\u00f9 elevato del Trentino-Alto Adige. Vi \u00e8 ubicata la stazione meteorologica di Corvara in Badia.\nOrigini del nome.\nIl toponimo \u00e8 attestato dal 1296 come \"Kurfaer, Curveire, Corfara, Corvera\" e deriva dal latino \"corvus\" (\"corvo\") col suffisso \"-aria\" col significato di \"luogo dei corvi\". Tra il 1925 e il 1938 il comune si \u00e8 denominato \"Ladinia\", per aggregazione dei precedenti comuni di Corvara e Colfosco. La locuzione finale \"in Badia\" \u00e8 presente solo nel toponimo ufficiale in italiano, probabilmente per distinguerla a livello nazionale dall'omonima localit\u00e0 in provincia di Pescara.\nStoria.\nNonostante facciano parte ormai dello stesso comune, i paesi di Corvara e Colfosco hanno avuto storie nettamente distinte e hanno fatto parte anche di territori diversi.\nSi hanno notizie storiche di Corvara soltanto dal 1292, al contrario di Colfosco di cui si ha traccia gi\u00e0 un secolo e mezzo prima, precisamente dall'anno 1153, e l'abitato faceva parte dell'antica signoria di Marebbe-Val Badia.\nCorvara apparteneva alla giurisdizione di Marebbe, Colfosco invece a quella Selva di Val Gardena, e quest'ultima localit\u00e0 \u00e8 stata annessa alla Val Badia solo nel 1828.\nEcclesiasticamente, Colfosco \u00e8 appartenuta dapprima alla chiesa parrocchiale di Laion, poi alla curazia di Santa Cristina in Val Gardena. Sia Corvara che anche Colfosco appartengono sino alla fine della prima guerra mondiale alla circoscrizione giurisdizionale di Marebbe e facevano parte del distretto di Brunico.\nLa pi\u00f9 antica delle chiese, quella di Santa Caterina, esisteva gi\u00e0 nel XV secolo e se ne ha notizia perch\u00e9 si parla di un sacerdote che vi teneva messa. L'altra chiesa, dedicata al Sacro Cuore, \u00e8 invece molto pi\u00f9 recente, del 1962.\nStante la remota posizione dell'abitato e della vita prettamente montanara della popolazione, non vi sono accaduti eventi di particolare rilievo. Sia Corvara sia Colfosco acquisirono fama internazionale nel XIX secolo, quando cominciarono ad essere apprezzati per le attivit\u00e0 sciistiche ed escursionistiche. Nel 1947 fu ultimata e collaudata la prima seggiovia d'Italia proprio a Corvara, che collegava l'abitato al Col Alto, avviando un processo di intensificazione dell'industria turistica e sciistica che ha visto un particolare incremento negli anni settanta, creando numerosi posti di lavoro per la popolazione locale ed anche per persone giunte da altre regioni.\nStemma.\nLo stemma rappresenta tre monti di colore verde, sovrastati da tre cime di colore rosso con le vette inclinate, su sfondo argento. Le tre cime simboleggiano il monte Sassongher che sovrasta il paese. Lo stemma \u00e8 stato adottato nel 1969.\nSimboli.\nIl corvo \u00e8 diventato per questo uno dei simboli di Corvara. Un altro simbolo di Corvara \u00e8 sicuramente il Sassongher, che con i suoi 2665 m di altezza sovrasta l'abitato.\nMonumenti e luoghi d'interesse.\nCorvara in Badia presenta nove edifici riconosciuti come beni culturali e pertanto sottoposti a vincolo dalla provincia autonoma di Bolzano.\nSociet\u00e0.\nRipartizione linguistica.\n\u00c8 uno degli 8 comuni della provincia ad avere la maggioranza della popolazione di madrelingua ladina:\nCultura.\nScuole.\nLa popolazione Ladina a Corvara ammonta al 91% dei residenti, e quindi in val Badia si trova la pi\u00f9 alta percentuale di abitanti di madrelingua ladina di tutte le regioni ladine delle Dolomiti.\nTuttavia, in preparazione della vita pubblica e sociale, che \u00e8 orientata largamente al turismo sia invernale che estivo, cominciano presto per i bambini le lezioni nelle altre due lingue ufficiali, l'italiano ed il tedesco.\nA Corvara ci sono un asilo ed una scuola elementare, dove si tengono, a partire dal secondo anno, lezioni in ladino solo per due ore alla settimana, mentre tutte le restanti ore d'insegnamento sono svolte sia in lingua italiana che tedesca, paritariamente, al 50% per ognuna delle due. Una caratteristica speciale di Corvara \u00e8 un'ora d'insegnamento integrato \"interlingua\" a settimana, in tutte e tre le lingue ufficiali. Tutti gli insegnanti delle scuole primarie devono essere di lingua ladina.\nSport.\nConosciuta soprattutto come una delle pi\u00f9 grandi localit\u00e0 sciistiche italiane, comprende, insieme alle Dolomiti 130\u00a0km di piste e 52 impianti. La rinomata pista del \"Bo\u00e8\" termina proprio accanto al centro del paese e gli impianti di risalita verso la cime del Piz Bo\u00e8, da cui parte la pista, cos\u00ec come le piste di Colfosco, di Capanna Nera e del Col Alto sono tutte comodamente poste a ridosso dell'abitato e della citata pista del \"Bo\u00e8\".\nIn estate si pratica alpinismo, trekking e ski roll, nonch\u00e9 parapendio o deltaplano dal Piz Bo\u00e8 o dal Col Alto.\nTappe del Giro d'Italia con arrivo a Corvara in Badia.\nPer sei volte Corvara in Badia \u00e8 stata sede di arrivo di una tappa del Giro d'Italia, la prima nel 1989, l'ultima nel 2016."}
{"id": "12748", "revid": "2170622", "url": "https://it.wikipedia.org/wiki?curid=12748", "title": "Ponte Gardena", "text": "Ponte Gardena (\"Waidbruck\" in tedesco, \"Pruca\" in ladino) \u00e8 un comune italiano di 194 abitanti della provincia autonoma di Bolzano in Trentino-Alto Adige.\nGeografia fisica.\nComune della Valle Isarco, facente parte dell'omonima Comunit\u00e0 comprensoriale e sito alla confluenza tra i fiumi Isarco e il rio Gardena.\nOrigini del nome.\nIl toponimo \u00e8 attestato come \"Waidepruk\" nel 1264, come \"ze Waidepruke\" nel 1288, come \"Waidprukk\" nel 1343 e come \"Prucke unter Trostperg\" nel 1473 e deriva dal tedesco \"Weide\" (\"pascolo\") e \"Br\u00fccke\" (\"ponte\"), col significato quindi di \"ponte del pascolo\", perch\u00e9 il paese \u00e8 nato intorno al ponte che introduce nella Val Gardena (il \"pascolo\").\nStoria.\nIl paese si svilupp\u00f2 originariamente come satellite del castello e distretto giudiziale di castel Trostburg.\nNel 1887 fu realizzata la strada che collega il paese a Castelrotto.\nStemma.\nLo stemma simboleggia il ponte, raffigurato da una fascia innestata d'argento e di rosso, in campo azzurro, che indica il fiume Isarco. Il motivo argenteo e rosso deriva dalle insegne dei Conti di Wolkenstein proprietari del locale Castel Trostburg fin dal 1385. Lo stemma \u00e8 stato adottato nel 1969.\nMonumenti e luoghi d'interesse.\nMonumento equestre.\nIl monumento equestre in alluminio Anticorodal fu realizzato da Giorgio Gori per il Padiglione italiano all'Expo 1937 di Parigi. La scultura era intitolata \"Genio del Fascismo\", nell'atto del saluto romano. Al termine dell'esposizione, nel 1938, fu fatta collocare da Benito Mussolini all'ingresso della centrale idroelettrica Montecatini di Ponte Gardena. Dopo il 1945 cambi\u00f2 il titolo in \"Genio del lavoro italiano\". La monumentale statua equestre venne distrutta nell'attentato del \"Bergisel-Bund\" il 29 gennaio 1961.\nSociet\u00e0.\nRipartizione linguistica.\nLa sua popolazione \u00e8 in maggioranza di madrelingua tedesca:\nIl comune \u00e8 a maggioranza tedesca, nonostante sia presente anche una minoranza italiana (13,37%), la quale arriv\u00f2 a rappresentare il 30,35% della popolazione nel 1971."}
{"id": "12750", "revid": "9", "url": "https://it.wikipedia.org/wiki?curid=12750", "title": "Jenesien", "text": ""}
{"id": "12753", "revid": "4", "url": "https://it.wikipedia.org/wiki?curid=12753", "title": "Seiser Alm", "text": ""}
{"id": "12755", "revid": "4", "url": "https://it.wikipedia.org/wiki?curid=12755", "title": "Eisacktal", "text": ""}
{"id": "12757", "revid": "4", "url": "https://it.wikipedia.org/wiki?curid=12757", "title": "Waidbruck", "text": ""}
{"id": "12759", "revid": "4", "url": "https://it.wikipedia.org/wiki?curid=12759", "title": "Kronplatz", "text": ""}
{"id": "12760", "revid": "339392", "url": "https://it.wikipedia.org/wiki?curid=12760", "title": "Al Plan de Mareo", "text": ""}
{"id": "12761", "revid": "4", "url": "https://it.wikipedia.org/wiki?curid=12761", "title": "Olang", "text": ""}
{"id": "12762", "revid": "4", "url": "https://it.wikipedia.org/wiki?curid=12762", "title": "Pustertal", "text": ""}
{"id": "12763", "revid": "2138421", "url": "https://it.wikipedia.org/wiki?curid=12763", "title": "M\u00fchlbach", "text": ""}
{"id": "12764", "revid": "4", "url": "https://it.wikipedia.org/wiki?curid=12764", "title": "Vinschgau", "text": ""}
{"id": "12765", "revid": "4", "url": "https://it.wikipedia.org/wiki?curid=12765", "title": "Natz-Schabs", "text": ""}
{"id": "12767", "revid": "4", "url": "https://it.wikipedia.org/wiki?curid=12767", "title": "Gran Ega", "text": ""}
{"id": "12769", "revid": "1634976", "url": "https://it.wikipedia.org/wiki?curid=12769", "title": "Dogi della Repubblica di Genova", "text": "Nell'elenco dei Dogi della Repubblica di Genova sono inclusi i periodi delle cosiddette dedizioni e dei governatorati.\nLe liste che seguono distinguono i dogi eletti \"a vita\" (dal 1339 al 1527) e quelli eletti con \"carica biennale\" (dal 1528 al 1797).\nDogi eletti con carica \"biennale\" (1528-1797).\nCon la riconquista nel 1528 da parte di Andrea Doria, allora filoasburgico, di Genova, la Repubblica riacquist\u00f2 la sua indipendenza e la sua autonomia decisionale.\nVenne quindi delegata a \"XII riformatori\" la stesura di una nuova costituzione e con essa la citt\u00e0 assunse i caratteri di una repubblica \"aristocratica\", cambiando anche il nome ufficiale. Non pi\u00f9 Compagna Communis, ma Repubblica di Genova. Per fare parte del governo, divenne necessario essere iscritti a un Albergo dei Nobili. Gli Alberghi erano da secoli un'istituzione basilare nella vita cittadina.\nAnche la nomina della massima carica dello stato venne riformata: abolita la formula del mandato \"a vita\", ora il doge veniva eletto su votazione e con un mandato massimo di due anni; quest'ultimo era inoltre assistito da dodici senatori e otto procuratori. Insieme, doge e consiglieri (rinnovabili per un quarto ogni semestre) formavano la Signoria. Al termine del mandato, su votazione favorevole dei cinque sindacatori (organo incaricato al controllo e valutazione dell'operato dogale), l'ex doge poteva concorrere alla carica di procuratore perpetuo. Un'ulteriore riforma, nel 1576, adott\u00f2 per la nomina dogale un sistema di elezione basato su di un doppio sorteggio.\nAlcuni periodi dei diversi dogati sono sovrapposti: ci\u00f2 \u00e8 dovuto al fatto che un doge poteva venire eletto in concomitanza con gli ultimi giorni del mandato del suo predecessore. Questo sistema di elezione - la quinta e ultima fase dell'autonomo governo repubblicano genovese - rimase pressoch\u00e9 inalterato fino al 1797, anno che diede il via alla dominazione francese di Napoleone Bonaparte e che port\u00f2 alla soppressione della Repubblica di Genova per l'istituzione della Repubblica Ligure, quest'ultima annessa al Primo Impero francese dal 1805 al 1814."}
{"id": "12772", "revid": "339392", "url": "https://it.wikipedia.org/wiki?curid=12772", "title": "Materiale sinterizzato", "text": ""}
{"id": "12774", "revid": "228587", "url": "https://it.wikipedia.org/wiki?curid=12774", "title": "Gomma (disambigua)", "text": ""}
{"id": "12776", "revid": "124706903", "url": "https://it.wikipedia.org/wiki?curid=12776", "title": "Tricesimo", "text": "Tricesimo (\"Tresesin\" in friulano) \u00e8 un comune italiano di abitanti del Friuli-Venezia Giulia.\nGeografia fisica.\nTricesimo \u00e8 in provincia di Udine, situato ai piedi delle prime colline moreniche, formate dall'antico ghiacciaio del Tagliamento, ed \u00e8 posto a 12\u00a0km a nord di Udine.\nStoria.\nIl nome di Tricesimo testimonia la sua origine romana: \"ad tricesimum lapidem\" significa \"alla trentesima pietra miliare\" dal porto di Aquileia. Infatti il paese si trova sulla via che da Aquileia portava a Julium Carnicum, oggi Zuglio, e al Norico, via consolare chiamata via Iulia Augusta sulla quale due localit\u00e0 ricordano le antiche stazioni (mansiones), segnate dai miliari: Terzo, a tre miglia romane da Aquileia, e Tricesimo, a trenta.\nSebbene vi siano tracce di presenza umana gi\u00e0 in epoca preistorica (come confermato da vari ritrovamenti di oggetti lavorati in selce e ceramica) si pu\u00f2 presumere che il primo nucleo abitativo stabile risalga alla conquista romana del II secolo a.C. La prima testimonianza documentaria risale per\u00f2 all'Itinerarium Antonini, databile al III secolo d.C., dove compare la dicitura \"Ad Tricensimum\" indicata come la prima mansio a trenta miglia da Aquileia. Alcuni reperti archeologici di epoca romana trovati sul territorio del comune lasciano ancora aperta la questione su dove si trovasse la primitiva stazione di cambio cavalli. Una lapide rinvenuta vicino al colle di Adorgnano testimonia la costruzione delle mura della mansio (probabilmente nel I secolo d.C.), le tracce di una centuriazione e le innumerevoli tombe ritrovate in San Pelagio confermano il passaggio di un'importante strada antica e infine i nomi di localit\u00e0 di origine prediale (Laipacco, Luseriacco, Fraelacco...) dimostrano una notevole radicazione dei coloni romani nel territorio. La presenza di nuclei di origine celtica prima e durante la dominazione romana sono indicati dal toponimo Borgobello (in friulano Borgobel o Marcubel), colle che sovrasta il centro di Tricesimo e che poteva essere anticamente sede di un luogo di culto dedicato al dio Beleno.\nIn epoca longobarda il territorio di Tricesimo si trovava al centro di una vasta area fortificata i cui capisaldi erano Nimis, Ragogna, Artegna e Osoppo. A questo sistema difensivo appartenevano sicuramente gli abitati di Fraelacco e di Monasteto, citati in documenti di epoca posteriore come arimannie.\nAd epoca longobarda risalgono pure le tombe ritrovate in localit\u00e0 Casanova (presso il ponte del Cormor) e nelle pertinenze di San Pelagio, con reperti databili ai secc. VI e VII.\nQuesti (e altri) ritrovamenti archeologici fanno supporre che il pagus di Tricesimo sia stato abitato con continuit\u00e0 dopo la caduta dell'impero romano e per tutto l'alto medioevo, quando poi fin\u00ec sotto il dominio del patriarcato di Aquileia.\nLa posizione strategica, all'incrocio tra la strada che da Aquileia porta al Norico e la strada bariglaria (proveniente da Gradisca d'Isonzo) ha favorito nei secoli l'afflusso di popolazione, gli scambi e i commerci facendo di Tricesimo uno dei pi\u00f9 importanti centri amministrativi e religiosi del Friuli collinare. La gastaldia di cui era capoluogo estendeva la sua giurisdizione su 33 paesi (detti \u201cville\u201d) ed era sottoposta al diretto controllo di un ufficiale patriarcale (il gastaldo) che amministrava la giustizia sotto la \u201cloggia del comune\u201d e riscuoteva i tributi. Parte dello stesso territorio rientrava nella pieve (documentata a partire da XII secolo) il cui pievano veniva eletto da un'assemblea di rappresentanti di ogni villa.\nL'amministrazione del paese era invece affidata alla vicinia (assemblea dei capifamiglia proprietari) che, sebbene sotto il controllo del gastaldo, rappresentava una pallida forma di autonomia comunale. A dimostrazione di ci\u00f2 ci rimangono gli \"Statuti di Tricesimo\" (noti a noi nella versione quattrocentesca, ma di probabile origine duecentesca), un insieme di regole riguardanti il mercato, il transito dei \u201cforestieri\u201d, le attivit\u00e0 commerciali artigianali e agricole, che ci forniscono un interessante spaccato della realt\u00e0 economica del tempo. Nonostante ci\u00f2 Tricesimo rimane fra i comuni \u201cminori\u201d (a differenza di Cividale, San Daniele, Gemona...) e non ha voce in parlamento.\nIn quest'epoca il paese si presentava come un nutrito gruppo di case cinto da un muro di difesa munito di torri all'esterno del quale sorgeva il duomo. Questo apprestamento difensivo non imped\u00ec comunque alle truppe del conte di Gorizia di devastare il paese nel marzo del 1289.\nPoco pi\u00f9 a nord dell'abitato si trova il castello, documentato a partire dal 1251 ma sicuramente pi\u00f9 antico (forse sorto attorno ad una specola di epoca romana) con compiti di sorveglianza sulla strada che porta a Gemona.\nNel 1420 Tricesimo segu\u00ec la sorte del resto del Friuli finendo sotto la dominazione veneta durante la quale vennero mantenute le strutture amministrative della gastaldia dove, al posto dell'ufficiale patriarcale, venne posto un capitano che risiedeva in castello e che rispondeva direttamente al luogotenente generale della Patria del Friuli.\nIn questo periodo si verificarono le due grosse invasioni turche del 1477 (ricordata da una lapide conservata nella sagrestia della Parrocchiale) e del 1499, incursioni che arrecarono notevoli danni agli edifici situati all'esterno della cinta muraria del paese (il duomo venne incendiato) e agli edifici sparsi nelle campagne (incendio della chiesa di San Pelagio).\nNel 1511 il centro abitato fu parzialmente coinvolto nella rivolta contadina friulana, e successivamente colpito dal terremoto del 26 marzo.\nDopo la caduta della repubblica di Venezia del 1797 ad opera di Napoleone il paese segu\u00ec le sorti del Friuli centrale, segnato dal passaggio e dallo stanziamento degli eserciti francese e austriaco in quello che fu, fino al 1815, uno dei pi\u00f9 movimentati fronti di guerra europei. La stagione risorgimentale che infiamm\u00f2 gli animi della penisola italica si fece sentire anche a Tricesimo dove la gendarmeria austriaca fu impegnata pi\u00f9 volte nel corso degli anni a intervenire per calmare piccole sommosse popolari e reprimere tentativi di insurrezione armata. Nel 1843 vennero requisite le armi nascoste nei solai delle chiese di Adorgnano e di Leonacco Basso, nel 1848 un gruppo di tricesimani partecip\u00f2 alle insurrezioni di Udine e nel 1852 vennero rinvenute alcune armi sul fondo di un pozzo appena fuori dal paese. Nel 1866 il Friuli entr\u00f2 a far parte del regno d'Italia e anche per Tricesimo cominci\u00f2 un periodo di pace e ripresa interrotto dallo scoppio della prima guerra mondiale che, oltre ai disagi portati dalla vicinanza al fronte e all'anno di occupazione austro-ungarica dopo la rotta di Caporetto, cost\u00f2 al paese un pesante numero di caduti (ben 128).\nUgualmente tragiche furono le conseguenze della seconda guerra mondiale che port\u00f2 un alto numero di vittime tra gli uomini al fronte ma anche tra i civili (in particolare verso il termine della guerra), a causa delle frequenti incursioni aeree alleate sulla statale pontebbana e a episodi di insensata violenza come la fucilazione di quattro civili in Borgobello ad opera dei tedeschi ormai in ritirata. Molti furono i tricesimani che si unirono al movimento di resistenza e che contribuirono alla liberazione del paese, avvenuta solo il 2 maggio 1945. Nel secondo dopoguerra la posizione geografica e il passaggio di importanti vie di comunicazione come la strada statale 13 e la ferrovia pontebbana favorirono la crescita economica e commerciale del centro abitato. Il terremoto del 1976 comport\u00f2 notevoli danni agli edifici delle frazioni e del capoluogo (dove croll\u00f2 il campanile della chiesa parrocchiale causando una vittima). La ricostruzione, conclusasi a cavallo tra gli anni 80 e 90, venne seguita dalla creazione di nuove aree urbane affiancate a quelle preesistenti, determinate dalla crescente richiesta abitativa che caratterizza tuttora i comuni alla periferia di Udine.\nSimboli.\nLo stemma del comune di Tricesimo riprende le forme e i colori dell'antico stemma della gastaldia di Tricesimo che si presenta come una torre bianca merlata con porta sormontata da giglio in campo rosso. La descrizione pi\u00f9 antica proviene da un volume dell'archivio parrocchiale datata 1580: \"\u201cturris alba cum pinaculis et cum lilio super porta in campo rubeo\u201d\". Sicuramente corrisponde a questa descrizione lo stemma in pietra murato su una colonna di piazza Garibaldi, probabilmente in origine ubicato sopra una delle porte di ingresso alla cinta muraria dell'abitato di Tricesimo. Il giglio rappresentato \u00e8 il giglio arcaico, mentre in altre versioni \u00e8 raffigurato il giglio di Francia.\nViene invece ideato tra i secc. XVII e XVIII lo stemma con la pietra miliare recante le tre \u201cX\u201d, ispirato all'origine romana di Tricesimo il cui nome deriva appunto dalla dicitura \u201cad tricensimum\u201d (poich\u00e9 distava trenta miglia da Aquileia).\nQuesto stemma venne adottato ufficialmente come simbolo del Comune nel 1922 e utilizzato come tale per tutto il XX secolo (fino alla sostituzione con quello attuale). \u00c8 oggi ancora visibile tra le decorazioni del palazzo municipale, costruito a cavallo della prima guerra mondiale.\nMonumenti e luoghi d'interesse.\nArchitetture religiose.\nLa pieve arcipretale, o chiesa parrocchiale, costruita nel XVIII secolo su progetto di Domenico Schiavi e dedicata alla Madonna della Purificazione, sorge nel centro del paese, di fronte al municipio e alla piazza, e possiede, nel fianco sud, un'elegantissima porta rinascimentale (1505) degna di una grande cattedrale, opera di Bernardino da Bissone. All'interno ospita varie opere d'arte tra cui una pregevole pala, rappresentante la \"presentazione di Ges\u00f9 al tempio\", di Jacopo Palma il Giovane e una pala d'altare di Sebastiano Bombelli (Crocifisso e anime del Purgatorio). Il portale del Bissone era situato originariamente sulla facciata della chiesa gotica. Quando nel Settecento fu edificata una chiesa pi\u00f9 grande, il portale gotico apparve sproporzionato e fu spostato nel lato sud come porta laterale. Una lapide posta accanto allo stipite destro ricorda tale spostamento: \"TEMPLO ELEGANTIORI FORMA REAEDIFICATO A VETERIS FRONTE LIMEN TRANSLATUM HIC AD PERENNEM ARTI LAUDEM UNIVERSALIS - S P C - A MDCCLXXIX [Riedificato il tempio in forma pi\u00f9 elegante, la soglia fu qui trasportata dalla facciata precedente a perenne lode dell'arte - 1779]\". Sopra il portale fu collocata la \"Madonna col bambino\", considerata il suo capolavoro, accuratamente ricomposta dopo il crollo del campanile (a seguito del terremoto) che travolse la statua. Sono di Bernardino pure le due statue collocate nelle nicchie dell'attuale facciata, che rappresentano l'Annunciazione. Dal 1752 agli anni '30 del XX secolo, la pieve fu ditata anche di un organo costruito dal famoso organaro Pietro Nacchini e dal suo allievo Francesco Dacci. Lo strumento era provvisto di 13 registri, una tastiera di 52 note ed una pedaliera. Dopo la costruzione, nel 1784, della Pieve odierna, l'organo fu collocato in una nicchia nel presbiterio; mentre sull'antistante balaustra trovavano posto l'organista ed i cantori. Negli anni '30 per\u00f2 si decise di costruire un nuovo organo, e il Nacchini fu ceduto alla parrocchiale di Madrisio di Fagagna, dove tuttora si trova.\nSociet\u00e0.\nLingue e dialetti.\nA Tricesimo, accanto alla lingua italiana, la popolazione utilizza la lingua friulana.Ai sensi della Deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.La lingua friulana che si parla a Tricesimo rientra fra le varianti appartenenti al friulano centro-orientale.\nCultura.\nMedia.\nA Tricesimo nella seconda met\u00e0 degli anni settanta sorse una delle prime emittenti radiofoniche friulane. Radio Effe International, che aveva sede nella frazione Luseriacco, trasmetteva su 88.000\u00a0MHz, 101,500\u00a0MHz, 102,600\u00a0MHz e 104,800\u00a0MHz illuminando gran parte delle province di Udine, Pordenone, Gorizia e Trieste. Ebbe un notevole seguito fino alla chiusura, intervenuta nei primi anni ottanta. Le antenne trasmittenti sono state abbattute nel febbraio 2017.\nEconomia.\nTricesimo si \u00e8 risollevata brillantemente dal disastro del terremoto del Friuli del 1976.\nLa breve distanza dal capoluogo fa del paese un centro di attrazione per molti abitanti di Udine, che preferiscono vivere tra il verde, mentre la posizione sulla statale Pontebbana favorisce un'apprezzabile tappa gastronomica.\nL'antica vocazione agricola, dopo il terremoto, si \u00e8 notevolmente ridotta, mentre l'attivit\u00e0 industriale, diminuita e rappresentata oggi solo da varie piccole industrie, si \u00e8 spostata a favore del terziario.\nInfrastrutture e trasporti.\nTricesimo \u00e8 attraversata dalla strada statale 13 Pontebbana, importante strada di collegamento con la Carnia e l'Austria verso nord e con il Veneto verso sud.\nLa citt\u00e0 dispone della fermata ferroviaria Tricesimo-San Pelagio, posta lungo la ferrovia Pontebbana.\nDal 1915 al 1959 l'abitato disponeva inoltre di un collegamento con Udine costituito dalla tranvia Udine-Tarcento, nota in loco con il soprannome di \"tram bianco\".\nAmministrazione.\nFino alle elezioni comunali del 1990 il corpo elettorale eleggeva solamente il consiglio comunale.\nLa Democrazia Cristiana \u00e8 stata sempre la lista pi\u00f9 votata, detenendo la maggioranza assoluta dei 20 seggi nelle elezioni del: '51, '56, '60, e quella relativa nel: '64, '70, '75, '80, '85 e '90.\nI sindaci di Tricesimo sono eletti tramite elezione diretta a suffragio universale dalle elezioni del 1995.\nDal '95 ad oggi si sono succeduti tre sindaci:"}
{"id": "12778", "revid": "287204", "url": "https://it.wikipedia.org/wiki?curid=12778", "title": "Fiumes", "text": ""}
{"id": "12779", "revid": "1846281", "url": "https://it.wikipedia.org/wiki?curid=12779", "title": "Campionato mondiale di calcio 1958", "text": "Il Campionato mondiale di calcio FIFA 1958 o Coppa del Mondo Jules Rimet 1958 (in svedese: Jules Rimet VM 1958, in inglese: 1958 World Cup Jules Rimet), noto anche come Svezia 1958, \u00e8 stata la sesta edizione del campionato mondiale di calcio per squadre nazionali maggiori maschili organizzato dalla FIFA ogni quattro anni.\nSi disput\u00f2 in Svezia dall'8 al 29 giugno 1958 e fu vinto dal . Fu la prima edizione a cui l' non riusc\u00ec a qualificarsi, la prima ad essere trasmessa in televisione in paesi anche non confinanti e quella ad aver prodotto il marcatore pi\u00f9 prolifico per singolo torneo nella storia dei mondiali: il francese Just Fontaine, che segn\u00f2 13 reti in sei partite.\nFu il mondiale della consacrazione di Edson Arantes do Nascimento, in arte Pel\u00e9, numero 10 brasiliano. \"O Rei\" conquist\u00f2 i primati di pi\u00f9 giovane marcatore (contro il ) in un mondiale e pi\u00f9 giovane campione del mondo della storia, a 17 anni e 249 giorni.\nAssegnazione.\nLa scelta della nazione svedese in quanto sede del torneo si verific\u00f2 nel 1954, mentre era in svolgimento l'edizione elvetica. \nStadi.\nUn totale di dodici citt\u00e0 in tutta la parte centrale e meridionale della Svezia hanno ospitato il torneo. I regolamenti FIFA richiedevano almeno sei stadi da 20.000 posti. Se la Danimarca si fosse qualificata, gli organizzatori avevano pianificato di utilizzare l'Idr\u00e6tsparken a Copenaghen per le partite del girone della Danimarca. L'Idr\u00e6tsparken fu rinnovato nel 1956 con questo progetto, ma la Danimarca perse contro l'Inghilterra in qualifica. Quando sorgono dubbi sull'opportunit\u00e0 di finanziamenti per la ricostruzione dell'Ullevi e del Malm\u00f6 Stadion, gli organizzatori hanno considerato gli stadi di Copenaghen e Oslo come misure di emergenza.\nLo R\u00e5sundastadion \u00e8 stato ampliato da 38.000 posti per la Coppa del Mondo costruendo banchi di testa. Il presidente del comitato organizzatore Holger Berg\u00e9rus ha ipotecato la sua casa per pagarlo. Il nuovo stadio di Malm\u00f6 fu costruito per la Coppa del Mondo, sostituendo il 1896 Malm\u00f6 Stadion in un nuovo sito. L'Idrottsparken aveva 4.709 posti aggiunti per la Coppa del Mondo. Il governo municipale socialdemocratico si \u00e8 rifiutato di pagare per questo fino a quando gli organizzatori non hanno minacciato di selezionare Folkungavallen a Link\u00f6ping. Al Rimnersvallen, uno stand dal piccolo stadio Oddevallen \u00e8 stato trasferito a Rimnersvallen per la Coppa del Mondo. La folla in Brasile contro l'Austria era stimata a 21.000, con pi\u00f9 attenzione dal fianco della collina adiacente. Lo stadio pi\u00f9 utilizzato \u00e8 stato il R\u00e5sundastadion di Stoccolma, che ha ospitato 8 partite tra cui la finale, seguita dallo stadio Ullevi di G\u00f6teborg (il pi\u00f9 grande stadio utilizzato durante il torneo), che ha ospitato 7 partite.\nSquadre partecipanti e qualificazioni.\nNota bene: \"nella sezione \"partecipazioni precedenti al torneo\", le date in grassetto indicano che la nazione ha vinto quella edizione del torneo, mentre le date in corsivo indicano la nazione ospitante.\"\nLa fase eliminatoria si svolse tra l'autunno 1956 e l'autunno 1957, con un'appendice relativa alla sfida tra e : inizialmente previsto per il 4 dicembre 1957, l'incontro fu declassato ad esibizione amichevole per il mancato arrivo a Belfast dell'arbitro Zsolt, il cui volo aereo venne impedito dalla nebbia di Londra. Il recupero si tenne nella capitale nordirlandese il 15 gennaio 1958, terminando con la vittoria per 2-1 dei padroni di casa che ottennero la prima qualificazione: dal canto italiano ci\u00f2 coincise invece con la prima esclusione dal torneo.\nDa segnalare inoltre le mancate partecipazioni di (due volte campione), e cui fece da contraltare il debutto dell'; si tratt\u00f2 infine dell'unica edizione cui abbiano preso parte contemporaneamente le \"Home Nations\", ovvero le quattro rappresentanti del Regno Unito.\nAvvenimenti.\nL'iniziale fase a gironi indic\u00f2 in e due possibili candidate per la vittoria finale, pronostico estesosi alla Svezia padrone di casa nonch\u00e9 al . Con il ruolo di \"outsider\" incarnato dalla , spiccarono invece in negativo le prestazioni offerte da e ; britannici e magiari mancarono entrambi la qualificazione perdendo uno spareggio, a favore rispettivamente di e . Deludente anche la partecipazione dell', i cui sostenitori ingaggiarono violente proteste al ritorno in patria.\nIl diretto passaggio ai quarti di finale riguard\u00f2 teutonici, transalpini, scandinavi, slavi del sud e verdeoro, cui s'aggiunse l' prevalsa in un \u00abdentro o fuori\u00bb a spese della . La rincorsa dei biancoverdi venne fermata dalla Francia, con il quadro delle semifinaliste completato da Svezia, Brasile e Germania Ovest.\nGli incroci antecedenti l'atto finale registrarono l'affermazione svedese sulla \"Mannschaft\", precludendo a questa l'opportunit\u00e0 di difesa del titolo mondiale: per un patto compiuto all'interno dello spogliatoio, i calciatori scandinavi si rasarono successivamente i capelli a zero. Avversario dei padroni di casa fu il Brasile, impostosi per 5-2 sui \"Blues\" grazie anche alla doppietta del giovane Pel\u00e9; la finale di consolazione premi\u00f2 i transalpini a scapito dei tedeschi, con Fontaine laureatosi capocannoniere. Ad incamerare il trofeo furono invece i sudamericani, nettamente vittoriosi nei confronti della rivale (5-2): per la \"Sele\u00e7\u00e0o\" si tratt\u00f2 del primo trionfo in ambito mondiale, riscattando la delusione conosciuta al Maracanazo nel 1950.\nIn fatto di record, peraltro imbattuti nel sessantennio a venire, si segnalano la quantit\u00e0 di reti realizzate da Fontaine (ben 13) e l'unica vittoria della coppa da parte di una formazione sudamericana nel continente europeo.\nRisultati.\nLa formula del torneo prevedeva una fase a gruppi con 4 gironi all'italiana composti da altrettante squadre ciascuno, demandando allo spareggio l'unica discriminante per eventuali casi di parit\u00e0 nella classifica; con la qualificazione riservata alle prime 2 di ogni girone, il torneo assunse poi il criterio dell'eliminazione diretta."}
{"id": "12780", "revid": "1448629", "url": "https://it.wikipedia.org/wiki?curid=12780", "title": "Application programming interface", "text": "In un programma informatico, con application programming interface (API) si indica un insieme di procedure (in genere raggruppate per strumenti specifici) atte all'espletamento di un dato compito; spesso tale termine designa le librerie software di un linguaggio di programmazione.\nCaratteristiche.\nEsistono vari design model per le API. Le interfacce intese per la massima velocit\u00e0 di esecuzione spesso consistono in una serie di funzioni, procedure, variabili e strutture dati. Esistono anche altri modelli come gli interpreti usati per valutare le espressioni come con ECMAScript/JavaScript. Una buona API fornisce una \"scatola nera\", cio\u00e8 un livello di astrazione che permette al programmatore di evitare di conoscere il funzionamento delle API ad un livello pi\u00f9 basso. Questo permette di riprogettare o migliorare le funzioni all'interno dell'API senza cambiare il codice che si affida ad essa.\nEsistono due linee di condotta per quanto riguarda la pubblicazione delle API:\nAlcune API, come quelle standard di un sistema operativo, sono implementate come una libreria separata e distribuite con il sistema operativo. Altre API richiedono a chi pubblica il software di integrare l'API direttamente nell'applicazione. Questo costituisce un'ulteriore distinzione nell'esempio precedente.\nLe API di Microsoft Windows sono fornite con il sistema operativo e chiunque pu\u00f2 utilizzarle. Il software per i sistemi embedded come le console per videogiochi generalmente ricadono nella categoria in cui le API sono integrate con l'applicazione. Anche se la documentazione ufficiale dell'API della Playstation pu\u00f2 essere una lettura interessante, \u00e8 quasi inutile senza la corrispondente implementazione sotto forma di una libreria separata o di un kit per sviluppatori.\nUna API che non richiede il pagamento di diritti per il suo accesso ed utilizzo \u00e8 detta \"aperta\". Le API fornite dal software libero, come software distribuito sotto licenza GPL, sono aperte per definizione, dal momento che si pu\u00f2 accedere al sorgente del software e capire come funziona. Anche se esiste una \"implementazione di riferimento\" per una API (come quella di Microsoft Windows per la Windows API), non c'\u00e8 nulla che impedisce la creazione di un'implementazione alternativa. Per esempio, la maggior parte della API di Windows pu\u00f2 essere fornita in un sistema Unix da un software chiamato Wine.\nIn generale l'analisi dell'implementazione di una API per produrne una compatibile costituisce una violazione alla legge. Questa tecnica \u00e8 chiamata ingegneria inversa. La situazione legale in questi casi presenta ambiguit\u00e0 quindi conviene affrontare il problema prima che l'attivit\u00e0 di ingegneria inversa sia iniziata. Per esempio, una API pu\u00f2 contenere a sua volta un brevetto.\nFinalit\u00e0.\nLa finalit\u00e0 \u00e8 ottenere un'astrazione a pi\u00f9 alto livello, di solito tra l'hardware e il programmatore o tra software a basso e quello ad alto livello semplificando cos\u00ec il lavoro di programmazione. Le API permettono infatti di evitare ai programmatori di riscrivere ogni volta tutte le funzioni necessarie al programma dal nulla, ovvero dal basso livello, rientrando quindi nel pi\u00f9 vasto concetto di riuso di codice. Le API stesse rappresentano quindi un livello di astrazione intermedio: il software che fornisce una certa API \u00e8 detto implementazione dell'API.\nPosix.\nPoich\u00e9 esistono molte varianti di API, nel 1985 \u00e8 stato creato un progetto finalizzato alla creazione di uno standard. La famiglia che racchiude questi standard prende il nome di Posix (acronimo di \"Portable Operating System Interface for Unix\"), il cui nome \u00e8 stato ideato da Richard Stallman dopo la richiesta da parte dell'IEEE di un nome di facile memorizzazione.\nEsempio di utilizzo.\nSi pu\u00f2 pensare ad un'applicazione che scriva le parole \"Hello world\" su uno schermo con vari livelli di astrazione:\nOvviamente, l'approccio del primo livello richiede molti passaggi ed ognuno di questi \u00e8 molto pi\u00f9 complesso di quelli dei livelli successivi. Altro svantaggio del primo approccio \u00e8 che \u00e8 poco pratico utilizzarlo nel caso in cui sia necessario visualizzare una certa quantit\u00e0 di informazioni sullo schermo; col secondo approccio l'operazione \u00e8 molto pi\u00f9 semplice, e nel terzo \u00e8 sufficiente scrivere \"Hello World\". In genere utilizzare API di livello pi\u00f9 alto comporta una certa perdita di flessibilit\u00e0; per esempio, potrebbe essere molto difficile a livello di web browser ruotare attorno ad un punto un testo con i bordi lampeggianti, mentre questo compito potrebbe essere svolto in modo semplice ad un livello pi\u00f9 basso. Questa differenza \u00e8 un tipico esempio di compromesso che si pu\u00f2 incontrare utilizzando un'API."}
{"id": "12782", "revid": "1522738", "url": "https://it.wikipedia.org/wiki?curid=12782", "title": "Luis Durnwalder", "text": " \nBiografia.\nQuinto di undici fratelli, cresce in una famiglia di contadini di montagna pusteresi, domiciliata a Falzes, frazione \"Hofern\".\nHa studiato agraria a Vienna e Firenze e giurisprudenza a Vienna ed Innsbruck. Ha insegnato per alcuni anni, per poi diventare presidente del \"S\u00fcdtiroler Bauernbund\" (associazione degli agricoltori sudtirolesi).\nPolitica.\nEntra in politica e viene eletto sindaco del suo paese natale, carica che ricopre dal 1969 al 1973; nel 1973 diventa consigliere provinciale e vicepresidente del Consiglio dal 1976 al 1978. Per dieci anni \u00e8 assessore provinciale e dal 17 marzo 1989 \u00e8 presidente della giunta provinciale (\"Landeshauptmann\") della Provincia autonoma di Bolzano, carica alla quale \u00e8 stato riconfermato a larga maggioranza per quattro volte consecutive. Sebbene non abbia mai avuto un ruolo operativo all'interno del partito, \u00e8 stato considerato per circa vent'anni il leader della S\u00fcdtiroler Volkspartei.\nDal 2004 al 2006, con l'introduzione della formula a rotazione, \u00e8 stato anche presidente della Regione Trentino-Alto Adige. A met\u00e0 legislatura Durnwalder \u00e8 stato sostituito dal suo collega trentino Lorenzo Dellai, assumendo la vicepresidenza della Regione, cosa che \u00e8 avvenuta anche nella legislatura successiva.\n\u00c8 stato rieletto Presidente della Provincia nel turno elettorale del 2008 (elezioni del 26 ottobre) con il sistema proporzionale che vige in Alto Adige, e guida una giunta formata dalla SVP (che, da sola, possiede la maggioranza assoluta dei consensi) insieme al PD. Ha quindi riassunto la presidenza della regione il 17 febbraio 2009. Nell'agosto 2011 ha annunciato di non volersi ricandidare per un quinto mandato presidenziale.\nIl 14 giugno 2011 ha assunto la carica di presidente di turno del GECT Tirolo-Alto Adige-Trentino, ruolo a mandato biennale che ricopre in alternanza con i presidenti di Trentino e Tirolo. Il suo mandato \u00e8 scaduto il 10 ottobre 2013, e suo successore \u00e8 stato nominato il Capitano del Land Tirol G\u00fcnther Platter.\nIn seguito alle elezioni del 28 ottobre 2013, alle quali Durnwalder non si \u00e8 ricandidato, gli succede alla presidenza della provincia Arno Kompatscher, sempre della SVP."}
{"id": "12785", "revid": "339392", "url": "https://it.wikipedia.org/wiki?curid=12785", "title": "Scuola senza pudore", "text": ""}
{"id": "12786", "revid": "339392", "url": "https://it.wikipedia.org/wiki?curid=12786", "title": "Shameless school", "text": ""}
{"id": "12787", "revid": "1305772", "url": "https://it.wikipedia.org/wiki?curid=12787", "title": "Fist of the North Star", "text": ""}
{"id": "12795", "revid": "919135", "url": "https://it.wikipedia.org/wiki?curid=12795", "title": "Spazio topologico", "text": "In matematica, lo spazio topologico \u00e8 l'oggetto base della topologia. Si tratta di un concetto molto generale di spazio, accompagnato da una nozione di \"vicinanza\" definita nel modo pi\u00f9 debole possibile. In questo modo molti degli spazi comunemente usati in matematica (come lo spazio euclideo o gli spazi metrici) sono spazi topologici. Intuitivamente, ci\u00f2 che caratterizza uno spazio topologico \u00e8 la sua forma, non la distanza fra i suoi punti, che pu\u00f2 non essere definita.\nNel corso della storia sono state proposte varie definizioni di spazio topologico, e c'\u00e8 voluto tempo per arrivare a quella generalmente usata oggi: bench\u00e9 possa sembrare piuttosto astratta, si adatta a tutti i concetti alla base della topologia.\nMotivazione.\nNell'analisi matematica lo studio delle nozioni di limite e continuit\u00e0 nell'insieme formula_1 dei numeri reali e negli spazi euclidei si avvale dell'introduzione del concetto di intorno e del concetto strettamente collegato di insieme aperto. La nozione di convergenza e di continuit\u00e0 possono essere espresse in termini del solo concetto di \"insieme aperto\".\nCon la nozione di \"spazio topologico\" si cerca di individuare le propriet\u00e0 fondamentali dei concetti che permettono di definire una nozione di \"continuit\u00e0\", in qualche modo analoga a quella che si ha per gli spazi euclidei, e considerare quindi un'idea astratta di \"spazio\" che verifichi solo queste propriet\u00e0 fondamentali.\nLa famiglia degli insiemi aperti di formula_1 (o di qualunque altro spazio euclideo) soddisfa le seguenti tre condizioni:\nQueste tre condizioni sono necessarie e sufficienti per dimostrare diversi risultati importanti, come la preservazione della compattezza e della connessione da parte delle funzioni continue. Per questo motivo esse vengono assunte come le propriet\u00e0 fondamentali che uno \"spazio topologico\" astratto deve verificare.\nGli aperti di uno spazio euclideo godono naturalmente di molte altre propriet\u00e0, che tuttavia in questo contesto astratto non sono richieste, in modo da garantire un maggiore livello di generalit\u00e0, pur permettendo di ottenere dei risultati significativi. Successivamente gli spazi topologici definiti in questa massima generalit\u00e0 vengono classificati in base a ulteriori propriet\u00e0 che possono renderli pi\u00f9 o meno \"simili\" a spazi euclidei.\nDefinizione tramite \"aperti\".\nSi definisce topologia una collezione formula_4 di sottoinsiemi di un insieme formula_5 tali che:\nUno spazio topologico \u00e8 una coppia formula_16, dove formula_5 \u00e8 un insieme e formula_4 una topologia. In uno spazio topologico gli insiemi che costituiscono formula_4 si dicono \"aperti\" in formula_5. \nI complementari degli insiemi aperti sono detti \"chiusi\", sempre in analogia con gli insiemi chiusi di formula_21\nInoltre dalla terza condizione di topologia, e per induzione, si deduce che l'intersezione di un numero finito di insiemi appartenenti a formula_4 appartiene a formula_4. \nSi dice che la collezione formula_4 di aperti \u00e8 una topologia per formula_5. Se dal contesto \u00e8 chiaro di che topologia si sta parlando, per brevit\u00e0 si indica lo spazio solo con il nome formula_5 dell'insieme. \nDefinizioni equivalenti (sebbene poco usate) possono essere date attraverso la collezione dei \"chiusi\" (ossia dei complementari degli aperti), oppure attraverso le propriet\u00e0 degli intorni, o ancora attraverso l'operazione di chiusura (si vedano gli assiomi di chiusura di Kuratowski).\nDefinizione tramite \"intorni\".\nQuesta definizione, meno usata della definizione tramite aperti, fa uso della definizione di filtro su un insieme e risulta per certi versi pi\u00f9 usata in analisi matematica.\nUno spazio topologico \u00e8 una coppia formula_27 con\nformula_39 viene detta famiglia d'intorni del punto formula_40 o topologia del punto formula_40, mentre formula_42 viene detto intorno del punto formula_40.\nEsempi di spazi topologici.\nConsideriamo l'insieme formula_44.\nTopologie su un insieme.\nUn insieme fissato formula_5 ammette in generale numerose topologie formula_4 differenti. Ad esempio:\nQui formula_58 \u00e8 l'insieme delle parti di formula_5. Quindi nella topologia banale solo formula_60 e formula_5 sono aperti, mentre in quella discreta tutti i sottoinsiemi sono aperti.\nDue topologie formula_62 su un insieme formula_5 sono \"confrontabili\" se una delle due \u00e8 sottoinsieme dell'altra. Se formula_4 contiene formula_65, la topologia formula_4 \u00e8 topologia pi\u00f9 fine di formula_65.\nAd esempio, su formula_44 la topologia formula_69 \u00e8 pi\u00f9 fine di formula_70.\nL'insieme di tutte le topologie su formula_5 forma con questa relazione un insieme parzialmente ordinato, in cui le topologie banale e discreta sono rispettivamente la meno fine e la pi\u00f9 fine di tutte.\nInsiemi chiusi.\nOltre alla definizione data all'inizio, ne esiste un'altra equivalente e altrettanto attuale, anche se meno comune, che determina la topologia in termini di chiusi. Se partiamo dagli aperti, chiameremo chiusi i sottoinsiemi che hanno complementare aperto. Se partiamo dai chiusi saranno aperti quelli che hanno complementare chiuso.\nPartendo dalla definizione data all'inizio dimostriamo le tre propriet\u00e0 che caratterizzano i chiusi:\nSe prendiamo queste tre proposizioni come propriet\u00e0 che deve soddisfare una collezione di sottoinsiemi per essere una topologia, abbiamo la definizione basata sui chiusi.\nNotiamo che un sottoinsieme pu\u00f2 essere chiuso, aperto, sia aperto sia chiuso, n\u00e9 aperto n\u00e9 chiuso.\nAltre definizioni.\nIntroduciamo qui alcuni concetti chiave, definiti in ogni spazio topologico formula_16.\nIntorno.\nUn insieme formula_79 contenente un punto formula_80 di formula_5 \u00e8 un intorno di formula_80 se esiste un aperto formula_83 con\nChiusura e parte interna.\nSia formula_83 un sottoinsieme di formula_5. La chiusura di formula_83 \u00e8 il pi\u00f9 piccolo insieme chiuso che contiene formula_83 (definito come l'intersezione di tutti i chiusi che lo contengono). Analogamente, la parte interna di formula_83 \u00e8 l'aperto pi\u00f9 grande contenuto in formula_83. Chiusura e parte interna vengono rispettivamente indicati nel modo seguente\nLa chiusura di formula_83 \u00e8 anche indicata con formula_93. La frontiera di formula_83 \u00e8 infine definita come\nSpazio di Hausdorff.\nIl matematico Hausdorff defin\u00ec un suo concetto di spazio topologico, basato su una definizione assiomatica di intorno di un punto. Gli intorni devono soddisfare i seguenti assiomi, chiamati successivamente assiomi di Hausdorff:\nUno spazio con queste propriet\u00e0 prende il nome di \"spazio di Hausdorff\".\nEquivalentemente, uno spazio di Hausdorff \u00e8 uno spazio topologico che soddisfa l'assioma di separazione formula_121 (per due punti distinti formula_80 e formula_115, esistono due \"intorni\" disgiunti formula_97 e formula_120, ovvero il quinto assioma di Hausdorff).\nGeneralizzazioni.\nA volte serve usare gli strumenti della topologia, ma non \u00e8 disponibile un \"insieme di punti\". Si pu\u00f2 allora ricorrere alla topologia formale, basata sull'ordinamento e la convergenza di insiemi aperti come fondamento teorico; mentre le topologie di Grothendieck sono strutture particolari definite su categorie formali che permettono la definizione di fasci su tali categorie, e con esse la definizione di teorie di coomologia molto generali."}
{"id": "12799", "revid": "124704706", "url": "https://it.wikipedia.org/wiki?curid=12799", "title": "Windows 2000", "text": "Windows 2000 \u00e8 un sistema operativo prodotto da Microsoft come parte della famiglia di sistemi operativi Windows NT. \u00c8 stato distribuito alla produzione il 15 dicembre 1999, e lanciato al dettaglio il 17 febbraio 2000. \u00c8 il successore di Windows NT 4.0.\nVennero distribuite quattro edizioni di Windows 2000: \"Professional\", \"Server\", \"Advanced Server\", e \"Datacenter Server\"; quest'ultimo venne distribuito alla produzione e lanciato mesi dopo le altre edizioni. Sebbene ogni edizione di Windows 2000 fosse destinata a un mercato diverso, condividevano un set di funzionalit\u00e0 di base, tra cui molte utilit\u00e0 di sistema come Microsoft Management Console e le applicazioni di amministrazione di sistema standard.\nWindows 2000 introduce l'NTFS 3.0, Encrypting File System, cos\u00ec come l'archiviazione su disco di base e dinamica. Il supporto per le persone con disabilit\u00e0 \u00e8 stato migliorato su Windows NT 4.0 con una serie di nuove tecnologie assistive, e Microsoft aument\u00f2 il supporto per diverse lingue e le informazioni locali. La famiglia Windows 2000 Server ha funzionalit\u00e0 aggiuntive, in particolare l'introduzione di Active Directory, che negli anni seguenti \u00e8 diventato un servizio di directory ampiamente utilizzato negli ambienti aziendali.\nMicrosoft commercializz\u00f2 Windows 2000 come la versione Windows pi\u00f9 sicura di sempre al momento; tuttavia, \u00e8 diventato l'obiettivo di una serie di attacchi di virus di alto profilo come Code Red e Nimda. Per dieci anni dopo la sua pubblicazione, ha continuato a ricevere patch per vulnerabilit\u00e0 di sicurezza quasi ogni mese fino a raggiungere la fine del suo ciclo di vita il 13 luglio 2010.\nWindows 2000 \u00e8 l'ultima versione di Microsoft Windows ad includere apertamente la designazione \"Windows NT\", ed \u00e8 l'ultima versione in cui le versioni desktop e server di Windows hanno lo stesso nome. Windows 2000 sar\u00e0 poi sostituito da Windows XP (rilasciato nell'ottobre 2001) e Windows Server 2003 (rilasciato nell'aprile 2003).\nStoria.\nTutto incominci\u00f2 nel 1997 quando, dopo l'uscita di Windows NT 4.0, si pens\u00f2 a creare un nuovo Windows NT. Nelle prime beta dello stesso anno si parlava di Windows NT 5.0 quello che sarebbe divenuto Windows 2000.\nEsso non regal\u00f2 alla Microsoft molto successo soprattutto per la giovent\u00f9 perch\u00e9 non era compatibile con i giochi, ma anche da altri punti di vista.\nWindows 2000 si presentava in 2 versioni:\nCaratteristiche principali.\nAl pari del suo predecessore, Windows 2000 fu concepito per un utilizzo in ambito professionale e come server, grazie alle elevate prestazioni, stabilit\u00e0 e sicurezza. L'edizione Professional era destinata a CAD, grafica, calcolo matematico e come workstation personale in ambito aziendale. Furono commercializzate le edizioni Server, Advanced Server e Datacenter Server. Successivamente furono distribuite due versioni a 64 bit per i nuovi processori Intel Itanium e Itanium 2 nel 2001 (Advanced Server Limited Edition e Datacenter Server Limited Edition).\nWindows 2000 ha rappresentato un'obiettiva evoluzione rispetto alla versione precedente. Era dotato di un'interfaccia utente rinnovata e di un grande numero di innovazioni tecnologiche, fra le quali:\nWindows 2000 riscontr\u00f2 un notevole successo di vendite, molte imprese scelsero la versione Professional come standard aziendale e le edizioni Server ebbero significative quote di mercato sia sulle nuove installazioni che nelle conversioni di server esistenti, a spese soprattutto degli Unix commerciali, malgrado il crescente successo di Linux e degli altri sistemi operativi open source. Una significativa eccezione fu costituita dai server web, dove nonostante un discreto successo l'adozione di Linux \u00e8 stata superiore.\n\u00c8 importante notare che Windows 2000 non fu destinato da Microsoft all'utenza domestica, bench\u00e9 fosse presente il supporto della multimedialit\u00e0 e del plug and play. All'utenza non professionale Microsoft invece destin\u00f2 Windows Millennium Edition, basato sul kernel di Windows 95/98.\nEdizioni.\nMicrosoft ha pubblicato varie edizioni di Windows 2000 per diversi mercati e esigenze aziendali: Professional, Server, Advanced Server e Datacenter Server. Ciascuno \u00e8 stato confezionato separatamente.\nWindows 2000 Professional \u00e8 stato progettato come sistema operativo desktop per aziende e utenti esperti. \u00c8 la versione client di Windows 2000. Offre maggiore sicurezza e stabilit\u00e0 rispetto a molti dei precedenti sistemi operativi desktop Windows. Supporta fino a due processori e pu\u00f2 gestire fino a 4 GB di RAM. I requisiti di sistema sono un processore Pentium (o equivalente) di 133\u00a0MHz o superiore, almeno 32 MB di RAM, 650 MB di spazio su disco rigido e un'unit\u00e0 CD-ROM (consigliata: Pentium II, 128 MB di RAM, 2 GB dello spazio su disco rigido e dell'unit\u00e0 CD-ROM).\nWindows 2000 Server condivide la stessa interfaccia utente con Windows 2000 Professional, ma contiene componenti aggiuntivi per il computer per eseguire i ruoli del server ed eseguire l'infrastruttura e il software applicativo. Un nuovo componente significativo introdotto nelle versioni del server \u00e8 Active Directory, che \u00e8 un servizio di directory a livello aziendale basato su LDAP (Lightweight Directory Access Protocol). Inoltre, Microsoft ha integrato l'autenticazione di rete Kerberos, sostituendo il sistema di autenticazione NTLM (NT LAN Manager) spesso criticato utilizzato nelle versioni precedenti. Ci\u00f2 ha anche fornito una relazione di trust puramente transitiva tra domini di Windows 2000 in una \"forest\" (una raccolta di uno o pi\u00f9 domini di Windows 2000 che condividono uno schema, una configurazione e un catalogo globale comuni, essendo collegati con trust transitivi bidirezionali). Inoltre, Windows 2000 ha introdotto un Domain Name Server che consente la registrazione dinamica degli indirizzi IP. Windows 2000 Server supporta fino a 4 processori e 4 GB di RAM, con un requisito minimo di 128 MB di RAM e 1 GB di spazio su disco rigido, tuttavia i requisiti potrebbero essere maggiori a seconda dei componenti installati..\nWindows 2000 Advanced Server \u00e8 una variante del sistema operativo Windows 2000 Server progettata per aziende medio-grandi. Offre un'infrastruttura di clustering per l'elevata disponibilit\u00e0 e scalabilit\u00e0 di applicazioni e servizi, incluso il supporto per un massimo di 8 CPU, una quantit\u00e0 di memoria principale fino a 8 GB sui sistemi di estensione degli indirizzi fisici (PAE) e la possibilit\u00e0 di eseguire SMP a 8 vie. Supporta il bilanciamento del carico TCP/IP e cluster di server a due nodi ottimizzati basati su Microsoft Cluster Server (MSCS) in Windows NT Server 4.0 Enterprise Edition. I requisiti di sistema sono simili a quelli di Windows 2000 Server, tuttavia potrebbero dover essere pi\u00f9 elevati per adattarsi a infrastrutture pi\u00f9 grandi.\nWindows 2000 Datacenter Server \u00e8 una variante di Windows 2000 Server progettata per aziende di grandi dimensioni che trasferiscono spesso grandi quantit\u00e0 di dati riservati o riservati tramite un server centrale. Come Advanced Server, supporta il clustering, il failover e il bilanciamento del carico. I requisiti minimi di sistema sono normali, ma \u00e8 stato progettato per essere in grado di gestire hardware avanzato, fault-tolerant e scalabile, ad esempio computer con 32 CPU e 32 GB di RAM, con rigorosi test e qualifiche del sistema, partizionamento hardware, manutenzione coordinata e cambia il controllo. I requisiti di sistema sono simili a quelli di Windows 2000 Advanced Server, tuttavia potrebbero dover essere pi\u00f9 elevati per adattarsi a infrastrutture pi\u00f9 grandi. Windows 2000 Datacenter Server \u00e8 stato pubblicato alla produzione l'11 agosto 2000 e lanciato il 26 settembre 2000. \nQuesta edizione era basata su Windows 2000 con Service Pack 1 e non era disponibile al dettaglio.\nIl tramonto di Windows 2000.\nA fine 2001 \u00e8 arrivato sul mercato Windows XP (precedentemente conosciuto con il nome in codice di Whistler) che a sua volta ha segnato una svolta della creazione di sistemi operativi da parte di Microsoft. Il suo kernel era basato interamente su quello di Windows 2000 ma sono state introdotte una serie di migliorie alle \"negligenze\" di Windows 2000, soprattutto in ambito multimediale, che hanno consentito a questo sistema operativo di diventare il successore comune non solo di Windows 2000 ma anche della linea Windows 9x e quindi di Windows Millennium.\nDal 30 giugno 2005 il supporto per Windows 2000 pass\u00f2 dalla fase principale a quella estesa: ci\u00f2 significava che Microsoft avrebbe distribuito per Windows 2000 solo gli aggiornamenti di sicurezza critici, mentre il supporto per tutti i nuovi prodotti Microsoft, tra cui le nuove versioni di programmi come Internet Explorer o Windows Media Player, sarebbe cessato per questo sistema operativo. Il 13 luglio 2010, Microsoft rimosse ogni supporto per questo sistema operativo, invitando tutti gli utenti di Windows 2000 a migrare ad una versione di Windows pi\u00f9 recente, come Windows XP, Vista o 7."}
{"id": "12800", "revid": "14", "url": "https://it.wikipedia.org/wiki?curid=12800", "title": "Drau", "text": ""}
{"id": "12801", "revid": "1372005", "url": "https://it.wikipedia.org/wiki?curid=12801", "title": "Caffaro di Rustico da Caschifellone", "text": "Biografia.\nNacque nel borgo di Caschifellone (nei pressi di San Cipriano, localit\u00e0 nel comune di Serra Ricc\u00f2 in Val Polcevera, nell'immediato entroterra di Genova).\nFu marinaio, crociato, console, cronista e, pur con il suo latino approssimativo, \u00e8 considerato uno fra i \"padri fondatori\" della memoria storica genovese.\nCome uomo di mare, Caffaro fu capitano della flotta che sconfisse i pisani (battaglia di Piombino, 1125) e i musulmani (battaglie di Minorca e di Almeria e Tortosa, 1146-1147). \nFu anche Diplomatico e in questo ruolo svolse missioni presso Papa Callisto II, Alfonso VII di Castiglia e Federico I Barbarossa. \nCome documentarista \"ante literam\" e avventuriero (del suo tempo), ebbe una vita lunga, ricca di emozioni, tuttavia caratterizzata da una sostanziale saggezza. Ancor giovane lasci\u00f2 il luogo natio e i suoi possedimenti, partendo alla ricerca di fortuna. Si imbarc\u00f2 alla volta della Terrasanta (Siria) in compagnia di Guglielmo Embriaco detto \"Testa di Maglio\", in soccorso dei crociati di Goffredo di Buglione, guadagnandovi l'appellativo di \"K\u00e0fir\" (l'\"infedele\")\nCaduta Gerusalemme nel 1099, Caffaro - sempre in compagnia di \"Testa di Maglio\" - partecip\u00f2 (1101) alla presa di Cesarea. Fu probabilmente questo avvenimento che lo convinse a mettere per iscritto un resoconto delle vicende storiche cui aveva partecipato. \nDi ritorno dalla Terrasanta forn\u00ec, \"\"davanti a notaio\", un fedele resoconto (non privo di truci particolari) sulle scorribande nel mar Mediterraneo (il \"continente liquido\", nelle parole dello storico Fernand Braudel) e gli scontri di strada; egli stesso del resto pare non avesse disdegnato di impossessarsi di prede e bottini catturati in Oriente. \nScrive nei suoi \"Annales\", riferendo di quella spedizione: \nLo stupore del cronista si manifesta ancor pi\u00f9 nel descrivere come le lampade che erano all'esterno \"... si accesero una dopo l'altra fino a raggiungere il cospicuo numero di sedici\"\"."}
{"id": "12802", "revid": "1516566", "url": "https://it.wikipedia.org/wiki?curid=12802", "title": "Annali del Caffaro", "text": "Gli Annali del Caffaro sono degli importanti documenti storici che costituiscono la storia delle origini comunali della citt\u00e0 di Genova dal 1099 al 1163; in essi, come in ogni grande tradizione, tale storia trova la sua fondatezza.\nGli \"Annali\", o \"Annales\" (dalla lingua latina nella quale furono scritti), prendono il nome dal loro iniziatore, Caffaro di Rustico da Caschifellone, storico e console della Repubblica di Genova ma anche marinaio e diplomatico, originario della Val Polcevera.\nGli \"Annali del Caffaro\" \u2014 per volere dei Consoli che reggevano la citt\u00e0 \u2014 furono conservati in un archivio pubblico; la sua opera fu poi proseguita da vari cronisti fino alla conclusione di Jacopo Doria che riferisce degli eventi a tutto il 1293.\nIl lavoro di raccolta di documenti storici \u2014 riuniti in \"Atti\" \u2014 che testimonino gli eventi riguardanti Genova \u00e8 svolta, in tempi moderni, dalla Societ\u00e0 Ligure di Storia Patria.\nFra cronaca e storia.\nGli \"Annali\", vera e propria cronistoria cittadina, iniziarono con il racconto delle vicende personali di Caffaro in Terrasanta, e solo nel 1152 ebbero una loro ufficialit\u00e0, con l'approvazione da parte dei consoli.\nNati per testimoniare, oltre alle imprese del Caffaro stesso, anche i successi della citt\u00e0 \u2014 costretta, data la sua posizione strategica nel Mediterraneo, ad avere rapporti con culture, religioni e uomini di diverse etnie \u2014 gli annali riportano la prima notizia che si ha (1098) della costituzione a Genova della Compagna Comunis, una sorta di Comune ante literam retta da consoli eletti dal popolo.\nUn periodo storico in cui alla formazione di un Comune forte e potente, ugualmente interessati erano i contadini, i quali nel frattempo si erano avvicinati alla citt\u00e0, e le ricche famiglie di mercanti gi\u00e0 allora presenti sul territorio.\nImportanza storica e valore letterario.\nLa fondazione della Compagna Comunis era coincisa con i successi militari dei genovesi alla prima crociata, e nel Tirreno contro i Mori, e tutti questi eventi, uniti evidentemente ad altri, erano in grado di agire da stimolo per un'operazione che alla fine si riveler\u00e0 pi\u00f9 interessante dal punto di vista storico che da quello strettamente letterario, peraltro di rilievo non indifferente.\nIl Caffaro, persona di stimata rettitudine, scrisse nei suoi Annali solo di cose di cui sapeva e che pare abbia vissuto in prima persona essendo stato egli stesso console e per questo grande conoscitore dei meccanismi politici e commerciali della sua citt\u00e0, cos\u00ec come conosceva evidentemente altrettanto bene quelle di altri stati amici o avversari.\nCaffaro ha avuto il grande pregio di sviluppare nei suoi scritti il carattere e le diversit\u00e0 di Genova e dei genovesi (quelle \"genti diverse\" cantate da Dante nella \"Commedia\").\nLo scopo principale della sua opera non fu solo quello di porre tali diversit\u00e0 a confronto con le caratteristiche di altre Citt\u00e0-Stato alleate della \"Superba\" (con cui condividevano politica e commercio), ma anche quello di tentare di conservare la memoria storica di un periodo \u2014 ma questo Caffaro probabilmente non poteva prevederlo \u2014 unico e irripetibile.\nCaffaro scrisse anche una \"Storia della presa di Almeria e Tortosa\" e un volume su \"La liberazione delle citt\u00e0 di Oriente\", imprese alle quali partecip\u00f2 egli stesso."}
{"id": "12810", "revid": "1005847", "url": "https://it.wikipedia.org/wiki?curid=12810", "title": "Magdalena", "text": ""}
{"id": "12812", "revid": "1543377", "url": "https://it.wikipedia.org/wiki?curid=12812", "title": "Dipartimento di Magdalena", "text": "Il dipartimento di Magdalena \u00e8 uno dei 32 dipartimenti della Colombia. Il capoluogo del dipartimento \u00e8 Santa Marta.\nL'economia della zona si basa sulla produzione di cacao e banane, l'allevamento, la pesca e l'estrazione di petrolio e gas naturale.\nSuddivisione amministrativa.\nIl dipartimento di Magdalena si compone di 30 comuni:"}
{"id": "12816", "revid": "292162", "url": "https://it.wikipedia.org/wiki?curid=12816", "title": "Niscemi", "text": "Niscemi (IPA: ; \"Nixemi\" in ) \u00e8 un comune italiano di abitanti del libero consorzio comunale di Caltanissetta in Sicilia.\nGeografia fisica.\nTerritorio.\nIl centro abitato \u00e8 situato su un altopiano posto a 332 metri dal livello del mare. Il comune ha una superficie di 9.654 ettari per una densit\u00e0 abitativa di 285 abitanti per chilometro quadrato. Niscemi \u00e8 situata su una collina rientrata nella parte dei Monti Erei e alle pendici degli Iblei, con un panorama occidentale sulla vallata del fiume Maroglio e la Piana di Gela. Dista 77\u00a0km da Caltanissetta, 92\u00a0km da Catania, 67\u00a0km da Enna, 188\u00a0km da Messina, 192\u00a0km da Palermo, 60\u00a0km da Ragusa, 127\u00a0km da Siracusa e 298\u00a0km da Trapani.\nIl territorio di Niscemi si inserisce in un contesto geologico caratterizzato da colline argillose mioceniche, ricoperte da un ampio mantello di sabbie plioceniche, tufi calcarei e conglomerati.\nClima.\nLa zona climatica di Niscemi \u00e8 di fascia C; di conseguenza l'accensione degli impianti termici di cui al D.P.R. n. 412 del 26 agosto 1993 \u00e8 consentita dal 15 novembre al 31 marzo per un massimo di dieci ore giornaliere.\nIl clima di Niscemi \u00e8 di natura mediterranea, con inverni miti ed estati calde. Le medie invernali si aggirano tipicamente intorno ai 10\u00a0\u00b0C, mentre le medie estive non raggiungono i 30\u00a0\u00b0C. Le precipitazioni, piuttosto rare, si concentrano principalmente tra i mesi autunnali ed invernali. Di seguito \u00e8 riportata la tabella riassuntiva dei principali dati meteorologici riferiti al territorio comunale.\nOrigini del nome.\nSull'origine del nome sono state formulate varie ipotesi. Secondo alcuni documenti il nome del feudo su cui fu costruito il borgo ha sempre avuto nome Niscemi: in alcuni documenti antichi, tale nome \u00e8 riportato in latino come \"Nixenum\", ma fu anche chiamato \"Nixima\" e successivamente \"Niscimi\". Secondo questa teoria il nome \u00e8 di derivazione araba ed \u00e8 dato dalla composizione di \"Ni\" che \u00e8 quasi certamente la contrazione dell'arabo \"beni\", cio\u00e8 \"uomini\" e \"scemi\", che significherebbe \"siriani\": in virt\u00f9 di questa considerazione \"Niscemi\" potrebbe significare \"Uomini Siriani\" o \"Gente Siriana\".\nStoria.\nOrigini.\nLa presenza di insediamenti umani nel territorio di Niscemi, risale all'epoca neolitica, in particolare tra il III ed il II millennio a.C., come testimoniato dalla presenza di numerose tombe a forno scavate nella roccia.\nTracce attribuibili alla cultura sicana risalgono, invece, ad un periodo risalente alla prima et\u00e0 dei metalli. Si trattava, principalmente, di piccoli villaggi che vivevano di caccia e agricoltura e che vivevano in capanne di paglia. Durante questo periodo erano diffuse l'industria litica, della ceramica e quella relativa alla produzione di utensili di uso quotidiano.\nSuccessive testimonianze di insediamenti nel territorio di Niscemi si possono ricostruire grazie alla presenza delle necropoli caratterizzate da tombe a tholos e a forno nel periodo castellucciano, risalenti al XIII secolo a.C. realizzate durante la tarda et\u00e0 del bronzo. A conferma di ci\u00f2, un passo del secondo volume del \"Dizionario Topografico della Sicilia\", redatto da Vito Amico, riporta: \u00absia nei fianchi che nelle falde del colle occorrono sepolcri anche per corpi giganteschi, monete di ogni metallo, vasi, lucerne, ampolle, e pi\u00f9 di un pavimento saccheggiato coll'epigrafe Alba si \u00e8 rinvenuto\u00bb. Durante questo secolo i villaggi castellucciani si trasformarono progressivamente in insediamenti fortificati, probabilmente a causa dell'avvento dei siculi, che costrinsero gran parte delle popolazioni pi\u00f9 pacifiche a spostarsi verso territori pi\u00f9 tranquilli.\nA partire dal VII secolo a.C., successivamente all'insediamento dei coloni rodio-cretesi nel territorio di Gela, le campagne del territorio niscemese furono occupate per poter essere coltivate intensamente: sorsero numerose fattorie, i terreni furono lottizzati e le risorse naturali sfruttate al massimo.\nTuttavia, a partire dal V secolo a.C., in seguito alla seconda invasione cartaginese, la relativa tranquillit\u00e0 degli insediamenti nel territorio di Niscemi fu sconvolta e molti abitanti furono costretti a fuggire e ad abbandonare le loro fattorie.\nNel III secolo d.C. la vasta plaga, situata circa ad un chilometro ad occidente del centro abitato odierno, compresa tra il fiume Achates ed il fiume Gela, fu assegnata al patrizio Calvisio e prese il nome di \"Plaga Calvisiana\". Sorse un fiorente villaggio che sopravvisse fino al IX secolo d.C., quando gli arabi lo distrussero definitivamente.\nSuccessivamente gli arabi costruirono un borgo fortificato sulla collina dove sorge l'attuale centro abitato e vi diedero il nome \"Fata-nascim\" traducibile come \"passo dell'olmo\", accorciato in un successivo momento in \"Nasciam\". Durante l'occupazione araba il regime della propriet\u00e0 fondiaria ed i sistemi di coltivazione della terra cambiarono radicalmente: i vasti latifondi furono suddivisi in piccoli lotti, eccetto per le propriet\u00e0 demaniali. Inoltre la coltivazione dei cereali e la pastorizia furono ristrette solo ai terreni adatti, si provvedette alla ripopolazione del manto boschivo, si intensific\u00f2 la produzione di olio e si introdussero le coltivazioni di carrubbo, gelso, pistacchio e nocciolo. Nella met\u00e0 del XIII secolo, tuttavia, a causa delle lotte interne tra musulmani e normanni, la cittadina fu completamente distrutta e i suoi abitanti furono costretti a fuggire in cerca di un luogo pi\u00f9 sicuro dove vivere.\nFondazione e periodo normanno.\nA seguito della conquista normanna, con diploma del 1143 fu fondata una nuova citt\u00e0 con il nome di \"Nixenum\". Diventato un feudo rustico il territorio sub\u00ec radicali mutamenti fin quando, nel 1324, un ramo della famiglia Branciforte, si trasfer\u00ec da Piacenza in Sicilia (nel XIII secolo) e compr\u00f2 la terra di \"Nixenum\".\nNel 1624, la nobildonna Giovanna Branciforte, vedova di Giovanni Branciforte Barrese, principe di Butera, a nome del figlio Giuseppe (1619-1675), prese possesso della baronia di Niscemi. Due anni dopo, per far conferire i titoli nobiliari al figlio, chiese ed ottenne dal cardinale Giovanni Doria la \"licentia populandi\" del feudo di Niscemi. La neonata baronia di Niscemi era costituita da quattro feudi, anche se taluna documentazione ne riporta l'esistenza di quattordici. Il centro del borgo fu scelto vicino al bosco di Castellana, ove la leggenda narrava del ritrovamento del quadro della Madonna. Le strutture preesistenti, a causa delle precarie condizioni economiche, non furono distrutte, ma riutilizzate. Non fu costruito un castello, ma si scelse di adoperare, come avamposto di difesa, una torretta sita in contrada Castellana.\nIl Principe Branciforte, per privilegio dato dal re Filippo IV di Spagna il 25 marzo 1627, esecutoriato il 18 maggio dell'anno medesimo, ottenne il titolo di \"I Principe di Niscemi\". Nel 1640, lo stesso feudatario decise di dare un nuovo assetto urbanistico al borgo, disegnando una nuova planimetria secondo le pratiche urbanistiche del tempo, che prevedevano la presenza di una piazza centrale in cui emergeva la Chiesa Madre. Il Principato di Niscemi dur\u00f2 fino al 1661, quando il Branciforte vendette il relativo titolo a Vitale Valguarnera Lanza, duca dell'Arenella, e perci\u00f2 venne ridotto a rango di semplice terra baronale.\nNel 1693 il terremoto del Val di Noto, che distrusse buona parte della Sicilia orientale, danneggi\u00f2 buona parte del borgo di Niscemi, pur non provocando vittime. Si rese necessaria la ricostruzione di gran parte dell'abitato, tuttavia la planimetria non mut\u00f2 e le principali chiese furono ricostruite nel luogo originale di edificazione.\nEt\u00e0 contemporanea.\nIl 19 marzo 1790 le terre a sud del centro abitato furono sconvolte da un rivolgimento tellurico di proporzioni paurose, caratterizzato da aperture della terra e dall'emissione di calore ed emissioni nauseabonde. Sorse, inoltre, un piccolo cono vulcanico che emetteva vapore e calore. Lo sconvolgimento, tra lo spavento della popolazione, dur\u00f2 per otto giorni consecutivi.\nIl 10 ottobre 1838 Re Ferdinando II, con tutto il suo seguito, pass\u00f2 da Niscemi, lamentandosi con l'amministrazione della citt\u00e0 per il pessimo stato delle strade. Il 12 gennaio 1848 la citt\u00e0 prese parte all'insurrezione popolare contro il governatore borbonico: in quest'occasione Salvatore Masaracchio fu insignito del ruolo di comandante della Guardia nazionale. Il 24 maggio 1860 la citt\u00e0 ader\u00ec alla rivoluzione garibaldina. La sera del 26 luglio 1860 i soldati garibaldini furono ospitati presso la Chiesa di Sant'Antonio da Padova e, nella stessa chiesa, si vot\u00f2, il 21 ottobre dello stesso anno il plebiscito che sanc\u00ec l'annessione della Sicilia all'Italia.\nSuccessivamente all'unit\u00e0 d'Italia il paese fu scosso da violenze, furti e rapine a danno principalmente di nobili: la banda, a cui capo vi era Salvatore Di Benedetto, soprannominato \"Parachiazza\", impervers\u00f2 nelle campagne per diversi anni, finch\u00e9 fu definitivamente sgominata. Il figlio di \"Parachiazza\", Matteo Di Benedetto, uccise nel 1864 Salvatore Masaracchio, all'epoca dei fatti sindaco di Niscemi.\nNel 1891 un gruppo di giovani intellettuali niscemesi fond\u00f2 il Fascio dei Lavoratori, secondo in tutta la Sicilia dopo quello di Catania. Di ispirazione socialista, consent\u00ec ai contadini di ottenere nel 1897 la lottizzazione e l'assegnamento delle terre demaniali ex feudali.\nNel 1922, subito dopo l'instaurazione del regime fascista, il militante socialista Salvatore Noto fu assassinato nella piazza principale del paese da squadristi fascisti.\nTra le due guerre mondiali, Niscemi fu caratterizzata da un nuovo periodo turbolento caratterizzato da rapine, scassinamenti e violenze varie, causate principalmente dalla miseria e dalla disoccupazione. Molti lavoratori si organizzarono in associazioni e lottarono per la concessione delle terre incolte. Gli stessi fenomeni si verificarono anche dopo la seconda guerra mondiale: nel 1947 una manifestazione popolare, a cui parteciparono pi\u00f9 di quattromila lavoratori, degener\u00f2 in violenze e saccheggiamenti. Le proteste dei lavoratori si conclusero nel 1951, quando gran parte dei lavoratori, preferirono emigrare in cerca di lavoro.\nNegli anni quaranta del XX secolo impervers\u00f2 il banditismo nel territorio e prese piede la cosiddetta Banda dei Niscemesi i cui capi erano Rosario Avila e Salvatore Russo. Rosario Avila fu trovato morto nel 1946, dopo che su di lui era stata messa una taglia. Con la sua morte l'intera banda si disgreg\u00f2 e tutti i suoi componenti furono tutti catturati o uccisi.\nIl 12 ottobre 1997 si verific\u00f2 un evento franoso. La frana non caus\u00f2 vittime ma provoc\u00f2 il danneggiamento di decine di edifici e lo sfollamento di 117 famiglie del quartiere Sante Croci della citt\u00e0. Complessivamente rimasero senzatetto circa cinquecento persone. Risult\u00f2 particolarmente danneggiata la Chiesa delle Sante Croci che, successivamente, fu demolita. Gran parte delle case che furono danneggiate erano state costruite abusivamente nel corso degli anni sessanta. Solo dopo quattordici anni dall'evento, nel 2011, le famiglie colpite sono state risarcite del danno subito. Successivamente, sono stati definitivamente abbattuti i ruderi delle abitazioni inagibili.\nTra gli anni ottanta e gli anni novanta, la citt\u00e0 \u00e8 stata soggetta ad una escalation di problemi di legalit\u00e0 che hanno causato, nel 1992 e nel 2003, il commissariamento della giunta comunale per condizionamento mafioso.\nIl 21 settembre 2014, a seguito di un referendum confermativo, la popolazione di Niscemi ha votato a favore del distacco dal Libero Consorzio dei Comuni di Caltanissetta e dell'adesione al Libero Consorzio Comunale di Catania. In seguito alla delibera del consiglio comunale di giorno 26 ottobre 2015 Niscemi dichiara la volont\u00e0 di aderire alla Citt\u00e0 metropolitana di Catania. L'adesione \u00e8 stata tuttavia bocciata dalla commissione Affari istituzionali dell'ARS.\nSimboli.\nLo stemma di Niscemi \u00e8 riconosciuto dal D.P.R. del 24 aprile 2000. I simboli raffigurati sono l'aquila e la torre. La descrizione araldica dello stemma \u00e8:\nLa blasonatura del gonfalone \u00e8 la seguente:\nMonumenti e luoghi d'interesse.\nCentro storico.\nIl centro storico risale alla seconda met\u00e0 del XVII secolo. La piazza Vittorio Emanuele III ha forma rettangolare e su di essa si affacciano la Chiesa Santa Maria d'Itria e la Chiesa dell'Addolorata, oltre che il Palazzo di Citt\u00e0.\nArchitetture civili.\nSono presenti altri edifici storici di rilevanza culturale:\nTerrazzo del Belvedere.\nIl Terrazzo del Belvedere, anticamente chiamato \"Tunnu\", \u00e8 una terrazza panoramica, costruita nel 1803, che offre una magnifica vista sulla piana di Gela e sulla vallata del fiume Maroglio. Fu costruito in stile barocco, all'inizio del XIX secolo, ed \u00e8 a forma rotondeggiante contornata da ringhiera e panche in ferro battuto. Rappresenta la meta finale della passeggiata nel centro storico. Fu ricostruito nel 1921 a seguito delle lesioni riportate nel corso di uno smottamento.\nNella zona sottostante al belvedere \u00e8 stato recentemente costruito un viale dedicato all'aviatore italiano Angelo D'Arrigo che offre una vista panoramica sulla piana di Gela.\nSiti archeologici.\nIn contrada Pitrusa, alle pendici di Niscemi, si trova un sito archeologico di epoca tardo antica.\nSono stati ritrovati i bolli su anfora dei \"Praedia Galbana\", poderi che appartenevano allo stato e che al loro interno erano stanziati magazzini annonari. Rimangono odiernamente i resti di una Mansio, ovvero una stazione di sosta (et\u00e0 imperiale), gestita dallo Stato per i viaggiatori. Accanto alla mansio sorgeva una stazione per il cambio dei cavalli. Si pensa esistesse un'antica strada, che portava alla contrada Piano Camera, altra zona archeologica.\nI recenti scavi archeologici hanno riportato alla luce un complesso termale, sempre in contrada Petrusa. Secondo gli archeologi sono ben visibili e riconoscibili il calidarium (parte delle terme destinate ai bagni caldi o ai bagni di vapore) con il forno di combustione, un vasto vano di tepidarium (parte delle terme destinate ai bagni tiepidi) e le suspensura (pilastri a base quadrata che fungevano da sostegno al pavimento) che spargeva il calore sotto il pavimento, potendo riscaldare cos\u00ec l'acqua.\nSono presenti anche siti archeologici risalenti all'epoca arcaico-classica, tra l'ottavo ed il quinto secolo a.C., nelle contrade Castellana, Arcia e Iacolano, dove sono state rinvenute ceramiche che lasciano intuire la presenza di insediamenti umani dediti allo sfruttamento agricolo del territorio, reso possibile anche dalla presenza del vicino fiume Maroglio. Testimonianze di arcaiche forme di culto religioso sono state, invece, riscontrate a Pisciotto e Valle Madoni, oltre che nella stessa contrada Arcia, dove sono stati rinvenuti resti di antiche necropoli. Secondo molti studiosi, questi ultimi ritrovamenti fanno pensare che il territorio di Niscemi avesse raggiunto un buon livello di organizzazione urbanistica, caratterizzata sia dalla presenza di aree urbane che di aree extraurbane.\nAree naturali.\nA Niscemi \u00e8 presente un'area naturale protetta della Regione Siciliana denominata Sughereta e riconosciuta di interesse comunitario dall'Unione europea. La Riserva sorge a 330\u00a0m s.l.m., nella parte meridionale dell'altopiano su cui si colloca il centro abitato e costituisce e, assieme al Bosco di Santo Pietro di Caltagirone, il residuo di quella che un tempo era la pi\u00f9 grande sughereta della Sicilia centro-meridionale.\nSociet\u00e0.\nEvoluzione demografica.\nLa formazione del primo insediamento abitativo nel territorio di Niscemi risale al XVII secolo: furono molte le famiglie, provenienti dai comuni del circondario, a prendere la residenza a Niscemi, probabilmente spinti dal clamore della notizia del ritrovamento del quadro raffigurante la Madonna con Ges\u00f9 bambino. Queste famiglie provenivano da Caltagirone, Aidone, Piazza Armerina, Gela, Chiaramonte Gulfi, Comiso, Modica ed altre. Nel XVIII secolo la popolazione aumenta vertiginosamente, portandosi da circa 2000 abitanti a quasi 7000. Nel XIX secolo la popolazione supera i 14.000 abitanti per subire poi un aumento costante fino ai giorni nostri. Solo a cavallo tra gli anni sessanta e gli anni settanta i residenti diminuiscono di qualche centinaia di unit\u00e0 a causa principalmente del fenomeno migratorio che costrinse molti abitanti di Niscemi a trasferirsi altrove.\nEtnie e minoranze straniere.\nA Niscemi \u00e8 presente una comunit\u00e0 straniera fin dagli anni ottanta, principalmente proveniente dai paesi dell'area nordafricana (Tunisia e Marocco in primo luogo). La maggior parte di cittadini stranieri, tuttavia, provengono dalla Romania.\nAl 1\u00ba gennaio 2017 risiedevano nel comune di Niscemi cittadini stranieri, ovvero il 3,15% della popolazione, provenienti da 38 diverse nazioni.\nDi seguito sono riportati i gruppi nazionali pi\u00f9 consistenti:\nTradizioni e folclore.\nLa tradizione pi\u00f9 importante della citt\u00e0 di Niscemi \u00e8 la \"Festa della Madonna\". Anticamente veniva celebrata la terza domenica di agosto di ogni anno, ma negli ultimi decenni nella seconda domenica dello stesso mese. Durante la prima domenica di agosto il quadro della Madonna viene portato in processione dal Santuario di SS. Maria del Bosco alla Chiesa di Santa Maria d'Itria.\nDurante il \"mese della Madonna\" che si sviluppa tra il 21 aprile ed il 21 maggio di ogni anno, sempre il quadro della Madonna viene portato in processione tra le due principali chiese della citt\u00e0.\nUn'altra importante ricorrenza si svolge nelle date del 18 e del 19 marzo, in onore di San Giuseppe: in occasione delle celebrazioni le famiglie devote allestiscono i codiddetti \"avutari\" ossia tavole imbandite con pietanze di ogni tipo e adornate da raffigurazioni del santo.\nL'11 gennaio di ogni anno, inoltre, viene organizzata un'ulteriore processione, analoga a quelle classiche che coinvolgono il quadro della Madonna, in occasione della ricorrenza del tragico terremoto del 1693.\nLingue e dialetti.\nOltre alla lingua italiana ufficiale, a Niscemi si parla la lingua siciliana nella variante dialettale niscemese, appartenente alla famiglia dei dialetti centrali. Altre lingue parlate, ma poco diffuse, sono il romeno e l'arabo, parlate principalmente dalla comunit\u00e0 romena e nordafricana.\nReligione.\nNel comune di Niscemi, cos\u00ec come nel resto d'Italia, la religione pi\u00f9 professata \u00e8 il cattolicesimo. Sono presenti sei parrocchie, comprese nella diocesi di Piazza Armerina. In minoranza, ma comunque numerose, vi sono comunit\u00e0 di musulmani, Testimoni di Geova ed evangelici.\nIstituzioni, enti e associazioni.\nCentro socio culturale.\nLa costruzione del Centro socio culturale fu avviata sul finire degli anni novanta in via Carlo Alberto Dalla Chiesa. Intestato nel 2007 alla memoria dell'ex sindaco Tot\u00f2 Liardo, scomparso prematuramente tre anni prima, attualmente \u00e8 sede di uffici comunali e sale multimediali.\nAssociazione Maria SS. del Bosco.\nIstituita nel 1879, con il nome \"Societ\u00e0 della Madonna\", si \u00e8 retta su uno statuto originario aggiornato nel 1913 dal vescovo monsignor Mario Sturzo, per divenire successivamente una confraternita. Storicamente composta da soli uomini, denominati \"fratelli della Madonna\", si occupa di promuovere il culto e le manifestazioni in onore della Madonna.\nStazione di trasmissione radio navale.\nDal 1991 \u00e8 in funzione, in contrada Ulmo, un centro di trasmissioni radio navali degli USA costituito da 41 antenne, dipendenti dalla base aerea di Sigonella. Nello stesso sito, nel gennaio del 2014, sono stati portati a termine i lavori per la costruzione del sistema di comunicazione satellitare del MUOS. Secondo un report effettuato nel 2011 dal professor Massimo Zucchetti, docente del Politecnico di Torino, l'attivazione del MUOS potrebbe provocare, a causa del campo elettromagnetico emanato dall'impianto, danni alla salute (come tumori e leucemie), all'ambiente (per la costruzione del sistema \u00e8 stato profondamente modificato il paesaggio naturale della Riserva naturale orientata Sughereta) ed al traffico aereo (per interferenze di onde elettromagnetiche).\nCultura.\nIstruzione.\nBiblioteche.\nA Niscemi \u00e8 presente una biblioteca comunale. Originariamente collocata in via Vacirca, nel 2006 \u00e8 stata trasferita in via IV Novembre, in un edificio risalente al XIX secolo. Sono presenti circa 16.000 volumi catalogati oltre che una vasta emeroteca. La biblioteca \u00e8 intitolata alla memoria di Mario Gori.\nMusei.\nA Niscemi \u00e8 presente un Museo Civico, tra i pi\u00f9 grandi della Sicilia collocato presso l'ex convento dei frati francescani riformati. Il museo contiene reperti precedentemente custoditi rispettivamente nel ex Museo della Civilt\u00e0 Contadina oggi definitivamente chiuso. In particolare vi sono reperti in passato donati da alcuni cittadini al Lions Club locale che ha provveduto a catalogarli. Dei circa 2000 pezzi presenti, la Sovrintendenza ai Beni Culturali di Caltanissetta, con proprio decreto, ne avevi vincolati oltre 650. Una sezione del museo cataloga invece i pezzi provenienti dall'ex Museo Didattico di Storia Naturale, anch'esso oggi chiuso, originariamente nato nel dicembre del 1989 allo scopo di rendere noti gli aspetti geografici e naturalistici dell'area della Sicilia centro-meridionale ricadente per buona parte nel territorio della bassa provincia nissena e compresa tra i fiumi Salso e Dirillo, rispettivamente ad ovest ed est, e a nord limitata da corsi d'acqua minori. Il museo in passato fu gestito dalla locale sezione WWF e, a partire dal 1995, dal Centro di Educazione Ambientale.\nScuole.\n\u00c8 presente a Niscemi l'Istituto di Istruzione Superiore Leonardo da Vinci. Sorto nel 1970 come Liceo Scientifico, negli anni successivi ha arricchito la propria offerta formativa aprendo prima l'indirizzo linguistico, poi quello socio-psicopedagogico e negli ultimi anni l'istituto tecnico commerciale e l'istituto professionale per l'agricoltura e l'ambiente, ai quali si \u00e8 aggiunto, a partire dal 2016, il Liceo Classico.\nArte.\nL'artista pi\u00f9 noto a Niscemi \u00e8 stato il pittore Giuseppe Barone. Originario di Caltagirone, ma niscemese di adozione, nel 1927 dipinse le quattro tele a medaglione del Santuario SS. Maria del Bosco, raffiguranti vicende legate alla devozione verso la Madonna del Bosco e, nel 1929 una tela raffigurante la Madonna, collocata nella Cappella dell'acqua Santa. Delle tele dipinte, una raffigura la citt\u00e0 di Niscemi durante il terremoto del 1693.\nCucina.\nTipiche di Niscemi (e della valle del Maroglio) sono le cosiddette \"mpanate\" e i \"piruna\". Le prime sono sfogliate di cavolfiori mentre le seconde di spinaci: entrambe le preparazioni hanno la particolarit\u00e0 che il ripieno viene collocato crudo nell'impasto, prima di essere infornato. Inoltre le \"mpanate\" sono costituite da una pasta sfoglia sottilissima, probabilmente d'influenza orientale, lavorata sapientemente ed accuratamente. Altre ricette tipiche sono la pasta con i carciofi, i carciofi alla brace e la frittata con i carciofi.\nEventi.\nDi rilevanza regionale \u00e8 la \"Sagra del Carciofo\", organizzata annualmente, tra i mesi di marzo e aprile, che coinvolge gente da tutto il circondario del paese.\nGeografia antropica.\nUrbanistica.\nL'assetto urbanistico del comune di Niscemi risale alla seconda met\u00e0 del XVII secolo ed \u00e8 caratterizzato da una maglia ortogonale che sviluppa attorno a piazza Vittorio Emanuele III, dove mancano due isolati e dove si affacciano i monumenti e gli edifici pi\u00f9 prestigiosi della citt\u00e0. Gli assi principali della citt\u00e0 si dipartivano dalla piazza, nelle direzioni nord-sud ed est-ovest. L'impianto urbanistico originale di Niscemi \u00e8 a scacchiera regolare con isolati a spina.\nLa pianta planimetrica fu disegnata originariamente da Giuseppe Branciforte, secondo le linee guida dettate dalle nuove esigenze di pianificazione urbanistica volute da molte baronie siciliane. La scelta di optare per la maglia ortogonale fu anche dettata dalle leggi sull'urbanistica dettate dal governo spagnolo che, all'epoca, controllava l'intera Sicilia. La forma degli isolati \u00e8 rettangolare, con il lato pi\u00f9 lungo esposto a nord. Questa scelta risult\u00f2 essere anche la pi\u00f9 economica e semplice, in quanto ogni cellula abitativa aveva in comune con le altre tre lati su quattro e il suolo urbano risultava sfruttato al massimo. Nonostante l'impostazione di base della planimetria fosse di stampo seicentesco, \u00e8 possibile tuttavia riscontrare in essa una notevole influenza araba: essa si riconosce principalmente nella gerarchia delle strade che si suddividono tra quelle pi\u00f9 ampie, i cosiddetti \"shari\" e quelle pi\u00f9 piccole o vicoli, i cosiddetti \"aziqqa\".\nDal XVII secolo fino alla seconda met\u00e0 del XX secolo le dimensioni delle cellule abitative sono state quasi sempre costanti: il nucleo abitativo principale era la casa terrana, costituita tipicamente da un solo vano a piano terra si larghezza di circa sei metri e sette metri di profondit\u00e0. Molte di queste abitazioni erano caratterizzate anche dalla presenza del solaio a cui tipicamente si accedeva mediante una scala a pioli. L'elemento architettonico tipico del centro storico di Niscemi \u00e8 il cosiddetto \"lucali\", tipica abitazione contadina caratterizzata da elementi di costruzione comuni, imposti da una serie di \"obligatio\" eseguite nella seconda met\u00e0 del XVII secolo che definivano vincoli sullo spessore complessivo dei muri e sull'altezza degli edifici stessi.\nNel corso dei secoli, per\u00f2, durante le fasi dell'espansione urbanistica di Niscemi, le dimensioni degli isolati cominciarono a variare sensibilmente, modificando radicalmente l'aspetto urbano ed edilizio del centro abitato.\nSuccessivamente all'Unit\u00e0 d'Italia vengono realizzate le prime costruzioni al di fuori del centro abitato, dando vita a nuove strade. Le case delle famiglie pi\u00f9 elevate, per ricchezza e censo, vengono ampliate considerevolmente e cominciano ad essere costruiti numerosi palazzi caratterizzati da un'architettura complessa e spesso aventi pi\u00f9 di un piano. Nel contempo si ebbe una notevole espansione urbanistica popolare nelle direzioni nord, nord-est ed est. Una successiva evidente espansione urbanistica si ebbe nei primi anni del XX secolo, poi tra il 1918 ed il 1920 ed infine tra il 1935 ed il 1940. Nel 1955, in coincidenza con la forte immigrazione verso il nord Italia e con un conseguente maggiore afflusso di denaro proveniente dal lavoro degli immigrati niscemesi, si ebbe un'ulteriore forte espansione urbanistica.\nNel corso della seconda met\u00e0 del XX secolo, a causa del dirompente abusivismo edilizio, la citt\u00e0 ha subito un'espansione irregolare e molto spesso incontrollata soprattutto nell'area nord: in particolare, il quartiere periferico \"Sperlinga\", abitato da circa 4000 persone, ha avuto una notevole espansione urbanistica a cavallo tra gli anni ottanta e gli anni novanta. Il quartiere \u00e8 contraddistinto da uno stato di degrado, infatti sono presenti numerose discariche abusive a cielo aperto. In gran parte del quartiere le strade non sono asfaltate e sono assenti i marciapiedi, oltre che la segnaletica verticale ed orizzontale.\nSuddivisioni storiche.\nIl comune di Niscemi \u00e8 suddiviso in 25 quartieri storici e di recente urbanizzazione:\nEconomia.\nAgricoltura.\nL'economia del paese \u00e8 prevalentemente di tipo agricolo. Fra i prodotti pi\u00f9 coltivati vi sono carciofi, pomodori e uva.\nLa produzione del carciofo costituisce il perno dell'economia niscemese: esso viene sponsorizzato e pubblicizzato in una sagra annuale, denominata \"Sagra del Carciofo\", che si tiene con cadenza annuale tra il mese di aprile ed il mese di maggio.\nTurismo.\nIl turismo a Niscemi non \u00e8 molto sviluppato. Il massimo dell'affluenza turistica, che coinvolge comunque cittadini provenienti da tutta la Sicilia, si ha in occasione della Sagra del Carciofo e della Festa della Madonna. Per consentire la permanenza dei turisti, sono state costituite delle aree apposite predisposte per il camping.\nInfrastrutture e trasporti.\nStrade.\nNiscemi non \u00e8 direttamente collegata a nessuna arteria stradale statale. La SS 117 bis, che collega la vicina Gela con Enna \u00e8 raggiungibile attraverso la SP 12 e la SP 10 della provincia di Caltanissetta. La SS 115 \u00e8 invece raggiungibile, nel tratto che collega Gela con Vittoria, con la SP 31 e la SP 11. Il confinante comune di Caltagirone (dalla quale si pu\u00f2 raggiungere anche attraverso la SS 117 bis e la SS 417, che poi va verso Catania) \u00e8 invece raggiungibile direttamente attraverso la SP 10, proseguendo poi per la SP 227 della provincia di Catania e attraverso la SP 39i o la SP 62, entrambe della Citt\u00e0 metropolitana di Catania. Le strade provinciali SP 10, SP 11 e SP 12 sono, dunque le arterie stradali principali a cui la citt\u00e0 di Niscemi \u00e8 collegata, ma esse s'interecano con ulteriori strade provinciali secondarie, utilizzate principalmente dai proprietari terrieri, che versano in uno stato di totale abbandono.\nFerrovie.\nNel territorio comunale di Niscemi sono state costruite tre stazioni ferroviarie, una nel centro cittadino e due in area agricola, in seguito soppresse, a Vituso e a Priolo soprano. Le stazioni fanno parte della linea ferroviaria che attraversa la citt\u00e0, la Catania-Caltagirone-Gela. Il tratto interessato, tra Caltagirone e Gela, \u00e8 interrotto a causa del crollo di un viadotto nel 2011. Le arcate del viadotto interessato furono demolite nel 2014 ma i lavori di ricostruzione non sono iniziati. La Divisione passeggeri regionale di Trenitalia ha istituito un autoservizio sostitutivo. Il tratto di linea ferroviaria tra Caltagirone e Gela era stato inaugurato nel 1979 dopo un lunghissimo iter costruttivo iniziato nell'anteguerra.\nMobilit\u00e0 urbana.\nL'unico mezzo pubblico \u00e8 l'autobus, gestito da un'azienda di trasporti privata: \u00e8 presente un'unica linea, la cui fermata principale \u00e8 in via XX Settembre, in prossimit\u00e0 di Piazza Vittorio Emanuele III.\nMobilit\u00e0 extraurbana.\nNiscemi \u00e8 collegata direttamente a Caltagirone e Catania attraverso una linea extraurbana fornita da Etna Trasporti, che percorre la tratta \"Niscemi-Caltagirone-Fontanarossa-Catania\". \u00c8 collegata a Gela e Licata, sempre tramite corriera fornita da Etna Trasporti, attraverso una fermata intermedia in contrada Ponte Olivo (in territorio di Gela) della tratta \"Licata-Gela-Fontanarossa-Catania\", utilizzata dall'utenza niscemese per raggiungere Catania, laddove la tratta diretta non riesce a coprire sia a livello di corse che di orari di partenza/arrivo.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nNella stagione 2010-11, l'A.S.D Nuova Niscemi partecipa al campionato di Terza Categoria, chiudendo al quarto posto e perdendo la semifinale dei play-off con la New Pozzallo. Nel corso degli anni, la societ\u00e0 ha raggiunto anche la Prima Categoria. Nel 2018, dopo aver chiuso l'anno prima al 12\u00ba posto del campionato di Seconda Categoria, la Nuova Niscemi chiede istanza e decise di rimanere a affiliata soltanto per l'Attivit\u00e0 di Settore Giovanile e Scolastico. Gli allievi e i giovanissimi della medesima squadra militano nel campionato regionale 2019-2020.\nL'altra squadra di Niscemi \u00e8 l'A.S.D. Santa Maria, anch'essa affiliata al settore giovanile e militante nel campionato regionale.\nUltimamente \u00e8 stata fondata anche l'A.S.D. Niscemi Football Club, impegnato nel settore giovanile.\nLa Nuova Niscemi ripartir\u00e0 dalla Terza Categoria del girone di Caltanissetta della stagione 2019/20.\nAnche L'A.S.D Niscemi Football Club, alleandosi con la Santa Maria, parteciper\u00e0 alla Terza Categoria nel medesimo girone.\nParapendio.\nNella zona sottostante tra il belvedere e il quartiere Sante Croci vi \u00e8 situata una piccola sede per appassionati di parapendio. La sede \u00e8 stata dedicata all'aviatore italiano Angelo D'Arrigo.\nPallavolo.\nDal 2014 \u00e8 attiva l'A.P.D. Fatanascim, societ\u00e0 pallavolistica femminile.\nImpianti sportivi.\nLe strutture sportive principali del comune sono lo stadio \"Santa Maria\", sito in contrada Ponte Longo, e il palasport \"Pio La Torre\"."}
{"id": "12817", "revid": "1305772", "url": "https://it.wikipedia.org/wiki?curid=12817", "title": "Misiones", "text": "Misiones \u00e8 il nome di alcune aree geopolitiche dell'America meridionale."}
{"id": "12823", "revid": "409613", "url": "https://it.wikipedia.org/wiki?curid=12823", "title": "Paradosso di Russell", "text": "Il paradosso di Russell, formulato dal filosofo e logico britannico Bertrand Russell tra il 1901 e il 1902, \u00e8 una delle antinomie pi\u00f9 importanti della storia della filosofia e della logica.\nPu\u00f2 essere enunciato cos\u00ec: \nSi tratta pi\u00f9 propriamente di un'antinomia che di un paradosso: un paradosso \u00e8 una conclusione logica e non contraddittoria che si scontra con il nostro modo abituale di vedere le cose, mentre un'antinomia \u00e8 una proposizione che risulta autocontraddittoria sia nel caso che sia vera, sia nel caso che sia falsa.\nL'antinomia di Russell pu\u00f2 essere espressa in modo \"intuitivo\" per mezzo di altre formulazioni, come il paradosso del barbiere o quello del bibliotecario; inoltre, essa \u00e8 basata su un ragionamento analogo a quello che porta sia al paradosso dell'eterologicit\u00e0 di Grelling-Nelson, che, in ultima analisi, anche al paradosso del mentitore.\nIl paradosso di Russell ebbe un ruolo fondamentale nella crisi dei fondamenti della matematica, la quale a sua volta ebbe un peso notevole nella pi\u00f9 ampia crisi che interess\u00f2 le certezze fondamentali della fisica, della filosofia e appunto della matematica all'inizio del XX secolo, crisi che spesso \u00e8 associata al crollo delle dottrine filosofiche di stampo positivista. In particolare, dimostr\u00f2 la contraddittoriet\u00e0 della teoria ingenua (o intuitiva) degli insiemi di Georg Cantor, che faceva uso di strumenti matematici analoghi a quelli su cui si era basato Gottlob Frege nel tentativo di produrre una completa fondazione della matematica sulla logica (tale tentativo va sotto il nome di Logicismo). Nel tentativo di risolvere l'antinomia, in modo tale da conservare la validit\u00e0 dell'idea (alla base del Logicismo) per cui la matematica pu\u00f2 essere fondata completamente dalla logica, Russell svilupp\u00f2 in collaborazione con Alfred North Whitehead la teoria dei tipi, esposta nel loro libro \"Principia Mathematica\".\nL'antinomia.\nNell'ambito della teoria intuitiva di Cantor, gli insiemi possono essere definiti in modo completamente libero, cio\u00e8 si possono creare insiemi con caratteristiche arbitrarie: data una propriet\u00e0, essa identifica sempre un insieme, ossia quello di tutti gli oggetti che ne godono. Russell immagin\u00f2 di creare una suddivisione degli insiemi in due categorie:\nSe definiamo \"R\" come l'insieme di tutti gli insiemi che non appartengono a s\u00e9 stessi, abbiamo:\nIl problema posto da Russell a questo punto fu se \"R\" appartiene o meno a s\u00e9 stesso. Ma supponendo ad esempio che R vi appartenga, si avrebbe che:\nPartendo invece dall'affermazione contraria, cio\u00e8 supponendo che R \"non\" appartenga a s\u00e9 stesso, si avrebbe che:\nIn termini logici:\nIn sintesi, il paradosso di Russell si pu\u00f2 enunciare cos\u00ec: \"l'insieme di tutti gli insiemi che non appartengono a s\u00e9 stessi appartiene a s\u00e9 stesso se e solo se non appartiene a s\u00e9 stesso\". Formalmente,\nStoria.\nScoperta dell'antinomia.\nBertrand Russell approd\u00f2 alla sua antinomia all'inizio del Novecento, semplificando il teorema di Cantor.\nNello stesso periodo il famoso logico tedesco Gottlob Frege, il pi\u00f9 importante esponente del programma logicista, stava portando avanti un tentativo di fondare rigorosamente tutta la costruzione della matematica sulla logica; nel 1879 la sua opera \"Ideografia\" aveva posto le basi di quel linguaggio simbolico e formale per mezzo del quale Frege mirava a definire con assoluta evidenza i concetti fondamentali della matematica.\nAl momento della scoperta dell'antinomia di Russell egli aveva gi\u00e0 pubblicato anche il primo volume dei suoi \"Princip\u00ee dell'aritmetica\", in cui procedeva alla vera e propria \"logicizzazione\" dei concetti che altri matematici (Dedekind e Peano) avevano dimostrato essere alla base dell'aritmetica e, di conseguenza, di tutta la matematica. Il 16 giugno 1902 per\u00f2 Russell scrisse a Frege una lettera in cui lo informava di come aveva scoperto un'antinomia connessa con gli argomenti dei \"Princip\u00ee dell'aritmetica\", che il filosofo britannico aveva letto circa un anno prima. Il punto critico del tentativo di fondazione della matematica sulla logica compiuto dai logicisti (che \u00e8 anche il punto critico della teoria insiemistica di Cantor) era l'assioma detto \"di astrazione\", per il quale ogni propriet\u00e0 individua l'insieme degli oggetti che la soddisfano; la propriet\u00e0 di \"non appartenere a s\u00e9 stesso\", infatti, d\u00e0 origine a un insieme dalle caratteristiche contraddittorie.\nIl secondo volume dell'opera di Frege usc\u00ec pochi mesi pi\u00f9 tardi, nel 1903, e il suo autore pot\u00e9 solo aggiungere un'appendice in cui rendeva pubblica l'antinomia e confessava il suo sconforto, aprendo la \"crisi dei fondamenti della matematica\":\nNel frattempo, l'antinomia era stata riscoperta da Ernst Zermelo, e va ricordato che era stata anticipata, pochi anni prima, da Georg Cantor.\nConseguenze del paradosso di Russell.\nTra la fine del XIX secolo e l'inizio del XX, diversi matematici e filosofi avevano cominciato a interrogarsi sul problema dei \"fondamenti della matematica\", cio\u00e8 sulla definizione di basi precise in grado di fondare l'intero edificio concettuale della matematica. L'attenzione, che precedentemente era concentrata quasi esclusivamente sul \"contenuto\" dei giudizi matematici, si spost\u00f2 in questo periodo sulla \"giustificazione\" dei giudizi stessi.\nLe tre prospettive principali sul problema dei fondamenti furono quella logicista, quella intuizionista e quella formalista.\nL'antinomia di Russell, oltre che mandare in crisi il Logicismo, gener\u00f2 problemi contro cui si scontrarono tutti gli studiosi di matematica suoi contemporanei, e che \u2013 nonostante diversi tentativi di trovare risposte al paradosso \u2013 rimasero insolubili sia per la teoria dei tipi elaborata da Russell insieme a Whitehead, sia per l'Intuizionismo di Luitzen Brouwer sia per il Formalismo di David Hilbert.\nFu il logico austriaco Kurt G\u00f6del che, nel 1931, risolse definitivamente la questione dimostrando l'impossibilit\u00e0 \"tout court\" di produrre una fondazione certa dell'aritmetica. I suoi risultati sono enunciati da due teoremi di incompletezza.\nPer quanto riguarda l'insiemistica, le contraddizioni messe in luce dal paradosso di Russell sono insolubili nell'ambito della teoria di Cantor, se non generando altri paradossi; per superare questo scoglio furono elaborate diverse teorie assiomatiche pi\u00f9 rigorose: quella che ebbe pi\u00f9 seguito fu la teoria degli insiemi di Zermelo-Fraenkel, formulata inizialmente da Ernst Zermelo e perfezionata da Abraham Fraenkel e Thoralf Skolem che, con le successive estensioni (ad esempio, la teoria ZFC), fornisce tuttora la base teorica per la maggior parte delle costruzioni matematiche. La vecchia teoria degli insiemi (peraltro tuttora largamente utilizzata a livello scolastico e divulgativo) viene chiamata teoria intuitiva degli insiemi, in contrapposizione alla teoria assiomatica degli insiemi.\nAltri paradossi logici.\nTra la fine dell'Ottocento e l'inizio del Novecento altre antinomie contribuirono a mettere in crisi le basi logico-concettuali che la matematica si era data, e quindi anche il programma di fondare la matematica stessa su basi logiche che fossero al riparo da qualsiasi contraddizione. Accanto al paradosso di Russell, si ricordano:"}
{"id": "12825", "revid": "2227946", "url": "https://it.wikipedia.org/wiki?curid=12825", "title": "Guatemala", "text": " \nIl Guatemala (: ) \u00e8 uno Stato dell'America centrale. Nel 2019 risultava avere circa 17 500 000 abitanti. \nLa capitale \u00e8 Citt\u00e0 del Guatemala, che con i suoi 4 milioni di abitanti risulta essere la citt\u00e0 pi\u00f9 popolosa dell'America centrale.\nConfina a nord e nordovest con il Messico, a nord-est con il Belize, a sud e sud-est con El Salvador e con l'Honduras. Si affaccia a ovest sull'oceano Pacifico e a est sul golfo dell'Honduras, ampia insenatura del mar dei Caraibi.\nIl Guatemala \u00e8 una repubblica presidenziale. Da qualche anno la situazione politica \u00e8 abbastanza stabile, ma nel recente passato vi sono stati diversi colpi di Stato e periodi di guerra civile. Dal 2012 al 2015 fu presidente del Guatemala un ex-generale durante il regime militare, Otto P\u00e9rez Molina; il presidente in carica dal 2020 \u00e8 Alejandro Giammattei.\nLe lingue ufficiali sono lo spagnolo e altre ventidue lingue indigene. \nStoria.\nEtimologia.\nLe origini del nome Guatemala non sono chiarissime. Potrebbe essere stato coniato dai soldati aztechi scesi dal Messico al seguito dei conquistatori spagnoli, e in lingua nahuatl significherebbe \"Paese dei tanti santi\" (cuauhtemalan), un riferimento ai \u201ctanti alberi\u201d delle foreste tropicali della penisola dello Yucat\u00e1n.\nEpoca pre-colombiana (18/12.000 a.C. - 1521).\nI primi insediamenti umani in Guatemala vengono fatti risalire a un periodo compreso tra il 18.000 e il 12.000 a.C., in seguito alla migrazione umana dall'Asia nord-orientale. I primi abitanti erano cacciatori e raccoglitori. Intorno al 3500 a.C. l'area entra nella fase neolitica, con la nascita e la diffusione dell'agricoltura del mais (circa seimila anni dopo la rivoluzione neolitica in Medio Oriente).\nAi tempi in cui Roma si espandeva nel Mediterraneo (VI-I secolo a.C.), la citt\u00e0 maya di El Mirador, oggi sepolta nella foresta tropicale del Guatemala settentrionale, era la pi\u00f9 popolosa dell'America pre-colombiana, con una popolazione di circa 100.000 abitanti e piramidi di 250.000 metri cubici (come El Tigre e Monos). Quello del Mirador fu il primo Stato politicamente organizzato dell'America, comprendente un complesso di 26 citt\u00e0 e conosciuto nei testi antichi come Regno di Kan.\nMentre in Europa il mondo antico entrava in crisi e si viveva l'Alto Medioevo in Guatemala la civilt\u00e0 maya visse la sua fase classica e raggiunse il suo culmine (250-900 d.C.).\nAll'inizio del X secolo d.C. la civilt\u00e0 croll\u00f2 afflitta tra l'altro da siccit\u00e0 e invasioni barbariche, e l'Impero Maya si frazion\u00f2 in numerose citt\u00e0-stato sparse per gli altopiani centrali.\nEpoca coloniale (1521 \u2013 1821).\nLa conquista.\nDopo la distruzione della capitale azteca Tenochtitl\u00e1n (1521), nel 1523 Hern\u00e1n Cort\u00e9s diede a due luogotenenti, i fratelli Alvarado, il permesso di conquistare l'attuale Guatemala. Gli Alvarado, famiglia nobile di Badajoz, nell'Estremadura spagnola, guidati dal fratello maggiore Pedro, si allearono inizialmente con il gruppo Maya dei Kaqchikel e con essi sottomisero i rivali del gruppo Quich\u00e9. In seguito sottomisero anche i propri alleati. Tra il 1524 e il 1527 i Maya del Guatemala vennero soggiogati e la conquista prosegu\u00ec pi\u00f9 a sud nell'attuale El Salvador.\nIl carattere violento di Pedro de Alvarado \u00e8 testimoniato da numerose fonti: \u201cimpiccava o bruciava vivo qualunque capo locale che osasse opporsi a lui\u201d. Pare fosse sua abitudine anche quella di dare gli indigeni in pasto ai suoi cani.\nDopo il suo passaggio la popolazione indigena chiam\u00f2 quella terra Xoaticol, la terra \u201csotto il sangue\u201d, il nome con cui il Guatemala \u00e8 ancora oggi chiamato dalla popolazione autoctona.\nNel 1524 Alvarado fond\u00f2 Santiago de los Caballeros de Guatemala ufficializzando cos\u00ec il potere spagnolo nella nuova regione. Venti anni dopo Santiago era il quinto capoluogo del Nuovo Mondo, e la Capitaneria generale del Guatemala (\"Capitan\u00eda General de Goathemala\") la pi\u00f9 grande provincia del Vicereame della Nuova Spagna, comprendente gli attuali Guatemala, Chiapas, Nicaragua, Honduras e Costa Rica.\nSantiago era la citt\u00e0 centroamericana pi\u00f9 importante dopo Citt\u00e0 del Messico, perch\u00e9 era l\u00ec che i Maya avevano costruito la loro gloriosa civilt\u00e0, e l\u00ec avevano lasciato un grande patrimonio e una discreta popolazione, che tradotti in spagnolo significavano oro e manodopera, i fattori necessari per soddisfare l'ambizione degli avventurieri del Cinquecento, ovvero \u201craggiungere un nobile status acquisendo ricchezza, terra e signoria sugli uomini\u201d.\nGli spagnoli restarono comunque molto delusi dal Guatemala: quando partivano per cercare l'Eldorado molti di loro scomparivano, inghiottiti dalla giungla, e di giacimenti aurei non si vide l'ombra. L'impatto tra la civilt\u00e0 europea e quella autoctona fu drammatico, con un calo della popolazione locale del 70% circa.\nLa societ\u00e0 coloniale.\nLa societ\u00e0 del Guatemala coloniale era divisa sostanzialmente in tre gruppi: gli indios, i ladinos e l'\u00e9lite spagnola.\nGli indios del Guatemala, dopo il massacro e le vittime dei primi decenni, poterono sopravvivere proprio perch\u00e9 quella terra era povera di beni amb\u00ecti dagli spagnoli: la regione non offriva n\u00e9 metalli n\u00e9 condizioni climatiche favorevoli alle grandi piantagioni e grazie a questo gli indios del Guatemala non si estinsero, come accadde a tanti altri, per fatica e malattie nelle miniere e nelle grandi piantagioni di canna da zucchero. La mancanza di importanti centri minerari o prodotti da esportazione rafforz\u00f2 l'esigenza degli spagnoli di trarre le loro risorse direttamente dal lavoro della comunit\u00e0 indigena: \u201cpoich\u00e9 gli spagnoli riuscivano a trovare pochi lucrosi utilizzi della terra e del lavoro indigeno, sfruttarono la popolazione rurale attraverso tasse, rendite e servizi\u201d.\nNel XX secolo la comunit\u00e0 maya del Guatemala era una delle comunit\u00e0 indigene pi\u00f9 consistenti dell'intera America Latina.\nNel corso dei secoli lo status indigeno di \u201csubordinazione e soggiogamento fu costantemente rinforzato\u201d. Questo a sua volta rafforz\u00f2 la tendenza delle comunit\u00e0 locali a chiudersi 'a riccio', nel tentativo di difendere la propria identit\u00e0. La sussistenza di questa identit\u00e0 fu in effetti accettata dall'\u00e9lite spagnola che non aveva alcun interesse a distruggere le comunit\u00e0 Maya visto che da essa e dal lavoro di quest'ultima traeva le sue risorse.\nLa Chiesa da una parte tendeva a cancellare la cultura indigena per convertire i Maya al cristianesimo, dall'altra la proteggeva dagli attacchi delle \u00e9lite spagnole, quanto bastava per tenerla in vita, nel tentativo di \"applicare\" la nuova cultura cristiana su quella tradizionale.\nCi\u00f2 permise al clero di mantenere con le comunit\u00e0 indigene un rapporto migliore rispetto a quello esistente con le \u00e9lite spagnole.\nIl termine ladinos si riferiva in origine agli indigeni che avevano perso i legami con la comunit\u00e0 ed erano andati a vivere presso i conquistatori, ovvero indios parlanti lingua spagnola. Successivamente incluse anche alcuni bianchi economicamente decaduti e soprattutto i meticci, spesso prodotti di una coercizione fisica piuttosto che di un volontario accoppiamento, dato che gli spagnoli erano \u201cpi\u00f9 riluttanti a sposare le donne indigene che a violentarle\u201d.\nI ladini andavano a coltivare terre non reclamate (numerose soprattutto nel Guatemala orientale), facevano i piccoli artigiani, vendevano cianfrusaglie nelle citt\u00e0, oppure diventavano gli scagnozzi dei signori della terra. Erano legalmente distinti dagli indios, ma non avevano uno status sociale n\u00e9 economico-politico superiore rispetto a essi nel periodo coloniale. Spesso subivano le stesse discriminazioni razziali a cui erano soggetti gli indios.\nL\u00e9lite spagnola era indebolita dalle lotte per il potere tra i \"peninsulares\" e i \"creoles\": i primi erano spagnoli nati in Spagna e avevano posti di comando nel sistema governativo imperiale; i secondi erano spagnoli nati in America, non gestivano l'impero, ma detenevano un effettivo potere locale, ottenuto in vari modi e basato sul loro radicamento nel territorio.\nIl crescente attrito tra i due gruppi fu una delle cause della corrosione del sistema imperiale spagnolo e quindi dell'indipendenza latinoamericana.\nL'economia coloniale.\nL'economia locale precolombiana, con villaggi proprietari di terre coltivate in comune, era inaccettabile sia per gli spagnoli sia per la Chiesa.\nSi deportarono le popolazioni di vari villaggi dentro uno solo, per controllarle meglio, e la terra abbandonata andava alla Corona (in media una ventina di villaggi vennero fusi in uno).\nA una cinquantina d'anni dalla conquista gli spagnoli avevano gi\u00e0 rilevato tutte le migliori terre situate attorno agli insediamenti. Solo una piccola frazione della terra dell'intera regione trov\u00f2 tuttavia un proprietario, e lontano dagli insediamenti gran parte del territorio rimase inesplorato, disabitato o ancora popolato da indigeni non-tributari.\nDurante il Seicento e il Settecento vennero avviate modeste produzioni di zucchero e di cacao e il maggior prodotto d'esportazione fu l'indaco, un colorante coltivato nelle pianure del centro e dell'est.\nI Quech\u00ec soffrivano molto le condizioni climatiche delle pianure: quando l'impero maya era entrato in decadenza, per sfuggire alle \"invasioni barbariche\" i Maya si erano rifugiati negli altipiani e nel corso dei secoli si erano disabituati alle condizioni ambientali della giungla tropicale e delle afose e umide pianure. Quelli che scendevano a lavorare nelle pianure per le piantagioni dei conquistadores spesso si ammalavano gravemente e a volte trovavano la morte. La maggior parte tentava sempre di ritornare al proprio villaggio alla fine di una commessa signorile, ma in alcuni casi gl'indios, per volont\u00e0 o per costrizione, si stabilivano nei pressi del latifondo, perdevano i contatti con la comunit\u00e0 e col tempo si ladinizzavano.\nAlla fine dell'esperienza coloniale la distribuzione etnica del Guatemala era la seguente: i ladini erano pi\u00f9 numerosi nella fascia costiera pacifica, nella capitale e soprattutto nell'est, ovvero nelle zone pi\u00f9 pianeggianti del paese; la popolazione indigena risiedeva prevalentemente negli altopiani, in particolare quelli occidentali, che erano pi\u00f9 elevati e quindi meno accessibili, e da l\u00ec scendeva per rendere i propri servigi ai padroni bianchi.\nI primi cinquant'anni di indipendenza (1821-1871).\nL'indipendenza del Guatemala dalla Spagna fu il frutto di un movimento anti-colonialista e non nazionalista: i creoli non si facevano portatori di un programma di redistribuzione del potere, ma volevano semplicemente tagliare fuori la Spagna. Anzi \u00e8 stata pi\u00f9 la paura di una sollevazione della popolazione che non un vero e proprio progetto di acquisizione del potere, a muovere gran parte dell'\u00e9lite creola. Negli anni del crollo del Vicereame della Nuova Spagna (1812-1821), i creoli del Guatemala fecero perlopi\u00f9 da spettatori, e proclamarono l'indipendenza solo quando ormai era chiaro che la Spagna non avrebbe pi\u00f9 potuto intervenire.\nLe province guatemalteche formarono, insieme alle zone pi\u00f9 meridionali della regione, le Province Unite dell'America Centrale (o Federazione Centro-Americana). La capitale rimase Citt\u00e0 del Guatemala. Le Province Unite ebbero vita breve, quindici anni. Anni politicamente instabili, aggravati dal crollo del prezzo sui mercati mondiali dell'indaco, un importante prodotto di esportazione verso l'Europa.\nCrisi economica e particolarismi politici favorirono la separazione di tutte le province, e la nascita di Guatemala, Honduras, El Salvador, Nicaragua e Costa Rica (1838).\nMariano G\u00e1lvez, eletto capo dello Stato del Guatemala nel 1831, introdusse massicce riforme liberali, fra cui la separazione tra Stato e Chiesa, il matrimonio civile, il divorzio. Abol\u00ec festivit\u00e0 religiose e proib\u00ec il pagamento delle decime. La sua politica anticlericale intendeva colpire soprattutto gli ordini religiosi che sostenevano il partito conservatore, ma le novit\u00e0 non furono accolte bene dal popolo guatemalteco, in parte perch\u00e9 introdotte senza alcuna gradualit\u00e0, in parte perch\u00e9 erano state trasferite di peso dagli Stati Uniti, il cui contesto sociale era radicalmente diverso. Anche le concessioni fatte agli inglesi, in particolare la cessione del Belize, dispiacquero. Si contrappose allora a G\u00e1lvez la Ribellione della montagna, capeggiata da Rafael Carrera y Turcios, che fece leva sul sentimento religioso dei contadini. Armati alla meglio, nonostante la feroce repressione del governo, i contadini rivoltosi nel 1838 riuscirono a marciare sulla capitale al grido di \u00ab\u00a1Viva la religi\u00f3n!\u00bb e \u00ab\u00a1Fuera los herejes extranjeros!\u00bb, costringendo G\u00e1lvez a dimettersi e ad abbandonare il paese.\nI regimi liberal-conservatori e lo sviluppo dell'economia da esportazione (1871-1944).\nIntorno al 1850 la storia del Guatemala sub\u00ec una profonda svolta: prodotti tipici come indaco e cocciniglia diventarono definitivamente obsoleti per il mercato internazionale, ma soprattutto, l'America centrale scopr\u00ec di essere il luogo ideale per la produzione di caff\u00e8. Il caff\u00e8, a differenza delle tradizionali colture di coloranti, richiedeva grandi piantagioni e grandi quantit\u00e0 di manodopera.\nDopo la fine del governo di Rafael Carrera (1840-1865), che dopo una rivoluzione era riuscito a gestire il potere con il sostegno di indios e ladini (senza peraltro danneggiare troppo le \u00e9lite), i latifondisti pi\u00f9 conservatori ripresero il potere, sotto la bandiera liberale, sostenuti dal boom della domanda di caff\u00e8 in Europa.\nI liberali, che un tempo avevano a modello il sistema statunitense della piccola propriet\u00e0 e del mercato libero, acquisirono una mentalit\u00e0 pi\u00f9 pratica ed erano disposti a chiudere un occhio su certe questioni \u201cintellettuali\u201d: la piccola conduzione non poteva portare alcun giovamento alle grandi esportazioni di caff\u00e8, il mercato mondiale chiedeva grosse quantit\u00e0 a un costo basso. Per coltivare caff\u00e8 servivano molta terra e molte braccia.\nNel 1871 Justo Rufino Barrios, uno dei maggiori proprietari terrieri dell'epoca e membro dell'\u00e9lite creola, inaugur\u00f2 la nuova era liberale, che avr\u00e0 termine dopo pi\u00f9 di settant'anni con la rivoluzione democratico-borghese del 1944.\nIl successo di alcune piantagioni centro-americane aveva spinto delle imprese straniere a investire massicciamente nella regione: francesi e statunitensi fecero costruire una linea ferroviaria, mercanti inglesi e tedeschi aprirono canali commerciali e coltivatori tedeschi misero in piedi con successo efficienti piantagioni di caff\u00e8. Il nuovo governo liberale tra il 1871 e il 1883 vendette quasi 100.000 acri di terra.\nLa terra fin\u00ec velocemente nelle mani dei grandi latifondisti locali e di una manciata di imprese tedesche e nordamericane, dando origine a un'economia d'esportazione strutturata su grandi tenute agricole e a una delle \u201cpi\u00f9 piccole e pi\u00f9 potenti oligarchie del caff\u00e8 del Centroamerica\u201d. Nel 1940 lo storico Chester Lloyd Jones descriveva il Guatemala come una terra caratterizzata da \"un'eccezionale concentrazione della propriet\u00e0 in poche mani\".\nNel 1877 una nuova legge agraria abol\u00ec ogni forma di propriet\u00e0 comunale e apr\u00ec la strada all'espropriazione della terra delle comunit\u00e0 indigene. Questa mossa da un lato favor\u00ec l'acquisizione di terre per le coltivazioni di caff\u00e8 e al contempo, togliendo mezzi di produzione e di sostentamento alla popolazione india, si tradusse in un maggior afflusso di forza-lavoro verso le piantagioni.\nI latifondisti erano soliti acquistare, pi\u00f9 o meno per vie coatte, terre indigene per poi affittarle ai proprietari originari in piccoli lotti in cambio del lavoro nelle loro piantagioni.\nLo storico Greg Grandin ha mostrato con dei dati questo processo di espropriazione:\n\u201cNel 1870 la grande maggioranza di Maya del Verapaz risiedeva in liberi villaggi sparsi. Nel 1921 il 40% della popolazione totale dell'Alta Verapaz viveva nelle piantagioni sotto forma di lavoratori a giornata residenti (\"mozos colonos\"), che scambiavano il loro lavoro per il diritto di vivere e coltivare.[\u2026].\nNel 1888, novantasette maya dell'Alta Verapaz possedevano tenute agricole abbastanza grandi da essere ritenute \"fincas\" (piantagioni). Nel 1930 erano diventati nove. Nel 1949 non ce n'era pi\u00f9 nessuno\u201d.\nI regimi liberali si garantirono la manodopera necessaria ricorrendo, oltre che all'espropriazione delle terre, al lavoro salariato forzato. Nel corso dei successivi decenni, l'apparato \u201ccoercitivo\u201d sarebbe stato \u201cbasilare per il funzionamento del mercato del caff\u00e8\u201d fino al 1945.\nGli introiti del lavoro nelle piantagioni non compensavano l'individuo n\u00e9 la sua comunit\u00e0 per la perdita di forza lavoro. Il bilancio negativo si fece sempre pi\u00f9 grave negli effetti a lungo termine sull'economia indigena e su quella del paese in generale..\nLe condizioni di lavoro erano dure: molti \u201cdavano il fiore della loro giovinezza solo per finire disabili o alcolizzati e ancora in debito\u201d.\nI contadini protestavano e si lamentavano con reverenza:\nIl \"fallimento\" della modernizzazione economica.\nA partire dalla met\u00e0 del XIX secolo grandi flussi di capitale straniero affluirono nella regione e presero a controllare i processi di produzione preparando il paese all'ingresso nell'economia mondiale: nel corso dell'Ottocento la domanda di caff\u00e8 si fece sempre pi\u00f9 insistente e la possibilit\u00e0 di averne in gran quantit\u00e0 a basso costo attir\u00f2 l'attenzione del capitale estero quanto quella dell'\u00e9lite locale. I primi avevano i soldi per produrre le necessarie ferrovie e i porti e i secondi avevano il potere radicato sul territorio.\nL'avvio di un capitalismo agrario non comport\u00f2 una transizione verso un sistema capitalistico di stampo europeo: anzitutto il capitale si rivers\u00f2 solo laddove poteva far crescere il caff\u00e8 e non miglior\u00f2 le condizioni dell'agricoltura locale; l'economia locale risult\u00f2 fortemente indebolita dalle esigenze di quella da esportazione, a causa dell'inasprimento della politica di estrazione di surplus dalle comunit\u00e0 indigene. \"Mandamientos\" (coscrizioni di lavoro presso le piantagioni) e schiavit\u00f9 per debiti indebolirono inesorabilmente gli indios: nel 1907 la municipalit\u00e0 di Nent\u00f3n (Huehuetenango) lamentava che pur essendo rimasti solo 100 uomini abili al lavoro, 75 di essi avevano ricevuto un ordine di mandamiento.\nL'economia indigena precapitalistica era essenziale per \u201cmantenere i lavoratori temporaneamente improduttivi del sistema capitalista\u201d. Infatti all'\u00e9lite locale serviva una gran quantit\u00e0 di forza lavoro solo in alcune stagioni, e nel resto dell'anno l'economia locale avrebbe dovuto mantenersi da sola e mantenere i lavoratori stagionali. Ma l'economia indigena era progressivamente indebolita da quella della grande piantagione, che le toglieva risorse e mezzi. Ne consegue che le comunit\u00e0 agricole locali furono \u201cminacciate e perpetuate allo stesso tempo, sviluppando una prolungata crisi e non una transizione al capitalismo\u201d\nSmith, dopo aver descritto le manovre del nuovo governo liberale volte a garantire la forza lavoro per le proprie piantagioni, conclude che \u201cessenzialmente, lo stato capitalista guatemalteco ha creato nel Guatemala occidentale due classi non-capitaliste: quella dei lavoratori coatti (indios) e quella dei coercitori di lavoro (ladini). Queste relazioni di produzione non-capitalistiche erano pi\u00f9 forti nel 1944 di quanto non lo fossero state nel 1844 \u201d.\nAllo stesso modo McCreery, dopo aver descritto le relazioni di produzione feudali del Guatemala coloniale, scrive che \u201cil movimento dell'economia nord-atlantica da un predominante capitalismo commerciale ad uno industriale, lungi dall'aver indebolito questo sistema produttivo [feudalistico] o dall'aver diffuso in Guatemala moderne relazioni capitalistiche, ha avuto l'effetto di rafforzare le precapitalistiche forme di sfruttamento e di estenderle ad aree del paese precedentemente non intaccate\u201d.\nNei primi venti anni del XX secolo il lungo governo di Manuel Estrada Cabrera (1898-1920) consolid\u00f2 il sistema dell'economia d'esportazione e lo espanse favorendo lo sviluppo delle grandi piantagioni di banane e l'ingresso del capitale nordamericano. Cabrera (1900-1920) sarebbe stato ricordato dalla storia locale come l'uomo che vendette il Guatemala agli Stati Uniti, avendo concesso vasti tratti di terra, il sistema ferroviario, il sistema telegrafico, la compagnia elettrica, le comunicazioni aeree, i porti e i canali di comunicazione marittimi ad alcune grandi imprese statunitensi, prima fra tutti la United Fruit Company, una societ\u00e0 di propriet\u00e0 statunitense che commerciava banane.\nGli stranieri aumentarono la capacit\u00e0 produttiva del paese ma al prezzo di una progressiva \u201cdenazionalizzazione\u201d delle industrie d'esportazione: nel 1935 i coltivatori stranieri erano 804, ovvero un undicesimo del totale (8104), ma ognuno di loro possedeva in media una quantit\u00e0 di terra venticinque volte superiore a quella dei colleghi locali.\nNel frattempo, lo stipendio reale del contadino si era ormai ridotto all'osso: McCreery, Woodward, e Handy stimano che negli anni venti la paga giornaliera espressa in termini di costo del grano fosse solo tra il 30 e il 50 % di quella che era stata nel periodo 1853-66\nIl \"decennio democratico\" (1944-1954).\nVinte le elezioni, Juan Jos\u00e9 Ar\u00e9valo inizia una serie di riforme economiche e sociali. La riforma agraria, che espropria (dietro indennizzo) alla United Fruit Company le terre non utilizzate, viene definita dal governo di Washington \"una minaccia agli interessi degli Stati Uniti\". Viene scatenata un\u2019imponente campagna contro i governi democratici di Ar\u00e9valo e Jacobo Arbenz, suo successore. Nel giugno 1954 Allen Dulles, direttore della Cia ed ex presidente della United Fruit, organizza l\u2019invasione del paese e rovescia il governo. Il colonnello Carlos Castillo Armas abroga subito la riforma agraria e tutte le conquiste sociali. Si torna alla \"normalit\u00e0\".\nL\"Operation PB Success\", la \"restaurazione\" oligarchica e la guerra civile (1954-1996).\nLa storia del Guatemala \u00e8 stata significativamente marcata dalla Guerra fredda tra gli Stati Uniti e l'Unione Sovietica. La CIA, con un piccolo gruppo di guatemaltechi formato prevalentemente da delinquenti ed ex carcerati, rovesci\u00f2 il governo democraticamente eletto presieduto da Jacobo Arbenz Guzm\u00e1n nel 1954, dopo che questi aveva espropriato della terra incolta dai grandi possedimenti fondiari dell'\u00e9lite economica, per redistribuirla alle masse pi\u00f9 povere cui la terra era stata tolta nei secoli precedenti. Parte di queste terre erano possedute dalla United Fruit Company, una societ\u00e0 statunitense. All'epoca il Segretario di stato degli USA era John Foster Dulles (avvocato e socio della United Fruit Company) e il capo della CIA era suo fratello Allen Dulles. Il nome in codice di questa operazione della CIA fu \"Operazione PBSUCCESS\" grazie al quale pot\u00e8 essere realizzato il Colpo di Stato in Guatemala del 1954.\nA capo del conseguente regime militare fu Carlos Castillo Armas, che in passato era gi\u00e0 stato condannato a morte per eversione ed era evaso quattro anni prima. \nNel 1957 la Columbia University di New York confer\u00ec al dittatore sanguinario Carlos Castillo Armas la laurea honoris causa.\nNel 1960 alcuni militari comunisti tentarono senza successo di rovesciare il regime. La fazione sconfitta tuttavia riusc\u00ec a organizzare milizie armate, la cui repressione da parte del regime port\u00f2 a una situazione di guerra civile, durata pi\u00f9 di trent'anni, in cui trovarono la morte circa 200 000 civili guatemaltechi. Secondo la \"Commissione per la verit\u00e0\" sponsorizzata dall'ONU, le forze del governo e i paramilitari furono responsabili del 90% delle violazioni di diritti umani durante la guerra. \nDurante i primi 10 anni, le vittime del terrore di Stato furono principalmente studenti, lavoratori, professionisti e personalit\u00e0 dell'opposizione di qualsivoglia tendenza politica, ma negli ultimi anni vi furono migliaia di vittime fra i maya contadini e non-combattenti. Pi\u00f9 di 450 villaggi maya vennero distrutti e oltre un milione di persone diventarono rifugiati. Questo \u00e8 considerato uno dei pi\u00f9 tremendi casi di pulizia etnica verificatisi nell'America Latina moderna. In certe aree, come Baja Verapaz, la Commissione per la Verit\u00e0 concluse che lo Stato guatemalteco avvi\u00f2 intenzionalmente una politica di genocidio contro determinati gruppi etnici. \nDagli anni cinquanta agli anni novanta (con un periodo di pausa tra il 1977 e il 1982), il governo USA sostenne direttamente l'esercito del Guatemala con addestramenti, armi e finanziamenti. Le Forze armate speciali degli Stati Uniti (\"Berretti verdi\") arrivarono nel Guatemala con l'obiettivo di formare l'esercito come \"forza moderna anti-insurrezione\" e ne fecero il pi\u00f9 sofisticato dell'America centrale. Il coinvolgimento della CIA incluse l'addestramento di 5.000 cubani oppositori di Fidel Castro e la realizzazione di aeroporti per organizzare quella che sarebbe diventata la fallimentare invasione della Baia dei Porci.\nNel 1999, il presidente statunitense Bill Clinton afferm\u00f2 che gli Stati Uniti ebbero torto ad appoggiare le forze militari guatemalteche che presero parte alle brutali uccisioni di civili.\nNel 1982 quattro gruppi marxisti formarono l'organizzazione di guerriglia (Unidad Revolucionaria Nacional Guatemalteca - URNG). \nNel 1992 il premio Nobel per la pace venne assegnato a Rigoberta Mench\u00fa, un'attivista indigena per i diritti umani, grazie ai suoi sforzi per portare l'attenzione internazionale sul genocidio perpetrato dal governo nei confronti della popolazione indigena.\nLa sanguinosa guerra civile termin\u00f2 nel 1996, con un accordo di pace tra la guerriglia e il governo del presidente \u00c1lvaro Arz\u00fa, negoziata dalle Nazioni Unite. Entrambe le parti acconsentirono a dei compromessi. L'esercito avrebbe dovuto controllare i centri urbani, mentre URNG avrebbe dovuto mantenere una forte presenza nelle campagne. Negli anni seguenti il Guatemala pot\u00e9 beneficiare di elezioni democratiche, anche se la corruzione rimase pervasiva a tutti i livelli di governo. Nel dicembre del 2005 \u00e8 stata scoperta una grande quantit\u00e0 di documenti della Polizia nazionale, che rivelavano i metodi che gli ufficiali per la sicurezza pubblica utilizzavano durante la guerra civile guatemalteca.\nL'economia, anche per i trattati commerciali sottoscritti, resta largamente legata a quella statunitense. Gli USA assorbono, per esempio, dieci volte l'importo delle esportazioni verso il confinante Messico. Un riflesso di questa dipendenza \u00e8 anche nella grande presenza di imprese statunitensi nel paese.\nIl Guatemala \u00e8 uno dei paesi latinoamericani dove le differenze e sperequazioni sociali e culturali sono pi\u00f9 accentuate. Nonostante l'impulso alla partecipazione dei popoli indigeni dato dall'assegnazione del premio Nobel alla Mench\u00fa, il ruolo delle donne e il concorso in politica degli indigeni, pi\u00f9 del 50% della popolazione, restano largamente emarginati dal controllo sociale ed economico delle \u00e9lite locali.\nGeografia.\nMorfologia.\nIl territorio del Guatemala \u00e8 essenzialmente montuoso fatta eccezione per la zona costiera meridionale e per la parte settentrionale, corrispondente al dipartimento di Pet\u00e9n, una vasta zona pianeggiante ricca di foreste tropicali continuazione delle piane dello Yucatan (Messico).\nI sistemi montuosi che attraversano il paese sono due, la Sierra Madre e la catena di Cuchumatanes.\nLa Sierra Madre si estende dal confine con il Messico e attraversa il paese parallelamente alla costa occidentale fino al confine con El Salvador. Di origine vulcanica \u00e8 lunga 380\u00a0km, tra le sue vette vi sono tutti i 37 vulcani del paese (4 dei quali sono attivi); il pi\u00f9 elevato \u00e8 il Tajumulco (4.220\u00a0m s.l.m.). Il versante occidentale e gli altopiani della Sierra Madre nonostante l'intensa attivit\u00e0 vulcanica sono la parte pi\u00f9 densamente popolata del paese: gli insediamenti sono stati favoriti dal clima pi\u00f9 gradevole rispetto al clima tropicale delle pianure costiere e dalla fertilit\u00e0 dei terreni lavici.\nLa catena settentrionale dei monti Cuchumatanes si estende dal confine con il Messico e in direzione orientale fino al Mar dei Caraibi, i rilievi sono interrotti dall'ampia vallata del fiume Motagua.\nIdrografia.\nI fiumi del versante occidentale, come l'Acom\u00e9 sono corti e poco profondi, ma pi\u00f9 adatti allo sfruttamento idroelettrico, quelli sul versante orientale sono invece pi\u00f9 lunghi e profondi, tra i pi\u00f9 lunghi vi sono il Polochic (in cui confluisce il Cahab\u00f3n) che alimenta il Lago Izabal dal quale defluisce il R\u00edo Dulce, il Motagua (fiume pi\u00f9 lungo del paese) e il fiume Usumacinta, che delimita il confine tra lo Stato messicano del Chiapas e il dipartimento di Pet\u00e9n.\nClima.\nIl clima, tendenzialmente tropicale, varia a seconda dell'altitudine delle diverse zone del paese. La zona costiera \u00e8 caratterizzata da un periodo secco in inverno (da novembre ad aprile) e da un periodo piovoso in estate. Sul finire dell'estate la costa orientale \u00e8 a rischio uragani: nel 1998 il paese fu colpito dall'uragano Mitch e nel 2005 dall'uragano Stan con oltre 1500 vittime dovute alle alluvioni.\nNelle zone costiere e nelle pianure la temperatura media oscilla tra i 21 e i 27\u00a0\u00b0C mentre sui rilievi e sugli altopiani il clima \u00e8 pi\u00f9 temperato con medie che vanno dai 10 ai 16\u00a0\u00b0C ed escursioni sensibili nel corso della giornata.\nSociet\u00e0.\nEtnie.\nSecondo i dati del censimento nazionale (2002) il 42% della popolazione \u00e8 di origine meticcia (\"mestizos\"); questi sono chiamati \"ladinos\" e il 13% \u00e8 composta da discendenti degli europei (soprattutto spagnoli ma anche tedeschi, francesi, inglesi, italiani e scandinavi).\nIl rimanente 41% circa della popolazione \u00e8 suddiviso fra diverse etnie:\nFra le etnie di tipo \"ladino\" vi sono i garifuna, discendenti da schiavi di origine africana residenti nell'area di Livingston e di Puerto Barrios e altri gruppi neri o mulatti per un totale compreso fra l'1% e il 2% della popolazione. Circa il 2-3% dei \"ladinos\" \u00e8 di origine araba (libanese o siriana) e asiatica (cinesi); in crescita la comunit\u00e0 coreana a Citt\u00e0 del Guatemala e nella vicina Mixco (circa 50.000 persone).\nReligione.\nIn epoca coloniale l'unica religione era quella cattolica. In epoche recenti, in seguito alla dittatura del generale Efra\u00edn R\u00edos Montt, vi \u00e8 stato un progressivo aumento della componente protestante: attualmente circa il 40% dei guatemaltechi \u00e8 di religione protestante, soprattutto pentecostale.\nUn'esigua percentuale (intorno all'1% della popolazione) pratica religioni tradizionali maya, spesso mediante riti tradizionali incorporati in cerimonie cristiane. Tale fenomeno \u00e8 indice del forte sincretismo tra cultura ispanica e amerindia.\nLingue.\nBench\u00e9 la lingua ufficiale sia lo spagnolo, questo non \u00e8 uniformemente diffuso tra la popolazione nativa tra la quale \u00e8 diffuso il monolinguismo di idiomi indigeni. Specialmente nelle aree rurali sono parlate 21 diverse lingue maya e diverse lingue indigene amerindie non maya come lo xinca, e il garifuna, una lingua arawak parlata sulla costa caraibica. Secondo il \"Decreto N\u00famero 19-2003\", 23 lingue sono riconosciute come lingue nazionali.\nOrdinamento dello stato.\nSuddivisione amministrativa.\nIl Guatemala \u00e8 diviso in 22 dipartimenti (\"departamentos\") a loro volta divisi in 333 comuni (\"municipios\").\nRivendicazioni territoriali.\nDa lungo tempo \u00e8 in corso una disputa sui confini, il Guatemala rivendica infatti una porzione del territorio del confinante Belize. La disputa in passato ha creato tensione nei rapporti con il Regno Unito (di cui il Belize faceva parte) e in seguito, dalla sua indipendenza nel 1990, prosegue con il Belize indipendente. Negli anni 1980 vi sono stati frequenti casi di scontri fra le forze armate dei due paesi, gli scontri hanno coinvolto anche la popolazione civile, vi sono state perdite e distruzioni di raccolti da ambo le parti. Dal 1991 il Guatemala ha riconosciuto e intrattiene rapporti diplomatici con lo Stato vicino, pur sostenendo che la questione dei confini \u00e8 tuttora irrisolta.\nNel tentativo di risolvere la disputa il congresso del Guatemala ha ratificato due accordi internazionali che erano in sospeso da lungo tempo e riguardanti questioni di confini terrestri e marittimi. Nel 2001 i due paesi hanno accettato la mediazione dell'Organizzazione degli Stati Americani nella determinazione dei confini terrestri e marittimi fra i due paesi. Le trattative hanno subito un temporaneo arresto in occasione delle elezioni nazionali in Guatemala e sono riprese solo nel novembre del 2005. Dalla sua nomina nell'agosto 2006 il ministro degli esteri guatemalteco Gert Rosenthal sembra voler accelerare la risoluzione della questione.\nCitt\u00e0 principali.\nSecondo i dati dei censimenti del 2002 e 2018 le citt\u00e0 pi\u00f9 popolose sono:\nIstituzioni.\nIl Guatemala \u00e8 una Repubblica presidenziale.\nIl parlamento \u00e8 monocamerale composto da 158 deputati.\nLa Costituzione del Guatemala \u00e8 del 14 gennaio 1986.\nOrdinamento scolastico.\nIl sistema scolastico \u00e8 organizzato in due cicli, un ciclo primario obbligatorio di sei anni e due cicli secondari di tre anni. Le scuole, bench\u00e9 siano gratuite, sono di fatto poco frequentate soprattutto dalla popolazione indigena residente in zone rurali. Da un lato vi \u00e8 il problema dei costi di trasporti, libri e materiali, dall'altro gli esigui fondi statali non sono in grado di garantire l'insegnamento nelle lingue nazionali diverse dallo spagnolo, il tasso di abbandono nel ciclo primario \u00e8 molto elevato.\nIl sistema scolastico, sempre per questioni di scarsi fondi, soffre per la scarsa qualifica degli insegnanti, i problemi citati si riflettono in uno dei tassi di analfabetismo pi\u00f9 elevati dell'America centrale (solo il 69,1 per cento della popolazione sopra i 15 anni sa leggere e scrivere).\nVi sono numerose scuole private la cui frequenza \u00e8 riservata a una ristretta minoranza di popolazione. La formazione superiore viene effettuata in un'universit\u00e0 pubblica (Universidad de San Carlos de Guatemala) e 9 universit\u00e0 private.\nUniversit\u00e0.\nLa pi\u00f9 antica e grande universit\u00e0 del Guatemala \u00e8 la \"Universidad de San Carlos de Guatemala\" (Universit\u00e0 di San Carlo del Guatemala), fondata da re Carlo II di Spagna il 31 gennaio 1676.\nSistema sanitario.\nIl sistema sanitario pubblico non \u00e8 funzionale a causa del sistema politico e delle condizioni ambientali (la mancanza di acqua potabile e le dure condizioni di vita). C'\u00e8 un alto tasso di mortalit\u00e0 infantile e le malattie a trasmissione sessuali e l'HIV sono molto diffuse tra la popolazione.\nPolitica.\nNel febbraio del 2007 Rigoberta Mench\u00fa (Premio Nobel per la pace nel 1992) si \u00e8 candidata come leader della sinistra alle elezioni presidenziali del 9 settembre. La Mench\u00fa era a capo di un'alleanza comprendente una nuova coalizione di leader indigeni e alcune formazioni di contadini (in caso di vittoria, sarebbe stata la prima donna indigena a capo del governo nel suo paese). I risultati per\u00f2 non la premiarono e fu eletto presidente il socialdemocratico \u00c1lvaro Colom Caballeros.\nLa vita politica \u00e8 in gran parte dominata dai partiti di destra. Nel 2013, solo due deputati su 158 e cinque sindaci su 333 dichiarano di essere di sinistra.\nLa Commissione internazionale sull'impunit\u00e0 stima che pi\u00f9 del 25% del denaro della campagna elettorale proviene dalla criminalit\u00e0 organizzata e dal traffico di droga.\nEconomia.\nAgricoltura.\nL'agricoltura, favorita dal fertile terreno vulcanico e dal clima, resta la base dell'economia, anche se risente dell'eredit\u00e0 del passato: alla fine dell'Ottocento le grandi societ\u00e0 statunitensi ottennero nel paese grandi concessioni di terreno. Fra queste in particolare la United Fruit Company, oggi Chiquita Brands International, avvi\u00f2 il regime delle monocolture creando vaste piantagioni di banane. Dopo lo sviluppo degli anni sessanta e settanta il Guatemala ha condiviso con il resto dell'America Latina la crisi degli anni ottanta, cui il governo ha tentato di porre freno con la diversificazione della produzione agricola e lo sviluppo del settore industriale. Tuttavia, nonostante la situazione politica sia migliorata negli anni novanta, l'economia continua a essere legata ai finanziamenti esteri, con la conseguenza di un pesante debito estero e un reddito pro capite fra i pi\u00f9 bassi dell'America Latina.\nCon un'esportazione basata su un numero ristretto di prodotti la bilancia commerciale \u00e8 costantemente in forte passivo. Si importano macchinari e mezzi di trasporto, combustibili, lubrificanti e prodotti chimici. Gli scambi avvengono innanzi tutto con gli Stati Uniti, seguiti da altri paesi latino-americani. La moneta \u00e8 il quetzal.\nIl Guatemala \u00e8 una delle 14 giurisdizioni che figurano nella \"lista grigia\" nel rapporto del giugno 2010 dell'OCSE sui cosiddetti \"paradisi fiscali\".\nSulla costa del Pacifico le grandi e moderne piantagioni producono i generi d'esportazione: caff\u00e8 (il principale prodotto del paese), canna da zucchero e banane, mentre \u00e8 in decadenza la coltura del cotone, un tempo importantissima. Altre colture industriali sono il tabacco, il cacao e gli agrumi. Nelle terre alte si producono, con tecniche arcaiche, generi destinati al consumo locale: mais, riso, patate e fagioli. Un ruolo rilevante hanno l'allevamento bovino (con esportazione di carne), lo sfruttamento delle foreste, che coprono pi\u00f9 della met\u00e0 del territorio, e la pesca, in particolare delle aragoste.\nIndustria.\nLe risorse minerarie sono scarse: vi \u00e8 solo una limitata produzione di petrolio, zinco, piombo, antimonio e tungsteno. In espansione \u00e8 il settore industriale nell'ambito del quale rivestono particolare importanza le industrie tessili (cotonifici nella capitale e a Cant\u00e8l-Quetzaltenango) e agroalimentari. Vi sono inoltre raffinerie di petrolio a Escuintla e Puerto Barrios, impianti chimici e petrolchimici, cementifici, manifatture del tabacco e della carta.\nIl turismo sfrutta gli stupendi paesaggi, soprattutto quelli montani, e i monumenti Maya e ha registrato una ripresa a partire dagli anni novanta con la fine dei conflitti armati. In via di sviluppo \u00e8 il sistema di comunicazione interno; il paese \u00e8 percorso dalla Carretera Panamericana. Notevole \u00e8 il traffico fluviale, e quello marittimo pu\u00f2 contare sui porti di Puerto Barrios, Santo Tom\u00e1s, de Castilla e Livingston sul mar delle Antille e su quelli di Champerico e San Jos\u00e8 sul Pacifico.\nIl paese \u00e8 attraente per le aziende (in particolare per le aziende di abbigliamento) per la sua vicinanza geografica agli Stati Uniti, i salari molto bassi e i notevoli vantaggi fiscali. Il settore Maquiladora rappresenta una quota significativa delle esportazioni totali del Guatemala. Tuttavia, il suo contributo alle economie di questi paesi \u00e8 controverso: le materie prime sono importate, i posti di lavoro sono precari e mal pagati e le esenzioni fiscali indeboliscono le finanze pubbliche. Sono inoltre criticate per le condizioni di lavoro dei dipendenti: insulti e violenze fisiche, licenziamenti abusivi (soprattutto delle lavoratrici gestanti), orari di lavoro, mancato pagamento degli straordinari. Secondo Lucrecia Bautista, coordinatrice del settore \"Maquiladora\" della societ\u00e0 di revisione contabile Coverco, \"le norme del diritto del lavoro sono regolarmente violate nelle Maquiladora e non vi \u00e8 la volont\u00e0 politica di far rispettare la loro applicazione. In caso di infrazioni, l'ispettorato del lavoro mostra una notevole clemenza. Si tratta di non scoraggiare gli investitori. \"I sindacalisti sono soggetti a pressioni, e a volte a rapimenti o omicidi. In alcuni casi, gli imprenditori si sono avvalsi dei servizi di maras. Infine, liste nere contenenti i nomi di sindacalisti o attivisti politici sono in circolazione nei circoli dei datori di lavoro.\nEsistono legami tra il settore economico e la criminalit\u00e0 organizzata. Investe direttamente nel paese acquistando propriet\u00e0 agricole, attraverso il sistema bancario e investendo in tutti i tipi di imprese.\nSecondo il Programma delle Nazioni Unite per lo sviluppo (UNDP), \"in Guatemala, il coefficiente di Gini - che misura la disuguaglianza di reddito - \u00e8 di 0,63, uno dei tassi pi\u00f9 alti del mondo\". Il paese \u00e8 l'unico del continente americano che non ha registrato una riduzione della povert\u00e0 durante il periodo di alti prezzi delle materie prime all'esportazione (2000-2015). Al contrario, la povert\u00e0 aumenta del 7%, raggiungendo il 66,7% dei guatemaltechi nel 2017, di cui l'86,6% della sola popolazione indigena.\nTurismo.\nDi grande interesse sono le rovine delle antiche popolazioni: Maya e Azteca.Il flusso turistico proviene da:\nLe rovine maya pi\u00f9 visitate sono quelle di Tikal, composte da vari templi immersi nella foresta guatemalteca, tra i quali spicca il tempio del Giaguaro (74\u00a0m).Una citt\u00e0 molto caratteristica \u00e8 Antigua; particolare \u00e8 la processione del venerd\u00ec santo che si tiene nelle vie della citt\u00e0: le strade vengono ricoperte da tappeti di fiori e frutta, sui quali sfila la processione, composta da diversi carri portati sulle spalle da centinaia di uomini e donne.\nTra le mete pi\u00f9 interessanti a livello naturalistico vi sono le piscine naturali di Semuc Champey, vasche di acqua cristallina divise da cascate; il lago Atitl\u00e1n, circondato da vulcani.\nCaratteristica del territorio guatemalteco \u00e8 la grande presenza di vulcani (pi\u00f9 di trenta) che possono essere visitati con guide turistiche che accompagnano i turisti fino al cratere del vulcano. I vulcani pi\u00f9 visitati sono: il Pacaya (attualmente in attivit\u00e0, 2800\u00a0m di altezza) il vulcano de Agua (non in attivit\u00e0, 3800\u00a0m di altezza) e il vulcano de Fuego.\nAmbiente.\nNel 2019, le foreste coprono meno del 30% del territorio, rispetto a pi\u00f9 del 40% all'inizio degli anni 2000. Secondo le Nazioni Unite, \"le istituzioni deboli unite alla sete di profitto aumentano la vulnerabilit\u00e0 socio-ambientale del Guatemala agli impatti dei cambiamenti climatici e dei disastri naturali\". Il paese deve inoltre affrontare la contaminazione del suolo, dell'acqua e dell'aria e il degrado della biodiversit\u00e0.\nNel 2017 scompare la laguna di Atescatempa, vittima del cambiamento climatico.\nFlora.\nNella zona temperata si trovano un gran numero di fiori. Di particolare interesse \u00e8 la famiglia delle orchidee, comprende la suora bianca (\"Monja blanca\"). Vi \u00e8 anche una grande variet\u00e0 di piante medicinali.\nFauna.\nLa fauna indigena comprende l'armadillo, l'orso, il coyote, il cervo, la volpe, il giaguaro, la scimmia, il puma, il tapiro, e il lamantino. L'uccello nazionale \u00e8 il quetzal, simbolo di amore e libert\u00e0. Ci sono pi\u00f9 di 900 specie di uccelli autoctoni, nonch\u00e9 specie migratrici. L'atitlan \u00e8 una specie a rischio d'estinzione. Rettili, presenti in pi\u00f9 di 204 specie, comprendono il colubro, il fer-de-lance, il mocassino d'acqua e l'iguana.\nCultura.\nArte.\nNel XX secolo, in campo artistico, ricordiamo la figura di Carlos M\u00e9rida (1891-1984), tra i pionieri modernisti dell'America Latina.\nPatrimoni dell'umanit\u00e0.\nAl Guatemala sono stati inseriti tre siti nella Lista dei patrimoni dell'umanit\u00e0 dell'UNESCO:\nLetteratura.\nTra gli scrittori guatemaltechi affermatisi nel XX secolo spicca soprattutto Miguel \u00c1ngel Asturias: fu anche poeta e drammaturgo, che il 19 ottobre 1967 \u00e8 stato insignito del Premio Nobel per la letteratura.\nMusica.\nLa musica del Guatemala comincia a fiorire nel Cinquecento, con la musica rinascimentale spagnola di Hernando Franco, Pedro Berm\u00fadez e Gaspar Fern\u00e1ndez. Compositori della musica barocca sono i maestri di cappella Rafael Antonio Castellanos e Manuel Jos\u00e9 de Quir\u00f3s. La musica strumentale guatemalteca ha visto un periodo di fioritura colle sinfonie di Jos\u00e9 Eulalio Samayoa, compositore classico romantico di importanza epocale. Lo strumento nazionale \u00e8 la marimba. Il compositore contemporaneo, direttore d'orchestra e musicologo Dieter Lehnhoff, conosciuto soprattutto per il suo lavoro di trasmissione della musica classica dell'America centrale, ha studiato a lungo la musica rinascimentale e barocca del Guatemala. Nel XXI secolo tra i cantanti guatemaltechi noti possiamo citare Gaby Moreno e Carlos Pe\u00f1a, che fu anche compositore.\nCinema.\nIl regista guatemalteco Jayro Bustamante ha guadagnato un pubblico internazionale coi suoi film incentrati sulla societ\u00e0 e la politica contemporanee guatemalteche: \"Ixcanul\" nel 2015, \"Temblores\" e \"La Llorona\" nel 2019.\nScienza.\nGuatemala nello spazio.\nIn campo astronomico ricordiamo che il 7 marzo 2020 \u00e8 stato lanciato nello spazio Quetzal 1, il primo satellite guatemalteco.\nSport.\nCalcio.\nLa Nazionale di calcio del Guatemala ha ottenuto buoni risultati, tra cui un titolo di Campione della CONCACAF Gold Cup, nel 1967. Capocannoniere attuale della Nazionale guatemalteca con ben 68 reti \u00e8 Carlos Ruiz.\nGiochi olimpici.\nL'unica medaglia olimpica vinta finora dal Guatemala \u00e8 la medaglia d'argento nei 20 km di marcia conquistata da Erick Barrondo ai Giochi di .\nSollevamento pesi.\nRicordiamo, inoltre, Rolando de Le\u00f3n, campione mondiale nel sollevamento pesi .\nTradizioni.\nGastronomia.\nIl \"Fiambre\" \u00e8 un piatto tipico del Guatemala che viene consumato abitualmente nei giorni di Ognissanti e dei Defunti (1\u00ba e 2 novembre), al culmine di un ciclo di festivit\u00e0 religiose.\nIl \"Tamal\" \u00e8 un piatto tipico che si prepara con la masa di mais.\nFesta nazionale.\n15 settembre: \"D\u00eda de Independencia\": Giorno dell'indipendenza dalla Spagna, nel 1821"}
{"id": "12826", "revid": "24281", "url": "https://it.wikipedia.org/wiki?curid=12826", "title": "Grammatica", "text": "La grammatica (ant. gram\u00e0tica; dal latino grammat\u012dca e a sua volta dal greco \u03b3\u03c1\u03b1\u03bc\u03bc\u03b1\u03c4\u03b9\u03ba\u03ae (\"grammatik\u00e9\")) \u00e8, in linguistica, quel complesso di regole necessarie alla costruzione di frasi, sintagmi e parole di una determinata lingua. Il termine si riferisce anche allo studio di dette regole, che appartengono all'ambito della fonologia (e fonetica), morfologia, sintassi, semantica e pragmatica. \nI linguisti normalmente non intendono per \"grammatica\" le regole ortografiche, anche se spesso i manuali che si autodefiniscono \"grammatiche\" includono regole concernenti l'ortografia e la punteggiatura. In certi usi, con grammatica ci si riferisce in particolare alla morfologia e sintassi di una lingua.\nOrigini.\n La grammatica sanscrita risale a P\u0101\u1e47ini, mentre nel mondo greco la disciplina nacque nel periodo ellenistico ai fini dell'interpretazione dei testi letterari antichi, in particolare nell'ambito delle ricerche linguistiche della scuola stoica. L'opera grammaticale greca pi\u00f9 antica pervenutaci \u00e8 l\"'Ars grammatica\" (), attribuita a Dionisio Trace, alla quale risale la tradizione grammaticale che, attraverso le opere latine e medievali, si \u00e8 perpetuata fino a tempi recenti.\nFinalit\u00e0 e forme specifiche.\nLa grammatica, a seconda delle finalit\u00e0 che si assume, pu\u00f2 seguire vie diverse e il termine stesso di grammatica pu\u00f2 avere diverse accezioni. Si distinguono dunque:\nLa grammatica come competenza linguistica dei parlanti.\nNel contesto della teoria generativa del linguaggio, il termine assume il significato di \"modello della competenza linguistica di un parlante nativo\". Tale modello risulta per lo pi\u00f9 inconsapevole per il parlante nativo: egli infatti riconoscer\u00e0 come \"grammaticali\" (o \"corrette\") certe espressioni, in quanto facenti parte della propria lingua madre, e come \"non grammaticali\" (o \"scorrette\") quelle che ad esso non appartengono. Pure, non esiste una perfetta corrispondenza tra ci\u00f2 che \u00e8 corretto o scorretto per la grammatica normativa e ci\u00f2 che \u00e8 tale per i parlanti. Cos\u00ec, ad esempio, la maggior parte degli italofoni autorizza in una conversazione una frase di questo tipo:\nmentre sarebbe corretto dire:\nTanto \u00e8 accettata la prima forma, che la seconda rischia persino di risultare deprecata.\nIn questo contesto, la lingua scritta, essendo di norma pi\u00f9 aderente a quanto prescrive la grammatica normativa, risulta di minore interesse.\nDal fatto che un bambino, senza che gli si impartiscano istruzioni specifiche, possa nei primi tre anni di vita acquisire una discreta competenza linguistica e, per converso, una scimmia, pur specificamente allenata tutta la vita allo stesso scopo, non riesce che a conquistare una competenza linguistica assolutamente limitata, sembra sia possibile desumere che esista nel cervello umano una potenzialit\u00e0 specifica. N\u00e9, a questi fini, sembra rilevante il possesso di organi vocali sviluppati, se si pensa che i sordomuti sviluppano un linguaggio non meno sofisticato di quello delle persone dotate di udito funzionante."}
{"id": "12827", "revid": "1718925", "url": "https://it.wikipedia.org/wiki?curid=12827", "title": "Articolo (linguistica)", "text": "Larticolo (dal latino \"articulus\", da \"artus\", \"membro\", \"arto\"; in greco \"\u00e1rthron\") \u00e8 un morfema con la funzione di determinante di un sostantivo, nel senso che ne specifica alcune caratteristiche semantiche: l'articolo, infatti, esplicita l'opposizione pragmatica tra tema e rema o tra classe e membro.\nCaratteristiche generali.\nPer lo pi\u00f9 l'articolo assume la forma di una particella. Nelle lingue in cui \u00e8 soggetto a flessione, \u00e8 collegato specialmente a genere e numero del sostantivo, e, in alcune lingue, come il greco, anche al caso grammaticale. In funzione della lingua, l'articolo viene usato declinandolo secondo tutte queste variabili.\nL'articolo \u00e8 in genere un clitico. Per lo pi\u00f9 si colloca nelle stesse posizioni di altri determinanti, ma sintatticamente \u00e8 dipendente in maggior misura dal nome cui si riferisce, in particolare perch\u00e9 non pu\u00f2 essere pronominalizzato. In alcune lingue precede il nome ed \u00e8 quindi un proclitico (\"il libro\", \"el libro\", \"the book\"), in altre \u00e8 un enclitico (\"huset\", in svedese \"la casa\", determinativo di \"hus\"; \"omul\", in rumeno \"l'uomo\", determinativo di \"om\").\nIn genere, determinatezza e notoriet\u00e0 dei concetti espressi sono considerate universali linguistici, ma l'articolo non \u00e8 l'unica forma possibile per esprimerle. Per esempio, finnico, russo e ceco non usano articoli e adottano invece strategie diverse, come la diversa collocazione dei vari costituenti. Tra le lingue europee, l'articolo \u00e8 assente nelle lingue slave (con l'eccezione del bulgaro e del macedone), lingue baltiche e lingue uraliche, figura nelle due forme determinativa e indeterminativa nelle lingue latine, nel greco e nelle lingue germaniche occidentali e figura nella sola forma determinativa nelle lingue celtiche. Nelle lingue scandinave \u00e8 invece usato solo nella forma indeterminativa, mentre alla forma determinativa \u00e8 un suffisso aggiunto al sostantivo. Nella lingua araba si utilizza il solo articolo determinativo. L'articolo \u00e8 assente nel latino, nel giapponese e nel cinese.\nSi distinguono generalmente articoli determinativi, indeterminativi e partitivi. Nelle lingue germaniche vi sono anche articoli usati per esprimere assenza o negazione.\nArticoli determinativi.\nItaliano.\nUnica eccezione: \"il dio\" ha plurale \"gli d\u00e8i\" a causa del processo di deglutinazione.\nUso.\nL'articolo determinativo si usa:\nPu\u00f2 inoltre essere usato davanti ai nomi propri femminili, quando sono adoperati in registro familiare-affettivo, ma non davanti ai nomi propri maschili.\nViene invece omesso nei seguenti casi:\nAltre lingue.\nLe lingue romanze sono quelle con un uso dell'articolo pi\u00f9 simile a quello italiano:\nDerivano per lo pi\u00f9 dal dimostrativo latino \"ille\", \"illa\" (\"quello\", \"quella\"), con l'eccezione del sardo, in cui discendono dal determinativo accusativo latino \"ipsum\", \"ipsam\", \"ipsos\", \"ipsas\" (\"stesso\", \"stessa\", \"stessi\", \"stesse\").\nArticoli indeterminativi.\nItaliano.\nIn italiano non esiste l'articolo indeterminativo plurale, dato che in espressioni come \"gli uni e gli altri\" ha il ruolo di pronome.\nDove si userebbe l'articolo indeterminativo plurale, l'italiano utilizza l'articolo partitivo o aggettivi indefiniti come \"alcuni\" o \"qualche\" (\"alcuni libri\", \"qualche libro\").\nUso.\nL'articolo indeterminativo viene usato:\nAltre lingue.\nCome per l'articolo determinativo, anche per quello indeterminativo le maggiori somiglianze si hanno con le lingue romanze:\nArticolo del greco antico.\nNacque nell'indoeuropeo con funzione determinativa, cio\u00e8 dimostrativa in forma di pronome; il processo fu analogo a quello del dimostrativo latino \"ille - illa illud\", cos\u00ec come per le lingue romanze (il - la - lo). Nella ricostruzione dell'originale indoeuropeo si ha un *so- e *sa-, in cui la sibilante man mano si \u00e8 indebolita passando ad aspirata con lo spirito *so &gt; \u1f41 e *sa &gt; \u1f21 nella forma tipica allungata dell ionico attico. Da un tema *to-/-ta si \u00e8 formato il resto della declinazione dell'articolo greco, che comprende i tre generi maschile, femminile, neutro, e i numeri singolare, duale, plurale, rispecchiando le terminazioni della II declinazione greca nel maschile e nel neutro, mentre per il femminile la I dell'\u03b1 impuro lungo.\nI casi retti derivano probabilmente da un'originaria forma *\u03c4\u03bf\u03b4, analoga a quella dei pronomi neutri latini (\"illud - istud - aliud\"), con caduta della dentale in fine di parola; le forme del nominativo plurale in origine erano le enclitiche \u03c4\u03bf\u03b9 e \u03c4\u03b1\u03b9 attestate in Omero, per poi uniformarsi in \u03bf\u1f31 e \u03b1\u1f31. \nL'articolo ha funzione determinativa, l'indeterminativo non esiste, ma \u00e8 sostituito da alcune particelle come \u03bc\u03b5\u03bd e \u03b4\u03b5 per indicare \"questo\" o \"quello\".\nArticoli partitivi.\nL'articolo partitivo indica una quantit\u00e0 indeterminata che fa parte di un insieme pi\u00f9 grande o generale, da cui \u00e8 tolta:\nCome accennato, le sue forme plurali fungono anche da forma plurale dell'articolo indeterminativo. Si tratta del resto dell'uso pi\u00f9 comune del partitivo in italiano.\nGli articoli determinativi dal latino.\nDall'evoluzione fonetica degli aggettivi dimostrativi latini \"ille\" (quello), \"illa\" (quella) e \"illud\" (aggettivo dimostrativo neutro, corrisponde a \"quello\") otteniamo gli articoli determinativi \"il,la,lo\" italiani; \"el, la, lo\" spagnoli e \"le, la\" francesi. \nDa \"ipse\" (lui stesso), \"ipsa\" (lei stessa), \"ipsum\" (pronome dimostrativo neutro, corrisponde a \"lo stesso\") derivano gli articoli determinativi in sardo \"su, sa, sos, sas, is;\" questo tipo di esito si trova anche in alcune varianti del catalano."}
{"id": "12828", "revid": "1106276", "url": "https://it.wikipedia.org/wiki?curid=12828", "title": "Otone", "text": "Proveniente da una nobile famiglia etrusca, inizi\u00f2 la sua vita pubblica sotto il principato dell'imperatore Nerone, del quale divent\u00f2 intimo amico. Il rapporto fra i due si ruppe quando Otone rifiut\u00f2 di divorziare dalla moglie Poppea, che Nerone voleva appunto sposare. Otone venne quindi mandato come governatore nella lontana Lusitania, dove amministr\u00f2 la provincia per dieci anni. Nel 68 aiut\u00f2 Galba a rovesciare Nerone e a prendere il potere imperiale, ma quando vide le sue speranze di essere designato erede andare in fumo, si rivolt\u00f2 contro Galba e prese lui stesso il potere. Dopo pochi mesi di tranquillit\u00e0 e ordinaria amministrazione, inizi\u00f2 una guerra con il ribelle Vitellio. Questi scese in Italia dalla Germania e sconfisse gli eserciti di Otone, che si suicid\u00f2 per non far continuare i conflitti.\nLe fonti storiografiche.\nLa principale fonte storiografica antica su Otone sono le \"Storie\" di Tacito che descrivono dettagliatamente la guerra civile del 68-69. Altra importante fonte antica sono le \"Vite dei Cesari\" di Svetonio, che parla anche della famiglia di origine, dell'aspetto e delle abitudini dell'imperatore. Altre fonti sono gli \"Annali\" di Tacito, che lo citano durante il regno di Nerone, le \"Vite parallele\" di Plutarco e la \"Storia romana\" di Cassio Dione. Riferimenti a Otone vengono fatti da Aurelio Vittore, Eutropio, Plinio il Vecchio e Giovenale.\nBiografia.\nOrigini familiari.\nOtone apparteneva a un'antica e nobile famiglia etrusca residente a Ferentium (odierna Ferento), facente parte della gens Salvia. Nacque con il nome di Marco Salvio Otone in onore del nonno, un senatore romano diventato pretore e primo membro della famiglia a entrare in Senato. Sua bisnonna paterna era invece una certa Tizia, figlia di Lucio Tizio, sepolta a Ferento e morta nel 23 a.C. Suoi genitori furono Lucio Salvio Otone, intimo amico di Tiberio, e Albia Terenzia. Aveva un fratello maggiore, Lucio Tiziano, e una sorella che da giovane fu promessa a Druso Cesare, figlio di Germanico.\nGiovinezza e carriera politica (32-68).\nFu fin da piccolo prodigo e turbolento, tanto che il padre doveva spesso ricorrere alla frusta. Quando il padre mor\u00ec cerc\u00f2 di entrare nella corte imperiale e ci riusc\u00ec accattivandosi una vecchia liberta di cui si era finto innamorato. Riusc\u00ec cos\u00ec a conoscere Nerone e divenne uno dei suoi pi\u00f9 cari amici, probabilmente a causa delle loro similitudini caratteriali. Otone e Nerone erano soliti fare scorrerie notturne per la citt\u00e0 e fu proprio Otone che aiut\u00f2 l'imperatore a coprire la sua storia amorosa con la liberta Claudia Atte, che non era approvata da Agrippina, madre di Nerone.\nIl giorno in cui Nerone prese la decisione di uccidere la madre, Otone ne era al corrente e in seguito il Principe gli chiese di prendere presso di s\u00e9 Poppea, una sua amante che aveva strappato al marito. Otone, per\u00f2, si innamor\u00f2 di lei, la spos\u00f2 e si rifiut\u00f2 di rimandarla a Nerone. Dopo minacce e appelli dell'imperatore, il matrimonio venne annullato e Otone, grazie all'intercessione di Seneca, fu mandato con l'incarico di governatore nella remota provincia di Lusitania, poich\u00e9 Nerone non se la sent\u00ec di condannarlo a causa dei segreti che conosceva. Avendo ricoperto Otone solamente la carica di questore, incarico assegnatogli l'anno precedente (57), il governo della Lusitania era sia una promozione, poich\u00e9 veniva di solito data agli ex pretori, sia un esilio. Otone rimase quindi nella provincia occidentale dal 58 per i successivi dieci anni, sorprendendo tutti amministrando la Lusitania con una moderazione non comune a quel tempo.\nAscesa al potere (68-69).\nNel 68 il governatore della Spagna Tarraconese, Servio Sulpicio Galba, si rivolt\u00f2 contro Nerone e Otone lo accompagn\u00f2 a Roma, appoggiandolo e apparendo come il miglior generale nel suo seguito. A questo poteva averlo spinto il risentimento per il trattamento che aveva ricevuto da Nerone, ma a tale motivazione certamente si aggiunge l'ambizione personale. Nerone si suicid\u00f2 il 9 giugno 68 e Galba venne acclamato imperatore dal Senato e dal popolo. Otone si vide allora gi\u00e0 sul trono, poich\u00e9 Galba non aveva figli ed era avanti negli anni: essendo appoggiato dai soldati, dalla corte di Nerone, e incoraggiato anche dalle predizioni degli astrologi, Otone aspirava a essere adottato da Galba per succedergli. Otone fu appoggiato da Tito Vinio, amico del giovane e forse suo promesso suocero, dato che Otone aveva intenzione di sposarne la figlia Crispina, mentre gli si opponevano Cornelio Lacone e Icelo Marciano; vedendo l'esitazione dell'imperatore, che considerava anche Gneo Cornelio Dolabella per l'adozione, Otone inizi\u00f2 quindi a ingraziarsi i pretoriani con premi in denaro e favori.\nFu il 10 gennaio del 69 che le sue speranze furono raffreddate dall'adozione formale da parte di Galba di Lucio Calpurnio Pisone Liciniano: Galba infatti conosceva Otone e voleva avere un successore pi\u00f9 degno e meritevole della sua posizione, non volendo lasciare l'impero in mano a una persona molto simile a colui a cui l'aveva strappato. Non rimaneva a Otone che incassare il colpo; disperato per lo stato delle sue finanze, rovinate a causa delle sue precedenti stravaganze, trov\u00f2 comunque il danaro per pagare i servizi di dieci pretoriani estorcendoli a un funzionario imperiale: diede a ognuno un anticipo di diecimila sesterzi e ne promise altri cinquantamila. I soldati non assoldarono nessun altro, poich\u00e9 erano convinti che i loro camerati si sarebbero uniti alla congiura sul momento, visto lo scontento crescente verso Galba.\nLa sera del 14 gennaio, solo quattro giorni dopo l'adozione di Pisone, Otone era preparato a far uccidere Galba nei Palazzi imperiali del Palatino subito dopo la cena, ma decise di rinviare l'azione per paura di inimicarsi la coorte che era di guardia, la stessa che aveva assistito agli assassinii di Caligola e Nerone. Il giorno seguente present\u00f2 i suoi omaggi all'imperatore, assistette ai sacrifici presso il tempio di Apollo e all'orazione dell'aruspice, quindi si accomiat\u00f2 da Galba con la scusa di dover vedere una nuova casa da comprare o di sentirsi male e, attraverso un lungo giro che tocc\u00f2 la \"Domus Tiberiana\" e il Velabro, si rec\u00f2 presso il Miliario aureo nel Foro dove lo attendevano i suoi complici. Egli quindi fu scortato al campo dei pretoriani, dove fu acclamato imperatore dalla folla, fu sollevato sulle spalle dei soldati e posto sulla statua d'oro di Galba.\nIntanto Galba, che aveva ricevuto la notizia del tentativo di colpo di Stato in maniera confusa, aveva inviato guardie per tutta la citt\u00e0. Fu raggiunto per\u00f2 da una nuova voce che diceva che Otone era stato ucciso dai pretoriani, quindi scese dal Palatino e and\u00f2 nel Foro. Pisone, che aveva anche lui ricevuto delle notizie sull'accaduto, si precipit\u00f2 nel Foro per stare con il padre: la folla li circond\u00f2 e i cavalieri congiurati li trucidarono sul bordo del Lacus Curtius. Il corpo di Galba fu fatto a pezzi dai soldati e dal popolo. Come immediata conseguenza, furono nominati i nuovi prefetti: il pretorio fu assegnato a Plozio Firmo e Licinio Proculo, mentre Flavio Sabino divent\u00f2 prefetto della citt\u00e0.\nQuella stessa sera, Otone ricevette l'investitura dai senatori con il nome di \"Augusto\", la potest\u00e0 tribunizia e altre dignit\u00e0 appartenenti all'imperatore. Otone dovette il suo successo al risentimento covato dai pretoriani e dal resto dell'esercito per il rifiuto di Galba di pagare le somme promesse a chi aveva supportato la sua ascesa al trono; inoltre la popolazione della citt\u00e0 non gradiva Galba e rimpiangeva la memoria di Nerone.\nIl breve principato (69).\nI primi mesi (gennaio-febbraio).\nIl popolo inizi\u00f2 a chiamarlo con il soprannome \"Nerone\", in virt\u00f9 dell'antica amicizia con il vecchio imperatore; Otone cerc\u00f2 quindi di risollevare l'immagine dell'ultimo giulio-claudio: fece nuovamente installare statue di Nerone e di sua moglie Poppea, vennero richiamati a servizio i suoi liberti e la sua servit\u00f9 e, con lo stanziamento di 50 milioni di sesterzi, fu annunciata l'intenzione di completare la Domus Aurea. Questa azione aveva principalmente lo scopo di creare nuovi posti di lavoro e di ingraziarsi la plebe, favorevole a Nerone, che era messa in agitazione dalla scarsit\u00e0 delle riserve di grano, accentuata dalla presenza in citt\u00e0 di alcune decine di migliaia di soldati, e, pi\u00f9 avanti, dall'esondazione del Tevere che fu seguita dal crollo del \"pons Sublicius\" e da vari allagamenti. Agendo in questo modo, per\u00f2, Otone si rese ostile al Senato, che si era chiaramente opposto a Nerone e presso il quale la sua posizione era invisa, data la violenta presa del potere. Tuttavia i timori dei pi\u00f9 sobri e rispettabili cittadini furono dissipati dalle dichiarazioni di Otone sulle sue intenzioni di governare con giustizia e dal suo clemente giudizio nei riguardi di Aulo Mario Celso, console designato e devoto seguace di Galba.\nOtone, nei giorni che seguirono il bagno di sangue avvenuto nel Foro, apparve sconvolto dall'accaduto, riusciva a malapena a dormire e si pentiva di aver ucciso Galba, rincuorandosi per\u00f2 al pensiero che cos\u00ec aveva posto fine a una guerra civile. Otone inizi\u00f2 a governare con giudizio, cercando intanto di guadagnare anche il favore di parte del Senato assegnando a vari membri cariche sacerdotali, ma la sua politica venne interrotta dopo pochi giorni da una notizia dalla Germania: le legioni del Reno avevano elevato a imperatore il loro generale, Aulo Vitellio. Il Senato invi\u00f2 allora una delegazione a nord per informare Vitellio che era gi\u00e0 stato eletto un imperatore e quindi di calmare le sue truppe; Otone, invece, per mezzo di un suo messo personale chiese a Vitellio di affiancarlo nel governo dell'Impero e di diventare suo genero.\nDopo qualche giorno - durante i quali, dopo uno scambio di lettere contenenti promesse reciproche di vantaggi, sembrava di essere quasi giunti a un accordo - i due imperatori ruppero i legami e Otone richiam\u00f2 tutti gli ambasciatori imperiali della Germania. Otone invi\u00f2 allora delle delegazioni in Germania Magna, alla legione \"Italica\" e a Lugdunum, facendo finta che fossero dietro ordini del Senato; tuttavia aveva inviato allo stesso tempo dei pretoriani e questi, stando direttamente agli ordini dei Otone, vennero subito rimandati a Roma prima che potessero parlare con i soldati. I due imperatori mandarono sicari l'uno contro l'altro e Vitellio arriv\u00f2 a scrivere una lettera con minacce di morte a Tiziano, fratello di Otone, e al figlio Lucio Cocceiano.\nA dare nuova speranza a Otone fu la notizia che altre province si erano schierate a suo favore, giurandogli fedelt\u00e0: la Dalmazia, la Pannonia e la Mesia a nord, la Spagna a ovest, la Giudea di Tito Flavio Vespasiano e tutte le province asiatiche a est, l'Egitto e l'Africa, tenuta dal proconsole Gaio Vipstano Aproniano, a sud. Le province della Gallia (Aquitania e Provenza) si schierarono invece con Vitellio.\nOtone, superate le difficolt\u00e0 iniziali, govern\u00f2 l'impero come in tempi di pace: invi\u00f2 molte famiglie nelle colonie spagnole di \"Hispalis\" ed \"Emerita\", diede la cittadinanza romana ai Lingoni (un popolo gallico), diede le citt\u00e0 dei Mauri alla Betica, eman\u00f2 una nuova legislazione per le provincie di Cappadocia e Africa. Inoltre ottenne un successo militare quando novemila cavalieri Roxolani invasero la Mesia e furono sconfitti dal legato Marco Aponio Saturnino, che li ricacci\u00f2 indietro; per questa impresa Aponio ebbe una statua trionfale a Roma. Nei primi giorni di marzo, a Ostia scoppi\u00f2 anche una confusionaria rivolta, che in una notte vide schierati i Centurioni, i Senatori armati e i pretoriani. Solo quando i pretoriani videro Otone al sicuro e ascoltarono il suo discorso che li richiamava all'ubbidienza si calmarono e la sollevazione immediatamente fin\u00ec.\nLa guerra con Vitellio (marzo-aprile).\nLa guerra con Vitellio era, per\u00f2, ormai inevitabile e le armate dalla Germania erano gi\u00e0 arrivate sulle Alpi. Otone decise quindi di organizzare un esercito e diede grandi poteri al prefetto del pretorio Licinio Proculo. Il 14 marzo l'imperatore, spaventato da prodigi e presagi negativi, part\u00ec verso il Nord alla testa delle sue truppe, per impedire all'esercito di Vitellio di entrare in Italia. Lasci\u00f2 quindi il governo dell'impero in mano al fratello, Lucio Tiziano. L'esercito che lasci\u00f2 Roma, la Legio I \"Adiutrix\", cinque coorti pretoriane e altri duemila soldati, era pronto a unirsi alle quattro legioni provenienti dalla Pannonia e dalla Dalmazia, la Legio VII \"Gemina\", XI \"Claudia\", XIII \"Gemina\" e XIV \"Gemina\".\nOtone non affront\u00f2 mai la battaglia, ma rest\u00f2 a Brescello e invi\u00f2 il generale Trebonio Gallo per prendere le rive del Po e scacciare il generale vitelliano Aulo Cecina Alieno. Intanto la flotta dell'imperatore avanzava da Roma, conquist\u00f2 in breve tempo tutte le coste italiane, e arriv\u00f2 in Gallia Narbonense sotto il comando di Svedio Clemente, Antonio Novello ed Emilio Pacense. I comandanti della flotta otoniana, per\u00f2, saccheggiarono e bruciarono le terre e i villaggi che incontravano e per questo gli abitanti delle Alpi, sotto il comando del procuratore Mario Maturo, si rivoltarono contro Clemente; la rivolta fu per\u00f2 duramente repressa.\nIntanto era sceso in Italia, con il comando dell'esercito di Vitellio, il generale Fabio Valente; questi mand\u00f2 nella Narbonense il generale Giulio Classico per contrastare l'avanzata di Clemente. I due eserciti si scontrarono a Forum Iulii, nell'odierna Provenza. La battaglia fu vinta dagli otoniani, ma le perdite furono cos\u00ec importanti che entrambi gli eserciti si ritirarono, i vitelliani ad Antibo e gli otoniani ad Albenga. Questa vittoria si ripercosse sulla vicina isola della Corsica, dove comandava il procuratore Decimo Pacario: questi odiava Otone, ma il popolo era spaventato dalla vicinanza della flotta di Clemente e quindi uccise Pacario, portandone la testa all'imperatore.\nIntanto, nella Cisalpina, il vitelliano Aulo Cecina Alieno condusse un esercito nella Pianura Padana e in breve tempo fu padrone del Po e delle sue rive. L'unica citt\u00e0 rimasta fedele a Otone era Piacenza, sotto il comando di Vestricio Spurinna. Cecina allora pose il campo sulle rive settentrionali del fiume, mentre Spurinna faceva fortificare tutta la citt\u00e0. Il giorno seguente i vitelliani attraversarono il Po e iniziarono l'assedio, sperando in una facile vittoria. Le truppe di Cecina furono per\u00f2 respinte grazie al comando di Spurinna e il generale fu costretto ad attraversare nuovamente il Po e fuggire nella citt\u00e0 di Cremona.\nL'otoniano Trebonio Gallo, che andava in soccorso di Piacenza con la I legione, fu avvertito della ritirata di Cecina. Decise allora di andare incontro al nemico, ma a Cremona era gi\u00e0 in atto una battaglia tra Cecina e Marzio Macro, che, passato il Po con dei gladiatori, aveva attaccato i vitelliani scacciandoli dalla citt\u00e0. I comandanti dell'armata di Otone (Trebonio Gallo, Gaio Svetonio Paolino e Mario Celso), iniziarono a essere visti con sospetto alla corte dell'imperatore poich\u00e9 non avevano inseguito l'esercito di Cecina in fuga e quindi fu inviato Lucio Tiziano per prendere il comando come Generale della guerra. Poich\u00e9 Fabio Valente stava avvicinandosi all'esercito di Cecina, quest'ultimo, che non voleva presentarsi sconfitto, decise di attaccare l'esercito nemico presso il Locus Castorum, a dodici miglia da Cremona: anche in questo scontro Cecina venne sconfitto e si ritir\u00f2 presso l'armata di Valente.\nA questo punto Otone ordin\u00f2 di convocare un consiglio di guerra per decidere il da farsi; a fare il punto della situazione fu Svetonio Paolino, ritenuto il pi\u00f9 capace dei militari, e questi sostenne che l'impazienza avrebbe giocato a favore dei nemici dell'imperatore, mentre sarebbe stato meglio attendere. Paolino ricord\u00f2 che l'armata di Vitellio era al completo, ma Otone controllava l'Oriente, l'Italia e Roma e quindi sugger\u00ec di aspettare l'arrivo della XIV legione per schiacciare definitivamente il nemico. Anche Mario Celso e Trebonio Gallo si dissero favorevoli alla proposta di Paolino, mentre Otone era propenso a ingaggiare immediatamente la battaglia, sostenuto dal fratello Tiziano e dal prefetto del pretorio Proculo che dicevano di avere il favore degli dei.\nNessuno os\u00f2 opporsi, ma si decise che almeno l'imperatore sarebbe dovuto rimanere dietro le linee di difesa, a Brescello. Questa decisione caus\u00f2 ulteriore malcontento tra i soldati, che vedevano l'imperatore allontanarsi e lasciarli in mano a dei generali dei quali non si fidavano. Intanto era scoppiata un'altra battaglia sulle rive del Po, poich\u00e9 i vitelliani lo avevano attraversato con un ponte di barche. Durante lo scontro fu ucciso Marzio Macro, il comandante dei gladiatori otoniani, trafitto da un giavellotto. Sul luogo della battaglia arrivarono anche Vestricio Spurinna con le sue coorti e Flavio Sabino, che prese il posto di Macro.\nIntanto Otone rimaneva a Brescello, con l'esercito sul punto della rivolta. Anche la guida delle truppe era confusa: il poco esperto Tiziano aveva il comando formale, ma di fatto l'esercito era in mano al prefetto Proculo, mentre Celso e Paolino non riuscivano pi\u00f9 a contenere il malcontento dei soldati. Questi ultimi, per\u00f2, erano ormai in marcia verso il nemico e lo raggiunsero nei pressi di Bedriaco, dove Valente aveva gi\u00e0 dato il segnale di battaglia. Gli otoniani ingaggiarono il nemico, giungendo al campo vitelliano dove divamp\u00f2 feroce la battaglia. Davanti al numero e alla forza delle schiere avversarie, i comandanti otoniani fuggirono e, dopo una breve resistenza di Cecina e Valente, l'esercito dell'imperatore venne finalmente messo in fuga. Quando la notizia dell'esito della battaglia raggiunse il campo, Otone rifiut\u00f2 di far chiamare le altre legioni da Aquileia, perch\u00e9 non voleva che si continuasse a combattere.\nMorte e successione (69).\nCon questo solenne discorso, Otone consol\u00f2 chi gli era intorno, mentre dava mance ai suoi soldati e ai suoi servi. Si ritir\u00f2 poi nella sua tenda e bruci\u00f2 le sue lettere personali perch\u00e9 non finissero in mano al nemico, scrisse due lettere, una alla sorella e una a Statilia Messalina, con la quale voleva sposarsi, ma che lo aveva rifiutato. Si mise poi a riposare portando a letto con s\u00e9 due pugnali, dorm\u00ec tutta la notte e al suo risveglio si trafisse il fianco: ai primi gemiti i suoi attendenti accorsero al suo capezzale, ma Otone spir\u00f2 in poco tempo. Fu seppellito modestamente subito dopo la morte, come da sue disposizioni.\nTacito, come molti altri storici antichi, ne lod\u00f2 l'eroicit\u00e0 nel morire: con la sua morte, Otone avrebbe desiderato porre fine alla guerra civile che fin troppe vittime romane aveva mietuto. Fu cos\u00ec amato dalle sue truppe che molti dei suoi soldati, dopo averlo sepolto, si uccisero a loro volta. Ma il suo sacrificio si rivel\u00f2 vano, dato che il principato di Vitellio fu nuovamente scosso dalla rivolta del governatore della Giudea, Tito Flavio Vespasiano.\nOtone nella cultura di massa.\nOtone \u00e8 il protagonista della tragedia del francese Pierre Corneille \"Othon\", rappresentata per la prima volta nel 1664: in quest'opera Corneille rappresenta Otone come il monarca ideale, il cui passato \u00e8 stato una conseguenza della depravazione di Nerone, e lo abbellisce per paragonarlo al giovane re di Francia della sua epoca, Luigi XIV.\nOtone \u00e8 anche il personaggio principale del dramma per musica \"Ottone in villa\" di Antonio Vivaldi, rappresentato per la prima volta nel 1713; questa opera \u00e8 considerata il primo lavoro teatrale del celeberrimo compositore. Appare anche nell\"incoronazione di Poppea\" di Claudio Monteverdi (1642) e nell\"Agrippina\" di Georg Friedrich H\u00e4ndel (1709), entrambe opere liriche. Otone \u00e8 presente inoltre nel film muto \"Nero\" (1922), considerato perduto, e nel poema epico medievale inglese \"Siege of Jerusalem\"."}
{"id": "12830", "revid": "11", "url": "https://it.wikipedia.org/wiki?curid=12830", "title": "Marco Salvio Otone", "text": ""}
{"id": "12832", "revid": "1718925", "url": "https://it.wikipedia.org/wiki?curid=12832", "title": "Elemento (insiemistica)", "text": "In matematica un elemento \u00e8 un oggetto contenuto in un insieme (o pi\u00f9 in generale in una classe).\nIl fatto che \"x \u00e8 un elemento dell'insieme A\" si indica con la scrittura \"x \u2208 A\".\nGli elementi possono a loro volta essere insiemi, come ad esempio nell'insieme B={1,2,{3,4}} che ha come elementi i numeri 1 e 2 e l'insieme {3,4}. Gruppi di elementi possono formare un sottoinsieme. L'inclusione di un insieme A in B come sottoinsieme non va confusa con l'inclusione di A in B come elemento. Nell'esempio considerato prima A={1,2} \u00e8 sottoinsieme di B ma non elemento mentre {3,4} \u00e8 elemento di B ma non sottoinsieme.\nIl termine elemento pu\u00f2 essere riferito anche ad una entrata ai j di una matrice A o di un vettore."}
{"id": "12833", "revid": "119323029", "url": "https://it.wikipedia.org/wiki?curid=12833", "title": "Auschwitz (disambigua)", "text": ""}
{"id": "12835", "revid": "1516566", "url": "https://it.wikipedia.org/wiki?curid=12835", "title": "Cisliano", "text": "Cisliano (\"Cisli\u00e0n\" in dialetto milanese) \u00e8 un comune italiano di abitanti della citt\u00e0 metropolitana di Milano in Lombardia, a sud-ovest di Milano e situato nel Parco agricolo Sud Milano.\nGeografia fisica.\nTerritorio.\nIl territorio comunale ha forma squadrata e confina ad ovest con Albairate, a sud con Gaggiano, a est con Cusago, a nord-est con Bareggio, a nord con Vittuone e Sedriano ed a nord-ovest con Corbetta.\nCisliano dista circa quindici chilometri ad ovest dal capoluogo lombardo.\nGeologia e idrografia.\nMorfologicamente, il territorio di Cisliano \u00e8 caratterizzato dall'ambiente pianeggiante tipico della pianura padana, prevalentemente adatto a boschi o coltivazioni. L'altitudine \u00e8 compresa tra i 124 e i 128 m s.m.l.\nSismologia.\nDal punto di vista sismico Cisliano presenta un rischio molto basso ed \u00e8 stata classificata come il comune zona 4 (bassa sismicit\u00e0) dalla protezione civile nazionale.\nStoria.\nCisliano fu un antico fondo dell'illustre gens romana \"Caecilia\". Un Cecilio, o un ex-schiavo di Cecilio, lasci\u00f2 infatti il nome a queste terre.\nI ritrovamenti archeologici pi\u00f9 antichi, ritrovati nel 1903 ad opera del noto scrittore e archeologo Carlo Dossi e consistenti in ventiquattro tombe complete, fanno presupporre l'abitazione del luogo gi\u00e0 dall'epoca tardo celtica.\nIl paese appare per la prima volta in un documento dell'8 maggio 742: si tratta di un atto di donazione fatta da un certo Teoperto di Briascono alla basilica di Sant'Ambrogio a Milano di una casa situata nel luogo dove soleva abitare. A firmare l'atto di donazione come testimoni vi \u00e8 tra l'altro un certo Fortino, nobile, figlio del fu Todone \"de Ceciliano\". In una vendita dell'849 presenzia un testimone che ha nome Autzone e che dichiara di vivere nel \"vicus Cecilianus\". Il paese era detto dunque Ceciliano, aggettivo derivante dal nome romano \"Cecilius\". In un altro documento conservato nell'archivio del Capitolo di S. Ambrogio di Milano, documento del 1038, \u00e8 nominato anche un tale Andrea \"de loco Cixliano\", mentre in un atto di vendita dell'11 febbraio 1081 si parla di un Vinifredo figlio del fu Rolando \"de loco Cixliano\". Cisliano non fu incluso nel Ducato e nel Comitato della Burgaria, nell'epoca longobarda, ma fu compreso nel pagus di Corbetta, agglomerato urbano assai esteso su cui si adagi\u00f2 quella pieve, la seconda per estensione nella diocesi di Milano.\nNella seconda met\u00e0 del XII secolo, il paese rimase coinvolto in una controversia giudiziaria sul diritto di celebrare la messa nella chiesa dei Santi Faustino e Giovita che sorgeva in loco tra il parroco di Cisliano e il monastero milanese di San Vittore al Corpo, il quale infine riusc\u00ec a farsi assegnare i diritti sulla chiesa. Nel 1570 il borgo venne visitato da San Carlo Borromeo che fece una relazione sull'abitato in occasione di una sua visita pastorale.\nNel 1619 il borgo venne acquisito come feudo dai fratelli Raffaele e Ambrogio Fagnani, figli del questore Giovanni Battista, i quali offrirono inizialmente la somma irrisoria di 325 scudi, salita dopo qualche giorno gi\u00e0 a 540 per fronteggiare le controproposte avanzate dal conte Giovanni Battista Panigarola. L'asta si concluse a favore dei Fagnani che per l'acquisto del feudo di Cisliano sborsarono in totale 560 scudi. La famiglia ne detenne la propriet\u00e0 per cinquant'anni, quando l'abitato pass\u00f2 al monastero della Certosa di Pavia.\nNel 1870 furono aggregati a Cisliano i comuni di Bestazzo e San Pietro Bestazzo.\nSimboli.\nLo stemma comunale, \u00e8 stato concesso con decreto del presidente della Repubblica del 17 ottobre 1992.\nMonumenti e luoghi d'interesse.\nArchitetture religiose.\nChiesa parrocchiale di San Giovanni Battista.\nDedicata a San Giovanni Battista, la chiesa di Cisliano trae le proprie origini da una struttura pi\u00f9 antica, una cappella fondata nel 1583 ad opera del padre domenicano Basilio del convento di Santa Maria delle Grazie di Milano.\nDa questo primitivo luogo di culto, gi\u00e0 dal 1592 si pass\u00f2 alla costruzione di una vera e propria chiesa che si arricch\u00ec nel corso del Seicento di due altari, uno dedicato ai Santi Giovanni e Paolo gi\u00e0 citato nella visita pastorale del 1685 e l'altro dedicato a Sant'Antonio da Padova, realizzato nel 1689 a spese di Antonia Aliprandi e Federico Del Conte.\nNel 1709 si rese necessario un ulteriore ampliamento della struttura che per\u00f2 si protrasse a lungo tanto \u00e8 vero che nel 1725 la struttura mancava ancora delle necessarie coperture del tetto.\nLa chiesa venne ampliata nuovamente nel 1903 per nuove esigenze date dall'aumento del numero degli abitanti nel comune.\nL'interno, originario della fine del XVIII secolo, conserva anche una pregevolissima tela attribuita a Camillo Procaccini.\nChiesa di Santa Maria Assunta (fraz. Bestazzo).\nLa chiesa di Santa Maria Assunta, in localit\u00e0 Bestazzo, \u00e8 contraddistinta da una struttura di discrete dimensioni eretta per sopperire alle esigenze degli abitanti della frazione. Anche se essa risulta risalente nella maggior parte delle proprie sezioni al XVII secolo, la pianta \u00e8 con tutta probabilit\u00e0 medioevale. Caratteristici sono il campanile, visibile anche dalla strada statale adiacente alla frazione, e la facciata che a differenza dell'intero complesso si presenta con uno stile con pietre a vista.\nOratorio di San Bernardo.\nL'oratorio si trova nella zona di Cascina Scanna. \u00c8 un edificio rinascimentale magnificamente conservato, leggermente sopraelevato; l'esterno \u00e8 a pianta quadrata, decorato con lesene ed archi chiusi con particolari in cotto originali. La facciata \u00e8 semplice, rilevante il campanile, di pieno stile rinascimentale in mattoni\nArchitetture civili.\nPalazzo Terzago (fraz. Bestazzo).\nPalazzo Terzago, in localit\u00e0 Bestazzo, \u00e8 il palazzo cittadino pi\u00f9 antico del piccolo borgo e rappresentava la residenza in loco della famiglia Terzaghi, feudataria della frazione.\nIl complesso si trova inserito in un tipico impianto di vie medioevali, il che fa supporre origini molto antiche della sua struttura, riconducibili ad un fortilizio medioevale e probabilmente anche ad un \"castrum\" romano.\nCascina Scanna.\nLa fondazione del complesso su cui oggi sorge la Cascina Scanna, risale al IV secolo ed \u00e8 stato comprovato da ritrovamenti archeologici costituiti da necropoli. Malgrado questo, le strutture presenti sul complesso rurale risalgono tutte al XVI secolo e si riferiscono in particolare al palazzo padronale (contraddistinto da un interessante portone a bugnato) e all'Oratorio di San Bernardo, contraddistinto da una splendida torre campanaria visibile da grande distanza e ricordata assieme al complesso da San Carlo Borromeo in una delle proprie visite pastorali nell'area del cislianese.\nLa struttura, tuttora incredibilmente isolata dal resto del paese, era per\u00f2 autosufficiente, favorita in questo dalle grandi estensioni di terreni agricoli, ricchi anche di fontanili (per la precisione cinque) che scorrevano lungo le propriet\u00e0 della cascina.\nAttualmente questa struttura accoglie una discreta popolazione di individui e costituisce localit\u00e0 del comune di Cisliano.\nEventi e cultura.\nNel Comune di Cisliano, sono molte le associazioni che animano la vita del paese, svolgendo attivit\u00e0 di intrattenimento culturale e sportivo, di salvaguardia ambientale e di volontariato.\nSport.\nLa societ\u00e0 calcistica dell'ASD Cisliano milita in promozione, nella stagione 2006/2007 ha ottenuto la salvezza agevolmente dopo aver vinto nelle stagioni precedenti il campionato di Seconda categoria e di Prima categoria.Salvezza ottenuta anche nel corso della stagione 2007/2008. La stagione 2008/2009 vede cambiare la gestione tecnica, la squadra Promozione inizia molto bene e resta per quasi tutto il campionato nella zona playoff. Finir\u00e0 settima ad un solo punto dalla quinta e dalla sesta classificata. La squadra Juniores Provinciale vince il campionato e ritorna nella categoria Regionale fascia B, mentre nella Coppa Lombardia di categoria arriva a disputare la finale. La stagione 2009/2010 la squadra Promozione termina il proprio campionato a met\u00e0 classifica, mentre la squadra Juniores stravince il suo campionato ed entra nell'\u00e9lite della Juniores Regionale fascia A e per la seconda stagione consecutiva raggiunge la finale della Coppa Lombardia Juniores Regionale B. La stagione 2010/2011 si chiude con la squadra Promozione al quarto posto, mancando di un solo punto l'accesso ai play off. La squadra Juniores chiude il campionato Regionale fascia A al primo posto a pari punti con la Juniores del Roncalli di Legnano. La squadra Allievi Provinciali A domina il suo girone e si guadagna l'accesso alla categoria Regionale fascia B. Mentre nella Coppa Disciplina divide il primo posto con il Baggio Secondo ed il Leone XIII. La stagione 2011/2012 sar\u00e0 per l'A.S. CISLIANO la sesta consecutiva nella categoria Promozione Regionale.\nSociet\u00e0.\nEvoluzione demografica.\nNel 1809 il comune comprendeva anche l'annessa Bestazzo (entrambi i comuni furono brevemente incorporati a Cusago). I dati riportati si riferiscono al comune nei confini attuali.\nEtnie e minoranze straniere.\nAl 1\u00ba gennaio 2019 nel comune risiedevano cittadini stranieri, ovvero il 4.2% della popolazione totale. Le nazionalit\u00e0 pi\u00f9 rappresentate erano:"}
{"id": "12836", "revid": "15756", "url": "https://it.wikipedia.org/wiki?curid=12836", "title": "Vanzago", "text": "Vanzago (\"Vans\u00e0gh\" in dialetto milanese) \u00e8 un comune italiano di abitanti della citt\u00e0 metropolitana di Milano in Lombardia.\nStoria.\nAntichi insediamenti celti mostrano l'origine del comune, in quanto nel toponimo \"Vantac\" sono presenti sia la radice -an- e la terminazione -ac, poi mutato nel latino \"Ventiacum\". I primi riscontri documentali del nome risalgono all'864, trascritti nel \"Codex Diplomaticus Langobardorum\". Sotto il regno di Napoleone, Vanzago fu annessa a Pogliano.\nPer secoli Vanzago visse di un'economia prevalentemente agricola, testimoniata dalla presenza di alcuni vecchi cascinali, anticamente situati nelle molte e odierne aree verdi. Nella prima met\u00e0 del Novecento nacquero importanti opifici come il Cotonificio Valle Ticino, una grossa tessitura che, negli anni trenta, diede lavoro ad oltre 350 operai ed operaie, chiudendo nel 1955, e la ditta Cuoital che produceva calzature. Erano inoltre presenti altre aziende e negozi, tra le quali, l'Officina meccanica di Ulisse Cantoni, il salumificio fratelli Carini ed altri ancora, tutti ormai chiusi. Ancora attiva \u00e8 l\u2019Autonord Car &amp; Caravan della famiglia Bartezaghi che si occupa di vendita di auto e caravan nuove e usate. Grazie al parco del WWF, al Parco Agricolo Sud Milano ed al PLIS del Basso Olona, il comune conserva aree a verde protette, per un totale di 3.565.925 m\u00b2 corrispondenti a circa il 58% del territorio comunale. Negli ultimi anni Vanzago ha vissuto un'esplosione demografica, favorita, sia dall'edificazione residenziale realizzata nella ex area industriale della Zust Ambrosetti, in origine, Cotonificio Valle Ticino, che dalla relativa vicinanza a Milano, raggiungibile con la linea S5 del Servizio ferroviario suburbano.\nMonumenti e luoghi d'interesse.\nChiese.\nCappella del Monasterolo.\nAll'interno della Corte del Monasterolo, sorta sull'area che ospitava fino alla met\u00e0 del XV secolo un Monastero delle Monache, si trova un \"Oratorio\" settecentesco dedicato a Maria Santissima Immacolata. Tale Oratorio, in sostituzione di una pi\u00f9 antica cappella descritta nelle visite pastorali borromee del 1566 e seguenti e collocata al centro del cortile, fu edificato al limitare del nuovo cortile, tra il 1745 ed il 1748, a cura e spese del proprietario di allora, il Conte Antonio Simonetta, e benedetta il 21 giugno 1748. Pur essendo stato frazionato in piccole propriet\u00e0 all'inizio del XX secolo, all'antico cortile che ospita l'Oratorio dell'Immacolata, non \u00e8 venuta meno l'affettuosa cura alla piccola chiesa locale, sia da parte dei \"condomini\" del Monasterolo che dalla parrocchia di Vanzago. La cappella \u00e8 a pianta rettangolare, ad unica navata, in due campi sagomati sia all'esterno che all'intero. La facciata, decorata con piccoli fregi in stucco e modanature settecentesche, presenta un unico portale d'ingresso, sormontato da un ampio finestrone, il tutto coronato da un timpano triangolare. L'altare, situato in un piccolo presbiterio separato da una balaustra, \u00e8 addossato al muro di fondo ed \u00e8 sormontato da una tela d'autore ignoto, con tutta probabilit\u00e0 di \"scuola varesina\" e di notevole pregio stilistico, risalente alla prima met\u00e0 del XVIII secolo, riproducente la figura di Maria Santissima con in braccio il Bambino e con una falce di luna a sorreggerla. La tela viene definita, nel verbale della Visita pastorale del cardnale Pozzobonelli del 1761 come dipinta da \"non spernendo pennicillo\". Nei pressi si trova un piccolo locale ad uso sacrestia ed un piccolo campanile.\nCappella di San Giovanni Battista.\nDa sottolineare anche la presenza, in Via Roma, nella frazione di Mantegazza, l'antica, e piccola Chiesa di San Giovanni Battista che conserva al suo interno affreschi di buona fattura inserendosi perfettamente nell'assetto edilizio dal sapore antico del borgo.\nVille e Palazzi.\nVilla Gattinoni.\nRinnovata e restaurata agli inizi degli anni settanta del XX secolo e valorizzata nel suo aspetto monumentale, la villa Gattinoni fa bella mostra di s\u00e9 in rappresentanza di uno degli edifici caratteristici tipici di Vanzago. Oggi \u00e8 sede della \"Fondazione Ferrario\" il cui scopo istituzionale consiste nella promozione di attivit\u00e0 assistenziali a favore degli anziani. La ricca ed imponente costruzione, edificata nei primi anni del XVIII secolo probabilmente su precedente edificio cinquecentesco appartenuto ai Croce, fu dimora di campagna della famiglia dei banchieri Belinzaghi, poi, tra il Settecento e l'inizio dell'Ottocento dei Milesi, tra l'Ottocento e prima met\u00e0 del Novecento, dei Padulli e dei Gattinoni. La villa si sviluppa nelle forme di un barocco lineare. La facciata settentrionale, contraddistinta da decorazioni e riquadrature d'intonaco delle finestre, \u00e8 munita di due balconcini in ferro battuto e un bel porticato a tre arcate distinte da colonne binate, elementi che accolgono l'ingresso dall'attuale Via Vittorio Emanuele II. Il retro \u00e8 contraddistinto da una facciata semplice e piatta. Il piano terra \u00e8 noto per ospitare un importante salone di rappresentanza affrescato e stuccato, che conserva anche alcune tele originali del Settecento. Al primo piano, dove attualmente si trovano gli uffici della direzione, si accede attraverso una scala elicoidale di 74 gradini con mosaici, e, sotto la medesima, si trovava un tempo un pozzo che forniva l'acqua necessaria a tutta l'abitazione e che giungeva ai piani superiori attraverso una carrucola, ancora oggi visibile presso la scala. Oltre al soffitto a volta dello \"scalone padronale\", affrescato nel 1949 dal pittore milanese Natale Penati. Di notevole rilievo \u00e8 anche la cappella padronale settecentesca e delicatamente affrescata, situata al primo piano e dotata di un piccolo accesso \"di servizio\" ad uso del sacerdote officiante. Molto interessante \u00e8 anche il parco retrostante, di impianto settecentesco ed ancora ricco di alberi notevoli, tra cui una ginko biloba, albero di origine giapponese, della cui specie l'esemplare vanzaghese situato nel parco, \u00e8 stato al tempo del suo trapianto, tra i primi in Italia.\nAree naturali.\nIl territorio comunale ospita unOasi naturale del WWF\", denominata Bosco di Vanzago\"' costituita nel 1978. Attualmente risulta essere interessata da un progetto di ampliamento del Parco Agricolo Sovracomunale del Roccolo, istituito nel 1991 tra i Comuni di Parabiago, Busto Garolfo, Casorezzo, Arluno, Canegrate e, dal 1997 a Nerviano, e che si estende per circa 15.000.000 di\u00a0m\u00b2. Tale progetto prevederebbe l'assorbimento dell'Oasi, ma ci\u00f2 non \u00e8 ancora passato alla fase di vaglio. Vanzago, insieme alle frazioni di Mantegazza e \"Valdarenne\" fanno parte dell'Oasi del Ticino, che comprende molti paesi situati nell'area nord ovest di Milano. Parte del territorio comunale \u00e8 inoltre compreso nel Parco del Basso Olona, istituito nel 2010.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010, la popolazione straniera residente era di 414 persone. I romeni, con 100 persone, pari al 1,12% del totale della popolazione, sono la nazionalit\u00e0 straniera maggiormente rappresentata sul totale della popolazione residente.\nGeografia antropica.\nSecondo l'ISTAT, il territorio comunale comprende il centro abitato di Vanzago, la frazione di Mantegazza e la localit\u00e0 di Valdarenne.\nInfrastrutture e trasporti.\nStrade.\nIn pochi minuti \u00e8 possibile raggiungere la strada statale 33 del Sempione e l'autostrada A4 Torino-Trieste.\nFerrovie.\nVanzago, assieme a Pogliano Milanese, \u00e8 dotata di una stazione lungo la ferrovia Domodossola-Milano, da cui passano anche i treni della linea S5 (Varese-Treviglio) del servizio ferroviario suburbano di Milano.\nMobilit\u00e0 urbana.\nMovibus linea Z618"}
{"id": "12837", "revid": "124667621", "url": "https://it.wikipedia.org/wiki?curid=12837", "title": "O\u015bwi\u0119cim", "text": "O\u015bwi\u0119cim (IPA: , ; in tedesco \"Auschwitz\", in yiddish: \u05d0\u05b8\u05e9\u05e4\u05bf\u05e2\u05e6\u05d9\u05df \"Oshfetsin\", \u05d0\u05b8\u05e9\u05e4\u05bc\u05d9\u05e6\u05d9\u05df \"Oshpitsin\", o \u05d0\u05d5\u05d9\u05e9\u05d5\u05d5\u05d9\u05e5 \"\u00c4uschwitz\" / \"Oyshvits\"; in ebraico: \u05d0\u05d5\u05e9\u05d5\u05d5\u05d9\u05d9\u05e0\u05e6'\u05d9\u05dd, \"Oshvyentchim\") \u00e8 un comune urbano polacco dell'omonimo distretto sito nel voivodato della Piccola Polonia.Ricopre una superficie di e nel 2011 contava abitanti, \u00e8 situato a circa da Cracovia.\nLa citt\u00e0 \u00e8 nota anche col nome tedesco \"Auschwitz\" \u2013 che essa prese prima durante la dominazione austro-ungarica, e poi durante l'occupazione da parte della Germania nazista \u2013 associato all'omonimo campo di concentramento nel quale, durante la seconda guerra mondiale, vennero uccise oltre un milione e centomila persone fra ebrei, russi, polacchi, prigionieri di guerra, omosessuali, oppositori politici, sacerdoti cattolici, testimoni di Geova, zingari e disabili.\nStoria.\nLa citt\u00e0, menzionata per la prima volta nel 1117 viene collegata nel 1179 a uno dei ducati della Slesia.\nO\u015bwi\u0119cim venne organizzata sotto il diritto tedesco (pi\u00f9 precisamente sotto il diritto di Lwowek, che era una variante del Diritto di Magdeburgo) nel 1270.\nNel corso della storia, tedeschi e polacchi vi hanno convissuto pacificamente. Fin dal 1315 O\u015bwi\u0119cim fu la capitale di un ducato indipendente, il Ducato di O\u015bwi\u0119cim. Nel 1327 divenne vassallo di Boemia. Nel XIV secolo molte persone lasciarono la citt\u00e0. Nel 1457 il re polacco Casimiro IV acquis\u00ec i diritti su O\u015bwi\u0119cim. . O\u015bwi\u0119cim divenne anche uno dei centri della cultura Protestante in Polonia. Il poeta polacco \u0141ukasz G\u00f3rnicki nacque qui nel 1527.\nLa citt\u00e0 venne distrutta dalle truppe svedesi nel 1655.\nQuando la Polonia venne divisa, nel tardo XVIII secolo, O\u015bwi\u0119cim divenne parte del Regno di Galizia e Lodomeria (una provincia austriaca) nel 1772 e venne a trovarsi vicina ai confini con la Russia e il Regno di Prussia.\nDopo la prima guerra mondiale la citt\u00e0 ritorn\u00f2 alla Polonia.\nIl complesso concentrazionario di Auschwitz.\nLa citt\u00e0 venne occupata dalla Germania nella seconda guerra mondiale, e nel maggio 1940 i tedeschi, convertendo delle caserme appartenute all'esercito polacco, costruirono un campo di concentramento che prese il nome tedesco di Auschwitz.\nTra il maggio 1940 e il gennaio 1945 circa 1.100.000 persone, in gran parte ebrei, morirono ad Auschwitz, che divenne il maggior centro ove il regime hitleriano pose in atto la \u00absoluzione finale\u00bb. Il complesso si ampli\u00f2 nel tempo fino ad includere, oltre a numerosi campi satellite, tre campi principali:\nDopo la guerra, il governo polacco prese possesso della \"Buna-Werke\", che divenne la principale fonte di impiego per i residenti di O\u015bwi\u0119cim in quanto sede di servizi e attivit\u00e0 commerciali. Il Campo di Auschwitz divenne invece un museo per la memoria della \"Shoah\".\nSport.\nLa squadra di Hockey su ghiaccio di O\u015bwi\u0119cim \u00e8 stata ripetutamente campione di Polonia."}
{"id": "12843", "revid": "767487", "url": "https://it.wikipedia.org/wiki?curid=12843", "title": "Toponimi latini", "text": "Fino all'Era moderna, il latino fu il linguaggio comune usato per la cartografia. Durante il XIX e XX secolo, gli studiosi tedeschi hanno portato significativi contributi allo studio dei nomi storici dei luoghi (\"Ortsnamenkunde\"). Questi studi hanno come risultato contribuito allo studio della genealogia. \nPer i genealogisti e gli storici dell'Europa pre-moderna, conoscere i nomi alternativi dei luoghi \u00e8 vitale per poter estrarre informazioni dalle registrazioni pubbliche e private. Anche gli specialisti in questo campo comunque puntualizzano che le informazioni possono facilmente essere prese fuori contesto, poich\u00e9 vi \u00e8 un grande numero di localit\u00e0 con lo stesso nome lungo tutta l'Europa; l'affidarsi unicamente a connessioni apparenti deve quindi essere mediato con una valida metodologia storica.\nSi deve osservare ad esempio che, ci furono diverse citt\u00e0 romane il cui nome iniziava con \"Colonia\" seguito da un termine pi\u00f9 descrittivo. Durante il medioevo, tutte queste venivano spesso abbreviate semplicemente con \"Colonia\". Una di queste, \"Colonia Agrippinensis\", la citt\u00e0 tedesca di Colonia mantiene il nome ancora oggi. \nToponimi latini delle zone dell'Impero Romano:"}
{"id": "12844", "revid": "729019", "url": "https://it.wikipedia.org/wiki?curid=12844", "title": "Toponimi latini di regioni", "text": "Nomi latini di province e regioni dell'Impero Romano"}
{"id": "12845", "revid": "1184093", "url": "https://it.wikipedia.org/wiki?curid=12845", "title": "Interbase", "text": "Nel gioco del baseball, l'interbase (IB o SS, dall'inglese \"shortstop\") \u00e8 la posizione nel campo tra la seconda e la terza base, ricoperta da giocatori veloci e dinamici, in quanto la maggior parte delle palle battute termina in quella zona di campo. Nel sistema numerico utilizzato per descrivere i giochi difensivi, l'interbase \u00e8 il numero 6.\nConsiderato che la maggior parte dei giocatori batte da destrimane, la zona dell'interbase \u00e8 quella dove arrivano il maggior numero di palle in gioco; per questo, compito dell'interbase \u00e8 prendere velocemente la palla e rilanciarla verso la prima base o la seconda base, per eliminare i corridori avversari.\nL'efficacia nel gioco difensivo dell'interbase \u00e8 determinata dalla sua percentuale di riuscita (in inglese \"fielding percentage\"), che misura la percentuale di palle lanciate in modo corretto verso la base senza commettere errori. L'eccellenza in questa statistica \u00e8 sopra il 97%, e i migliori difensori della Major League Baseball vengono premiati ogni anno con il Gold Glove (Guanto d'oro). L'interbase lavora spesso in tandem con il seconda base, coprendo il sacchetto della base quando una battuta in campo esterno sinistro porta il seconda base a uscire dalla propria zona di competenza per ricevere il lancio dell'esterno destro.\nIl momento pi\u00f9 importante nella partita dell'interbase, comunque, \u00e8 quando cerca di realizzare, in genere con il seconda base, un doppio gioco, l'azione con la quale si riesce ad eliminare due corridori avversari.\nData la velocit\u00e0 e l'elasticit\u00e0 richiesta dalla posizione, i migliori giocatori che hanno ricoperto questa posizione nel passato erano piccoli e scattanti: tra di essi, Honus Wagner e Ozzie Smith. Negli ultimi anni, invece, viene sempre pi\u00f9 spesso richiesto anche a questa posizione di contribuire in maniera efficace anche in battuta: il prototipo dell'interbase del duemila \u00e8 l'ex giocatore dei New York Yankees, Derek Jeter, vincitore di cinque Gold Glove, pur avendo ottime prestazioni anche nel box di battuta.\nInterbase membri della Hall of fame.\nVentiquattro giocatori che hanno disputato la maggior parte dei loro campionati professionistici nel ruolo di interbase sono stati eletti nella Baseball Hall of Fame:\nVincitori di multipli guanti d'oro.\nVentitr\u00e9 interbase hanno vinto almeno due volte il premio assegnato ogni anno, in ognuna delle due leghe della Major League Baseball, al miglior difensore:"}
{"id": "12849", "revid": "104458", "url": "https://it.wikipedia.org/wiki?curid=12849", "title": "Toponimi latini di citt\u00e0 europee", "text": "Di seguito \u00e8 riportato un elenco di nomi in lingua latina di alcune citt\u00e0 europee. L'elenco comprende sia i nomi originari latini delle citt\u00e0 pi\u00f9 antiche, sia i nomi latinizzati delle citt\u00e0 pi\u00f9 moderne o non anticamente romanizzate, e non comprende i nomi delle citt\u00e0 italiane."}
{"id": "12852", "revid": "33689", "url": "https://it.wikipedia.org/wiki?curid=12852", "title": "Sinclair ZX80", "text": "Il Sinclair ZX80 \u00e8 un home computer prodotto tra il 1979 e il 1981 dalla Sinclair Research. \nHa un'importanza storica perch\u00e9 si pose come alternativa hobbistica a costi contenuti rispetto a macchine professionali come il Commodore PET o il Radio Shack TRS-80. \nStoria.\nProgettato da Jim Westwood, fu un computer concepito nell'ottica del risparmio, tant'\u00e8 vero che veniva venduto anche in kit di montaggio; in questo caso, gli acquirenti dovevano provvedere da s\u00e9 a montare e saldare i relativi componenti. L'operazione era alla portata di molti, ed in poche ore si aveva un computer funzionante. L'offerta avveniva solo per corrispondenza al prezzo di \u00a3 79,95 in versione kit o \u00a3 99,95 in versione assemblata. I 70.000 pezzi venduti in meno di 1 anno e gli oltre 100.000 esemplari venduti fino all'agosto del 1981, quando usc\u00ec di produzione, testimoniano il successo e l'apprezzamento dello ZX80, non solo in patria ma anche all'estero: oltre il 60% degli esemplari prodotti sono stati esportati.\nAnche se un articolo del 1985 di \"Personal Computer World\" lo accusava di aver scoraggiato milioni di utenti a voler mai pi\u00f9 avere a che fare con i PC, per la sua \u00abtastiera inutilizzabile ed il suo stravagante BASIC\u00bb, e nonostante il fatto che fosse un computer molto primitivo, non per gli standard attuali del tempo, lo ZX80 fu una delle prime macchine destinate ad un utilizzo prettamente domestico, assieme al \"Compucolor 8001\". Venne dismesso l'anno seguente alla sua commercializzazione poich\u00e9 sostituito dalla versione evoluta ZX81.\nDescrizione generale.\nIl computer presentava un case in plastica bianca ed era basato, nelle prime versioni, sul microprocessore \u00b5PD780C-1 prodotto da NEC, successivamente sostituito dallo Z80A con clock a 3,25 MHz. Non era dotato di sonoro e l'unica modalit\u00e0 video che supportava era quella testuale monocromatica, con uno schermo di 32\u00d722 caratteri. I comandi del BASIC non venivano inseriti 'lettera per lettera', ma venivano selezionati come avviene in una calcolatrice scientifica: ad ogni tasto erano associati differenti comandi che venivano scelti mediante l'uso di speciali tasti funzione.\nLa scheda madre conteneva: 1 KByte di RAM (statica) utilizzabile dall'utente; una ROM da 4 KB contenente il sistema operativo della macchina, il linguaggio di programmazione Sinclair BASIC ed un editor; un modulatore video ed un'interfaccia per un registratore a cassette, l'unica memoria di massa supportata di serie dallo ZX80. \nCaratteristica distintiva era la tastiera a membrana integrata nel corpo macchina, una soluzione ripresa poi anche dallo ZX81.\nCaratteristiche.\nHardware.\nPer risparmiare sui costi di produzione, il computer usava chip TTL comunemente reperibili sul mercato e non aveva circuiti elettronici dedicati alle principali funzioni di I/O. Lo ZX80 non aveva perci\u00f2 coprocessori che lo aiutassero nella gestione della macchina: quindi la CPU si occupava non solo dell'esecuzione del programma ma anche della scansione della tastiera per intercettare i tasti premuti, della gestione del registratore a cassette e della generazione dei segnali necessari per la visualizzazione delle immagini sullo schermo (come un processore video). Questo causava il caratteristico \"sganciamento\" del video (\"sfarfall\u00eco\" dell'immagine) alla pressione dei tasti o durante l'esecuzione di un programma.\nLa versione inglese del computer era quella \"standard\": per gli altri mercati Sinclair Research apportava solo le modifiche strettamente necessarie, principalmente riguardanti il modulatore video, per le differenti frequenze di scansione dei diversi Stati, e per l'alimentatore esterno, per le diverse tensioni elettriche domestiche. A causa di tale scelta commerciale, la tastiera presentava alcuni tasti con diciture in inglese \"britannico\": \"NEW LINE\" al posto del comune \"ENTER\", \"BACKSPACE\" sostituito da \"RUBOUT\", il simbolo \"\u00a3\" per la valuta monetaria (sterlina britannica).\nVideo.\nL'uscita TV del computer poteva essere collegata ad un comune televisore domestico. Il generatore video dello ZX80 utilizzava una circuiteria minimale combinata alla gestione software dello stesso per avere il segnale da inviare all'esterno, un sistema ripreso dal \"TV Typewriter\", un progetto di Don Lancaster esposto nel suo libro \"The TV Cheap Video Cookbook\" (1978). Il risultato di questa scelta fu che lo ZX80 poteva generare un'immagine video solo nei momenti in cui non aveva altri compiti da svolgere: durante l'esecuzione di un programma in BASIC o quando l'utente premeva un tasto sulla tastiera, lo schermo si abbuiava per un momento mentre la CPU eseguiva le operazioni necessarie a gestire la richiesta. Questo rendeva difficoltoso gestire della grafica in movimento perch\u00e9 il programma doveva introdurre delle pause per permettere al sistema di visualizzare i successivi cambiamenti visivi. Per risolvere questo problema il suo successore, lo ZX81, introdusse un meccanismo per cui l'utente poteva scegliere fra 2 modalit\u00e0 di funzionamento: la \"SLOW\" (lenta), in cui il processore dedicava parte della sua potenza di calcolo alla generazione del segnale video con conseguente rallentamento dell'esecuzione dei programmi, e la \"FAST\" (veloce), in cui la CPU non generava nessuna immagine riservando tutta la sua potenza all'esecuzione dei programmi (una modalit\u00e0 utile per eseguire lunghe sessioni di calcoli).\nUn altro problema era che la poca quantit\u00e0 di RAM doveva contenere anche l'immagine dello schermo, con il risultato che la dimensione dello schermo diminuiva all'aumentare della lunghezza del programma BASIC. Lo ZX80 gestiva solo il testo, per\u00f2 il set di caratteri presenti nella ROM conteneva anche dei particolari caratteri semi-grafici composti da quadrati di 4\u00d74 pixel alternativamente riempiti, per cui usandoli era possibile simulare una modalit\u00e0 pseudo-grafica di 64\u00d744 punti.\nEspandibilit\u00e0.\nLo ZX80 presenta sul retro un connettore a pettine, una porta di espansione del computer, ricavato direttamente sulla scheda madre del computer: ad esso potevano essere collegate le periferiche e le schede di espansione quali le stampanti, le unit\u00e0 a dischi e le espansioni di memoria. Queste ultime furono offerte inizialmente da Sinclair nei tagli da 1, 2 o 3 kB di RAM statica, e successivamente anche in quello da 16 kB di RAM dinamica; altri produttori proposero espansioni anche da 64 kB.\nNel primo anno di vita dello ZX80 ci si doveva accontentare delle espansioni RAM ufficiali, ma aggiungere 3\u00a0kB costava ben 60\u00a3. Nick Lambert di Southampton decise di costruire un'espansione equivalente in proprio per risparmiare, e vedendo che riusciva a essere competitivo, fin\u00ec per fondare la Quicksilva allo scopo di vendere tali espansioni a 40\u00a3 per ordine postale. L'azienda produsse varie altre espansioni per ZX80, tra cui un'ingegnosa scheda sonora.\nCon l'uscita dello ZX81, fu offerto un kit di aggiornamento per lo ZX80 contenente la ROM del nuovo modello e una nuova membrana per la tastiera. Sostituendo entrambi si otteneva un computer quasi del tutto identico allo ZX81, eccetto per la possibilit\u00e0 di scelta fra le modalit\u00e0 SLOW e FAST, per via delle differenze tecniche fra le due macchine.\nSoftware.\nSi conosce una piccola libreria di software commerciale per ZX80, soprattutto videogiochi, prima che venisse rimpiazzato dallo ZX81, e fu solo con quest'ultimo che la scena software fior\u00ec veramente. La Quicksilva, allora nota per le sue espansioni hardware per ZX80, inizi\u00f2 a sperimentare nel campo dei videogiochi pubblicando una versione non ufficiale di \"Defender\".\nEra opinione comune che sullo ZX80 i giochi d'azione non fossero praticabili per via dello sfarfallio dello schermo, ma un grosso passo avanti fu fatto da Ken MacDonald della Macronics Systems. Lo schermo dello ZX80 viene aggiornato solo l'80% del tempo e MacDonald svilupp\u00f2 un gestore di interrupt in modo da eseguire il codice durante le pause dovute l'intervallo di oscuramento verticale (VBLANK) e non interferire con la visualizzazione. MacDonald battezz\u00f2 il metodo \"amazing active display\" e cre\u00f2 giochi con animazione fluida ispirati a \"Breakout\" e a \"Space Invaders\". Il codice sorgente di quest'ultimo, chiamato \"Space Intruders\", divenne noto apparendo nel libro \"Making the Most of Your ZX80\" di Tim Hartnell, cos\u00ec altri programmatori imitarono il metodo.\nNei numeri di inizio 1981 delle riviste britanniche \"Personal Computer World\" e \"Practical Computing\" apparvero un po' di pubblicit\u00e0 di giochi per ZX80 venduti su cassetta, perlopi\u00f9 imitazioni di famosi arcade o versioni video di giochi da tavolo. I produttori pi\u00f9 conosciuti di software per ZX80 furono Quicksilva e Bug-Byte."}
{"id": "12856", "revid": "767487", "url": "https://it.wikipedia.org/wiki?curid=12856", "title": "L'altro uomo", "text": "L'altro uomo (\"Strangers on a Train\") \u00e8 un film del 1951 diretto da Alfred Hitchcock.\nIl film \u00e8 stato successivamente riedito con il titolo Delitto per delitto - L'altro uomo.\nTrama.\nIl giovane e brillante tennista Guy Haines si \u00e8 separato dalla fedifraga consorte Miriam e, in attesa del divorzio che la moglie non vuole concedergli, frequenta Ann Morton, bella figlia di un senatore, con la quale conta di risposarsi. Recandosi in treno da Washington a Metcalf, la cittadina ove ha vissuto con la moglie, sulla linea Washington-New York, incontra uno strano individuo, il giovane e ricco Bruno Anthony di Arlington, Virginia. Questi si dichiara suo ammiratore e si dimostra molto ben informato sulle vicende non solo sportive di Guy.\nDopo il pranzo offertogli nel suo scompartimento, Bruno propone a Guy uno scambio di delitti: si offre di uccidergli la moglie, ostacolo al suo nuovo legame sentimentale, in cambio dell'omicidio del proprio padre, despota odioso. Guy la prende per una stravagante battuta e scende alla sua fermata. S'incontra poi con Miriam, che non vuole concedergli il divorzio. Informatosi con una telefonata dell'esito dell'incontro, Bruno passa all'azione.\nSi reca a Metcalf e pedina Miriam mentre con un paio di giovanotti si reca nel Luna Park. Approfittando di un momento in cui \u00e8 sola in un boschetto, la strangola con le sue mani. Freddo e determinato, recupera anche l'accendino con le iniziali di Guy, cadutogli durante l'omicidio e che Guy aveva dimenticato in treno. Gli occhiali frantumati di Miriam vengono consegnati a Guy, dal quale Bruno ora esige l'adempimento della rispettiva parte contrattuale. Sdegnato, Guy rifiuta.\nLa polizia sospetta che Guy sia responsabile della morte della moglie: \u00e8 l'unico ad avere un movente valido e il suo alibi non \u00e8 dei pi\u00f9 solidi. Al momento del delitto si trovava in treno con un docente di matematica dell'Universit\u00e0 di Chicago, certo professor Collins, in quel momento parecchio alticcio, che, chiamato a testimoniare, dichiara per\u00f2 di non ricordare pi\u00f9 nulla.\nSotto stretta sorveglianza della polizia e assillato da Bruno, Guy decide di fingere di eseguire quanto gli \u00e8 stato chiesto. Si reca nella casa di Arlington con la rivoltella e le chiavi consegnategli dallo stesso Bruno. S'introduce nella stanza da letto in cui dorme il padre, al quale vorrebbe rivelare il piano criminale del figlio. Ma sotto le coperte c'\u00e8 Bruno, diffidente del poco convinto complice. Ora si vuole vendicare e farlo incriminare.\nAnn, che conosce la verit\u00e0 e vuole aiutare l'innamorato, si reca ad Arlington dagli Anthony, per convincere la madre di Bruno a ricoverare il figlio psicopatico, ma il tentativo va a vuoto. Bruno ne approfitta per rammentarle l'accendino di Guy, che a tempo debito far\u00e0 ritrovare sul luogo del delitto come prova schiacciante. Guy intuisce che Bruno attuer\u00e0 il piano l'indomani stesso, il giorno del torneo di tennis. Per i due uomini s'innesca una corsa contro il tempo, verso il luogo del delitto: uno per lasciare l'accendino e l'altro per impedirglielo. Il finale sar\u00e0 drammatico e avvincente.\nProduzione.\nIl film fu prodotto e diretto da Alfred Hitchcock per la Warner Bros.\nSoggetto.\nIl soggetto del film \u00e8 tratto dal primo romanzo, pubblicato nel 1950, di Patricia Highsmith, allora una sconosciuta autrice di \"thriller\". Hitchcock, che era sempre alla ricerca di buone storie da trasformare in film, acquist\u00f2 i diritti sul libro per soli 7500 dollari, trattando tramite un intermediario che non rivel\u00f2 mai che la persona interessata al romanzo era il grande regista. Il negoziato si concluse con un contratto firmato il 20 aprile 1950. In seguito la Highsmith si disse amareggiata per la condotta di Hitchcock, che avrebbe potuto pagare ben di pi\u00f9, ma la pratica di usare intermediari anonimi era molto diffusa all'epoca a Hollywood: se ne servivano infatti grandi \"studios\" e molti altri famosi registi.\nSceneggiatura.\nHitchcock affid\u00f2 in un primo tempo, in luglio, la sceneggiatura a Raymond Chandler, con un salario di 2500 dollari a settimana, ma la loro collaborazione \"non fu molto felice\" e in settembre venne ingaggiato Czenzi Ormonde, uno degli assistenti di Ben Hecht, al quale si deve il lavoro conclusivo, con l'aiuto di Barbara Keon e Alma Hitchcock. Il 16 ottobre la sceneggiatura, i dialoghi, la suddivisione delle scene e la descrizione dettagliata delle sequenze erano ultimate.\nCast.\nDalla MGM il regista ottenne l'attore Robert Walker, per il ruolo di Bruno, l'elegante psicopatico: questo sarebbe stato il suo ultimo film intero (morir\u00e0 in seguito ad un'iniezione dopo aver girato alcune scene del suo film successivo, \"L'amore pi\u00f9 grande\", e per rimediare al grave problema della sua perdita si utilizzeranno i campi lunghi de \"L'altro uomo\")\nIl tennista Guy Haines fu interpretato da Farley Granger, che aveva gi\u00e0 lavorato per Hitchcock in \"Nodo alla gola\".\nRuth Roman, un'attrice gi\u00e0 sotto contratto con la Warner Brothers, ebbe il ruolo della figlia del senatore.\nLa parte della sorella un po' impicciona di Ann, Barbara Morton, \u00e8 interpretata da Patricia Hitchcock, figlia del regista: risult\u00f2 particolarmente adatta a fornire il \u00abperfetto contrappunto comico alla studiata seriet\u00e0 degli altri attori\u00bb.\nCameo.\nIl regista Alfred Hitchcock fa la sua comparsa all'inizio del film, salendo in treno dallo stesso sportello da cui \u00e8 appena sceso Guy e portando con s\u00e9 un grosso contrabbasso.\nRiprese.\nDal 20 al 25 ottobre si girarono le scene in esterni alla Pennsylvania Station di New York, alla fermata ferroviaria di Danbury Connecticut e in altre localit\u00e0 della capitale. Per la fine del mese girarono a Chatsworth, un sobborgo di Los Angeles, dove fu costruito su istruzioni del regista il parco dei divertimenti.\nLe riprese si conclusero prima del Natale 1950.\nDistribuzione.\nLa prima del film si tenne il 30 giugno 1951.\nAccoglienza.\nIl film fu un successo commerciale e fu lodato anche dalla critica e riport\u00f2 il regista \"nuovamente sulla cresta dell'onda\".\nCritica.\nSequenze celebri.\nGli occhiali della donna cadono a terra. La cinepresa osserva lo strangolamento e il collasso finale grazie ad un enorme riflesso in una delle lenti degli occhiali: la distorsione mostra qualcosa di raccapricciante e infernale, un momento strappato da un terribile incubo.\u00bb\nTemi.\nIl tema del doppio.\nIl tema del doppio emerge in molte scene: due paia di piedi, due binari ferroviari che si incrociano due volte, drink doppi, due donne che chiedono l'ora in luoghi diversi, due innamorati che corteggiano Miriam, due uffici, due \"detectives\", due citt\u00e0, due donne con gli occhiali, due padri autorevoli ed influenti.\nIl film \u00e8 sistematicamente costruito sul numero due e, anche qui, i due protagonisti potrebbero benissimo chiamarsi con lo stesso nome, Guy e Bruno, perch\u00e9 si tratta chiaramente di un solo personaggio diviso in due. \u00c8 l'elemento chiave della struttura del film.\nIl tema dello scambio.\nFra vittima e colpevole avviene un ambiguo scambio dei ruoli e alla fine l'innocente perseguitato godr\u00e0 comunque del vantaggio che il delitto gli ha procurato.\nIl conflitto fra bene e male.\nGi\u00e0 ne \"L'ombra del dubbio\" e successivamente in \"Psyco\" e in \"Frenzy\" Hitchcock esplora il conflitto fra bene e male, mondo della luce, dell'ordine, della vita e mondo delle tenebre, del disordine, della follia, della morte.\n\u00abWalker dimora nel mondo delle tenebre, sottolineato dall'ombra che si incrocia sul suo viso, dall'oscurit\u00e0 gotica della sua casa di Arlington e dalla barca \"Pluto\" che il personaggio prende per commettere l'omicidio e che lo collega al signore e padrone dei morti.\nIn un'inquadratura visivamente molto efficace Walker \u00e8 ripreso come un punto nero, un neo maligno, che si staglia sulla purezza del marmo bianco del Jefferson Memorial, come una macchia sulla perfezione.\nGranger abita il regno della luce, rappresentato da luminose partite di tennis all'aria aperta, da abiti chiari e dalle feste mondane di Washington.\u00bb\nIl luna park.\nIn questo film l'ambiente del luna park diventa il simbolo pi\u00f9 importante del regno delle contraddizioni, in cui si compie il crimine e in cui si liberano le forze demoniache.\nHitchcock attinge ad una tradizione letteraria preesistente: il \"Faust\" di Goethe, \"La fiera delle vanit\u00e0\" di William Makepeace Thackeray, \"Bartholomew Fair\" di Ben Jonson, \"Il pellegrinaggio del cristiano\" di John Bunyan fino al \"Gabinetto del dottor Caligari\" il parco dei divertimenti \u00e8 il luogo dove gli aspetti impazziti della vita vengono concentrati ed espressi.\nIl luna park era stato rappresentato da Hitchcock coi toni del grottesco gi\u00e0 in \"Vinci per me\", \"Omicidio!\", \"Sabotatori\", \"Paura in palcoscenico\".\nTecnica cinematografica.\nMetafore.\n\u00abIl treno \u00e8 luogo e mezzo privilegiato per le storie itineranti di Hitchcock, metafora della condizione umana, del viaggio esistenziale\u00bb\nMetonimie.\nIl film inizia con \u00ab...il movimento due paia di scarpe (da sinistra a destra e da destra a sinistra), ben tipicizzate (sobrie e vistose), in un taxi, nella stazione ferroviaria, sul treno, fino al loro toccarsi. Solo allora la macchina da presa si alza e svela i volti e i corpi dei rispettivi proprietari.\u00bb\nForme geometriche.\nCiascuno \u00e8 padrone di credere che i diversi motivi della retta, del cerchio, del va e vieni, del vortice, del numero due o del colore bianco si trovino riuniti in questo film per puro caso.\u00bb\nIl tempo.\n\u00abUn aspetto notevole di questo film \u00e8 la manipolazione del tempo.\nAlla frenesia della partita di tennis che Guy deve vincere ad ogni costo, in montaggio parallelo il regista accosta il panico da cui \u00e8 preso Bruno, quando lascia accidentalmente cadere nel tombino l'accendisigari di Guy...\nHitchcock comprime il tempo violentemente come si spreme un limone.\nPi\u00f9 avanti lo lascia andare, lo allenta. Quando Bruno arriva nell'isola, deve attendere la sera. \"A che ora fa notte qui?\" chiede a un dipendente del luna park. Il tempo reale, quello della vita, riafferma i suoi diritti.\nQuesto gioco con il tempo \u00e8 stupefacente.\u00bb\nRemake.\nNel 1971 il regista Maurizio Lucidi dirige un \"remake\" italiano del film, che viene interpretato da Tomas Milian e Pierre Cl\u00e9menti."}
{"id": "12862", "revid": "1934238", "url": "https://it.wikipedia.org/wiki?curid=12862", "title": "Scienze della Terra", "text": "Si definiscono scienze della Terra quell'insieme di discipline che studiano la struttura interna, la morfologia superficiale e l'atmosfera che circonda il pianeta Terra e la sua evoluzione nel tempo. Lo studio del nostro pianeta costituisce un caso particolare della planetologia, che in generale si occupa dello studio dei pianeti presenti nel nostro sistema solare; le ultime missioni di sonde spaziali su pianeti e satelliti del sistema solare hanno ampliato il campo di ricerca degli studiosi di scienze della Terra ai corpi extraterrestri, inglobando nell'oggetto dei loro studi tutti quei corpi rocciosi per i quali sia possibile utilizzare i metodi di studio e di approcci teorici \"terrestri\".\nDiscipline.\nLe discipline principali sono:\nEsiste inoltre la scienza del sistema Terra, che mira ad integrare tra loro vari campi di studio quali chimica, fisica, biologia, matematica e scienze applicate per trattare e comprendere la Terra come sistema."}
{"id": "12863", "revid": "585241", "url": "https://it.wikipedia.org/wiki?curid=12863", "title": "Macedonia", "text": ""}
{"id": "12864", "revid": "453768", "url": "https://it.wikipedia.org/wiki?curid=12864", "title": "Era geologica", "text": "In cronostratigrafia, unera geologica \u00e8 una delle suddivisioni della scala dei tempi geologici; vengono divise in base a eventi e o elementi pi\u00f9 facilmente riscontrabili nella stratificazione, ad esempio l'era del Mesozoico, \u00e8 compresa tra due estinzioni di massa, quella del Permiano-Triassico, e la pi\u00f9 nota del Cretaceo-Paleocene.\nLe ere geologiche sono (dalla pi\u00f9 antica alla pi\u00f9 recente): Eoarcheano, Paleoarcheano, Mesoarcheano, Neoarcheano, Paleoproterozoico, Mesoproterozoico, Neoproterozoico, Paleozoico, Mesozoico, Cenozoico.\nEssi vengono a loro volta raggruppati in 3 Eoni: Archeano, Proterozoico e Panerozoico. Solo l'eone Adeano, il pi\u00f9 antico tra tutti, non \u00e8 suddiviso in ere. Pi\u00f9 precisamente, un'era rappresenta il tempo trascorso durante la formazione delle rocce che costituiscono l'eratema corrispondente. Un'era appartiene a un determinato eone ed \u00e8 divisa, al suo interno, in periodi."}
{"id": "12865", "revid": "15756", "url": "https://it.wikipedia.org/wiki?curid=12865", "title": "Boris Trajkovski", "text": "\u00c8 stato presidente della Repubblica di Macedonia dal dicembre 1999 fino alla morte.\nBiografia.\nDopo aver studiato teologia negli Stati Uniti ed aver lasciato la Chiesa ortodossa, Trajkovski divenne ministro del movimento metodista.\nNelle elezioni presidenziali del 14 novembre 1999, che dovevano portare alla successione di Kiro Gligorov, Trajkovski riusc\u00ec a spuntarla su Tito Petkovski con un discreto margine (52% contro 45%). Tuttavia, la conferma del risultato elettorale si ebbe solo cinque giorni dopo, il 19 novembre, a causa di una disputa sorta sulla regolarit\u00e0 delle operazioni di voto. Fino alla risoluzione definitiva del contenzioso, che dette torto, solo un mese dopo, alla corrente di Petkovski, la carica fu retta in via provvisoria dal presidente del Parlamento Savo Klimovski.\nDurante la sua presidenza, Traikovski ha dovuto confrontarsi pi\u00f9 di ogni altro capo di Stato balcanico - ma con esiti non sempre soddisfacenti, a detta degli osservatori - con il problema delle tensioni etniche. Sebbene sia stato considerato un moderato aperto al dialogo sul tema della convivenza fra le diverse etnie, nel 2001 ha dovuto fronteggiare un'insurrezione della componente albanese, i cui sviluppi hanno attirato l'attenzione dell'opinione pubblica internazionale per molti mesi.\nTrajkovski \u00e8 morto il 26 febbraio 2004 in un incidente di volo, occorso al suo aereo mentre viaggiava sulla rotta verso la Bosnia, dove il presidente macedone era atteso per una conferenza economica. Persi i contatti radio, il velivolo, con a bordo Traikovski e altre otto persone, si \u00e8 schiantato, probabilmente a causa delle cattive condizioni meteorologiche, in una zona montuosa della Bosnia sud-orientale, nei pressi della citt\u00e0 di Pitulja, a circa 32 km da Mostar."}
{"id": "12866", "revid": "1543377", "url": "https://it.wikipedia.org/wiki?curid=12866", "title": "COBOL", "text": "COBOL (acronimo di \"COmmon Business-Oriented Language\", ossia, letteralmente, \"linguaggio comune orientato alle applicazioni commerciali\") \u00e8 un linguaggio di programmazione, fra i primi a essere stato sviluppato e ancora presente in molte applicazioni software commerciali di tipo bancario.\nStoria.\nProgettato nel 1959, nasce ufficialmente nel 1961, grazie ad un gruppo di lavoro composto da elementi dell'industria statunitense e da alcune agenzie governative degli Stati Uniti con lo scopo di creare un linguaggio di programmazione adatto all'elaborazione di dati commerciali. Grace Murray Hopper ebbe un ruolo primario nello sviluppo e nella progettazione del linguaggio.\nDagli anni sessanta ad oggi, il COBOL ha subito continue evoluzioni: negli anni 1968, 1974 e 1985 l'American National Standards Institute (ANSI) ha definito gli standard Cobol68, Cobol74 e Cobol85, adottati anche dall'Organizzazione internazionale per la normazione (ISO).\nCon l'ISO/IEC 1989-2002, iniziato nel 1989 e terminato nel 2002, si \u00e8 giunti allo standard internazionale definitivo.\nGli applicativi COBOL, noti per la loro stabilit\u00e0, sono stati, fino al 2013 (e si presume ancora per molti anni a venire), alla base del funzionamento dei Bancomat e dell'operativit\u00e0 di molte banche e assicurazioni. In effetti molto spesso ci\u00f2 \u00e8 dovuto anche al fatto che questi applicativi sono stati sviluppati a partire dagli anni sessanta e continuamente aggiornati negli anni settanta e ottanta a seguito della prima diffusa informatizzazione aziendale fino agli ultimi imponenti interventi:\nLo standard COBOL 2002 include il supporto alla programmazione orientata agli oggetti e altre caratteristiche tipiche di un linguaggio moderno.\nSecondo alcune fonti, il COBOL nel 2013 era ancora utilizzato nel 70% di tutte le transazioni aziendali, e in COBOL sarebbero state scritte l'85% delle applicazioni business nel mondo. Secondo un'indagine Micro Focus le aziende nel 2013 ancora cercavano programmatori COBOL da sostituire agli sviluppatori storici poich\u00e9 il 75% dei processi di riscrittura in un linguaggio pi\u00f9 moderno si sono rivelati fallimentari o il costo di sostituzione \u00e8 troppo alto da sostenere. \nAl 2014, l'IBM stimava una popolazione mondiale di circa un milione di programmatori COBOL.\nOrganizzazione dei sorgenti.\nOgni sorgente scritto correttamente in COBOL contiene 4 divisioni, non obbligatorie, che comprendono:\nVengono incluse informazioni generiche come il nome del programma, la data di stesura, il nome del Computer utilizzato e altre informazioni.\nIndica i file che vengono usati all'interno del sorgente.\nContiene la definizione di file, archivi, variabili e costanti.\nIn questa divisione \u00e8 definito il procedimento elaborativo da applicare ai dati.\nPrincipi di programmazione.\nIn generale, le istruzioni del linguaggio COBOL sono da intendere come frasi scritte in inglese, che terminano con un punto fermo. In certe situazioni, si riuniscono pi\u00f9 istruzioni in un'unica \u00abfrase\u00bb, che termina con un punto, ma in tal caso spesso si usa la virgola, e il punto e virgola per concludere le istruzioni singole.\nLe istruzioni del linguaggio si compongono in linea di massima di parole chiave, costanti letterali e operatori matematici. Le parole chiave sono scritte usando lettere maiuscole (dell'alfabeto inglese) e il trattino normale (-); dal COBOL2 si possono utilizzare indifferentemente le maiuscole e le minuscole. In generale, i simboli che si possono usare nel linguaggio sono abbastanza limitati, con l'eccezione del contenuto delle costanti alfanumeriche letterali, che teoricamente potrebbero contenere qualunque simbolo (escluso quello che si usa come delimitatore) secondo le potenzialit\u00e0 del compilatore particolare.\nLe parole chiave pi\u00f9 importanti del linguaggio sono i \u00abverbi\u00bb imperativi, che descrivono un comando che si vuole sia eseguito. Un gruppo interessante di parole chiave \u00e8 rappresentato dalle \u00abcostanti figurative\u00bb, che servono a indicare verbalmente delle costanti di uso comune. Per esempio, la parola chiave ZERO rappresenta uno o pi\u00f9 zeri, in base al contesto.\nLe stringhe sono delimitate da virgolette (apici singoli) e di solito non sono previste forme di protezione per incorporare le virgolette stesse all'interno delle stringhe: per questo si possono suddividere le stringhe, concatenandole con la costante figurativa QUOTE; normalmente, comunque, la ripetizione delle virgolette viene interpretata dal compilatore come virgoletta all'interno della stringa (ad esempio: per scrivere, rispettivamente l'uso, lo uso', si scrive: 'l\"uso', 'lo uso\"').\nLa gestione numerica del COBOL \u00e8 speciale rispetto ai linguaggi di programmazione comuni, perch\u00e9 le variabili vengono dichiarate con la loro dimensione di cifre esatta, stabilendo anche la quantit\u00e0 di decimali e il modo in cui l'informazione deve essere gestita. In pratica, si stabilisce il modo in cui il valore deve essere rappresentato, lasciando al compilatore il compito di eseguire ogni volta tutte le conversioni necessarie. Sotto questo aspetto, un programma COBOL ha una gestione per i valori numerici molto pesante, quindi pi\u00f9 lenta rispetto ad altri linguaggi, dove i valori numerici sono gestiti in base alle caratteristiche fisiche della CPU e le conversioni di tipo devono essere dichiarate esplicitamente.\nLe variabili usate nel linguaggio sono sempre globali e come tali vanno dichiarate in una posizione apposita. Tali variabili, salvo situazioni eccezionali, fanno sempre parte di un record, inteso come una raccolta di campi di informazioni. Questa gestione particolare costringe a stabilire esattamente le dimensioni che ogni informazione deve avere se registrata nella memoria di massa (dischi, nastri o altro) o se stampata. In un certo senso, questa caratteristica pu\u00f2 impedire o rendere difficile l'uso di una forme di codifica dei caratteri che preveda una dimensione variabile degli stessi, considerato che i record possono essere rimappati, trattando anche valori numerici come insiemi di cifre letterali.\nQuesto particolare, che non \u00e8 affatto di poco conto, suggerisce di usare il linguaggio per gestire dati rappresentabili con il codice ASCII tradizionale, ovvero con i primi 127 punti di codifica (da U+0000 a U+007F). Naturalmente sono disponibili compilatori che permettono di superare questo problema, ma in tal caso occorre verificare come vengono gestiti effettivamente i dati.\nLe istruzioni COBOL vengono scritte sul video nello spazio compreso tra l'ottava e la settantaduesima colonna. Il video \u00e8 quindi diviso in tre aree, rispettando gli spazi stabiliti negli anni quaranta dove le colonne da uno a sei rappresentano i numeri di riga, mentre la settima colonna accetta caratteri speciali. L'area dopo la settantaduesima colonna \u00e8 in genere ignorata. Le istruzioni possono essere scritte anche usando pi\u00f9 righe, avendo l'accortezza di continuare a partire dall'area \u00abB\u00bb; in generale non c'\u00e8 bisogno di indicare esplicitamente che l'istruzione sta continuando nella riga successiva, perch\u00e9 si usa il punto fermo per riconoscere la loro conclusione. Tuttavia, in situazioni eccezionali, si pu\u00f2 spezzare una parola chiave o anche una stringa letterale; in tal caso, nella settima colonna delle riga che continua, va inserito il segno -, inoltre, se si tratta di una stringa, la sua ripresa va iniziata nuovamente con le virgolette. Ad ogni modo, considerato che difficilmente si devono scrivere parole chiave molto lunghe e che le stringhe letterali si possono concatenare, \u00e8 auspicabile che la continuazione nella riga successiva con l'indicatore nella settima colonna sia evitata del tutto.\nI commenti nel sorgente si indicano inserendo un asterisco nella settima colonna; se invece si mette una barra obliqua (/) si vuole richiedere un salto pagina, in fase di stampa, ammesso che il compilatore preveda questo.\nEsempio di codice: \"Hello, world!\".\n 000001 IDENTIFICATION DIVISION.\n 000002 PROGRAM-ID. HELLOWORLD.\n 000003 ENVIRONMENT DIVISION.\n 000004 CONFIGURATION SECTION.\n 000005 DATA DIVISION.\n 000006 PROCEDURE DIVISION.\n 000007\n 000008 DISPLAY 'HELLO, WORLD.'.\n 000009 STOP RUN.\nScreen section.\nLa Screen section \u00e8 la parte del linguaggio Cobol dedicata alla gestione delle maschere video. Sebbene non faccia parte dello standard ANSI, \u00e8 supportata dalla maggioranza dei compilatori del linguaggio Cobol. Essa permette di posizionare sullo schermo videate comprendenti sia dati costanti come titoli e descrizioni, sia dati variabili quali i campi elementari definiti nella Working-Storage Section ed i campi dei record definiti nella File Section. In questa sezione si possono assegnare attributi per ciascun elemento visualizzato (i colori, gli effetti lampeggiante, reverse, evidenziato, ecc.) ed anche assegnare controlli per i valori accettati: tipo numerico con o senza segno, inoltre stabilire l'allineamento, il formato delle date, ecc. Alla fine dell'input \u00e8 possibile testare la pressione dei tasti funzione e frecce ed in alcune versioni anche la posizione del mouse.\nEsempio:\nSorgente\n IDENTIFICATION DIVISION.\n PROGRAM-ID. ESEMPIO.\n AUTHOR. GIORGIO BRANDOLIN.\n ENVIRONMENT DIVISION.\n CONFIGURATION SECTION.\n SPECIAL-NAMES.\n INPUT-OUTPUT SECTION.\n FILE-CONTROL.\n DATA DIVISION.\n FILE SECTION.\n WORKING-STORAGE SECTION.\n 01 REC-ANAGRAFICO.\n 03 ANA-COGNOME PIC X(25).\n 03 ANA-NOME PIC X(25).\n 03 ANA-INDIRIZZO PIC X(30).\n 03 ANA-CITTA PIC X(20). \n SCREEN SECTION.\n 01 VIDEATA-INIZIALE.\n 03 BLANK SCREEN BACKGROUND-COLOR 1 FOREGROUND-COLOR 6.\n 01 INPUT-ANAGRAFICA AUTO.\n 03 LINE 6 COLUMN 20 HIGHLIGHT \"Cognome : \".\n 03 PIC X(25) USING ANA-COGNOME REVERSE-VIDEO.\n 03 LINE COLUMN 20 HIGHLIGHT \"Nome : \".\n 03 PIC X(25) USING ANA-NOME REVERSE-VIDEO.\n 03 LINE COLUMN 20 HIGHLIGHT \"Indirizzo : \" .\n 03 PIC X(30) USING ANA-INDIRIZZO REVERSE-VIDEO.\n 03 LINE COLUMN 20 HIGHLIGHT \"Citt\u00e0 : \" .\n 03 PIC X(20) USING ANA-CITTA REVERSE-VIDEO. \n PROCEDURE DIVISION.\n PROGRAMMA SECTION.\n INIZIO.\n DISPLAY VIDEATA-INIZIALE.\n DISPLAY INPUT-ANAGRAFICA.\n ACCEPT INPUT-ANAGRAFICA.\n FINE.\n STOP RUN.\nStampa.\nUn problema che sta divenendo sempre pi\u00f9 assillante \u00e8 quello delle stampe. Le istruzioni standard ANSI '74 prevedono la stampa di tabulati con moduli di carta continui, utilizzabili con stampanti ad aghi collegate alla porta parallela LPT1. I caratteri possono essere solo di tipo ASCII o EBCDIC, con spaziatura e dimensione fisse. Da tempo, le tecnologie di stampa sono cambiate radicalmente e le stampanti ad aghi sono praticamente scomparse. L'uso del modulo continuo ha senso ormai soltanto se si necessita di pi\u00f9 copie, magari per moduli bollati o prestampati in carta chimica. In tutti gli altri casi, una stampante laser risolve perfettamente qualsiasi necessit\u00e0 di stampa. Proprio per questo \u00e8 nata l'esigenza di un adeguamento software che permetta di utilizzare qualsiasi stampante disponibile e di modificare facilmente i report, consentendo di modificare il meno possibile i sorgenti COBOL.\nCollegamenti esterni.\nManuali di riferimento:\nCompilatori e altri prodotti:"}
{"id": "12867", "revid": "4", "url": "https://it.wikipedia.org/wiki?curid=12867", "title": "Cobol", "text": ""}
{"id": "12868", "revid": "125860592", "url": "https://it.wikipedia.org/wiki?curid=12868", "title": "Danzica", "text": "Danzica (: ; in polacco \"Gda\u0144sk\" , ; in casciubo \"Gdu\u0144sk\"; in tedesco \"Danzig\") \u00e8 un comune urbano (\"gmina miejska\") della Polonia di abitanti, capoluogo del voivodato della Pomerania.\nPosta alla confluenza del fiume Mot\u0142awa con la Vistola, \u00e8 la sesta citt\u00e0 pi\u00f9 grande della Polonia, la pi\u00f9 grande citt\u00e0 portuale e balneare della Polonia e la pi\u00f9 grande citt\u00e0 della Polonia settentrionale. Danzica fa parte dell'agglomerato urbano formato dalle citt\u00e0 di Gdynia, Sopot e altre citt\u00e0 suburbane, che insieme formano un'area metropolitana chiamata Tripla Citt\u00e0 (\"Tr\u00f3jmiasto\"), con una popolazione di circa 750.000 abitanti.\nDanzica vanta una storia millenaria: fu infatti una delle pi\u00f9 importanti citt\u00e0 della Lega anseatica, fino agli inizi del XVIII secolo era la citt\u00e0 pi\u00f9 grande della Polonia, speriment\u00f2 un'ampia autonomia come citt\u00e0-stato per ben due volte, ma soprattutto \u00e8 ricordata come il luogo simbolo dello scoppio della seconda guerra mondiale. Danzica \u00e8 inoltre il luogo di nascita del movimento Solidarno\u015b\u0107, che, sotto la guida dell'attivista politico Lech Wa\u0142\u0119sa, ha svolto un ruolo importante nel porre fine al regime comunista polacco e in tutta l'Europa centrale.\nGeografia fisica.\nTerritorio.\nLa citt\u00e0 \u00e8 situata sul bordo orientale della Baia di Danzica, nella parte meridionale del Mar Baltico. Danzica sorge sulle rive del fiume Mot\u0142awa un ramo del delta della Vistola, la quale si divide in due canali formando l'isola Spichrz\u00f3w e l'isola O\u0142owianka. Inoltre \u00e8 attraversata ad est dalla Vistola Morta.\nDanzica \u00e8 situata nell'area fluviale di \u017bu\u0142awy (delta della Vistola), e le sue estremit\u00e0 orientali si affacciano sulla Laguna della Vistola. La citt\u00e0 \u00e8 circondata da piccoli colli e colline, che non superano i 100\u00a0m s.l.m.\nLa gran parte dell'area cittadina di Danzica (in particolare le colline), \u00e8 costituita da boschi e dalle pinete, il 24% della superficie totale della citt\u00e0.\nClima.\nDanzica gode di un clima temperato, con inverni moderati ed estati miti, frequenti acquazzoni e temporali. La media delle temperature annuali \u00e8 di 6,5\u00a0\u00b0C, con un massimo a luglio e agosto di 21,0\u00a0\u00b0C. Le precipitazioni variano da 31,0\u00a0mm al mese a 84,0\u00a0mm al mese. In generale si tratta di un clima marittimo: umido, variabile e mite.\nLe stagioni sono chiaramente differenziate. La primavera inizia a marzo ed \u00e8 inizialmente fredda e ventosa, per poi diventare calda e molto spesso soleggiata. L'estate inizia nel mese di giugno, \u00e8 prevalentemente calda, a volte con temperature che possono raggiungere facilmente i 30 - 35\u00a0\u00b0C, con abbondanza di sole. Luglio e agosto sono i mesi pi\u00f9 caldi dell'anno. L'autunno arriva a settembre ed \u00e8 inizialmente caldo e a volte soleggiato, per poi diventare umido e nebbioso nel mese di novembre. L'inverno inizia a dicembre e finisce a marzo, comprende periodi intervallati da nevicate. Gennaio e febbraio sono i mesi pi\u00f9 freddi, con temperature che possono scendere fino a -15\u00a0\u00b0C.\nTabella temperature e precipitazioni: Medie mensili\nEtimologia.\nIl nome polacco della citt\u00e0, \"Gda\u0144sk\", viene normalmente interpretato come la \"citt\u00e0 posta sul fiume Gdania\", che si ritiene sia stato il nome originario del fiume Mot\u0142awa che attraversa Danzica. In casciubo la citt\u00e0 \u00e8 chiamata \"Gdu\u0144sk\".\nIl territorio dell'attuale citt\u00e0 venne menzionato come \"Gothiscandza\" da Giordane, che registr\u00f2 le trib\u00f9 germaniche della Vistola e le trib\u00f9 prussiane dei Vidivari, Ulmigeri e Aesti, vicine alle trib\u00f9 germaniche alla foce della Vistola. L'area venne registrata di nuovo nel 997, nella \"Vita Adalbertis\", la vita di sant'Adalberto di Praga, dove venne menzionata come: \"urbs Gyddanyzc\" (citt\u00e0 di Danzica). Nel corso dei secoli la citt\u00e0 venne chiamata con vari nomi, i quali hanno per\u00f2, mantenuto quasi sempre invariata la radice proto-slava \"-g\u044ad-\" del nome: \"Kdanzk\" (1148), \"Gdanzc\" (1188), \"Gdansk\" (1236), \"Danzc\" (1263), \"Danczk\" (1311, 1399, 1410, 1414-1438), \"Danczik\" (1399, 1410, 1414), \"Danczig\" (1414), \"Gdansk\" (1454, 1468, 1484), \"Gda\u0144sk\" (1590), \"Gd\u0105nsk\" (1636). Mentre nei documenti scritti in latino la citt\u00e0 era chiamata: \"Gedanum\", \"Dantis\" e \"Dantiscum\". Di rilevante interesse storico furono anche i nomi in francese: \"Dantzig\" e in olandese: \"Danswijk\", entrambi ormai decaduti in disuso.\nA lungo conosciuta con il nome tedesco: Danzig, dopo la prima guerra mondiale, la citt\u00e0 divenne ufficialmente \"Freistadt Danzig\" (Citt\u00e0 Libera di Danzica), fino alla sua annessione alla Germania nazista nel 1939. Dopo la seconda guerra mondiale e la seguente annessione alla Polonia la citt\u00e0 ricevette la sua denominazione ufficiale polacca: Gda\u0144sk (Danzica).\nStoria.\nEt\u00e0 antica.\nL'area dell'attuale citt\u00e0 di Danzica, era gi\u00e0 stata popolata fin dall'et\u00e0 della Pietra, gi\u00e0 Tacito e Giordane riferiscono di popolazioni insediate in questa zona. Dai recenti scavi archeologici sono emerse alcune costruzioni preromaniche del VII secolo. Inoltre lungo tutta la costa nella Pomerania Orientale, sono state ritrovate simili costruzioni risalenti al X secolo.\nEt\u00e0 medievale.\nI Casciubi arrivarono nell'area assieme ad altre popolazioni slave dopo il 600. Nel 979 la Pomerania fu conquistata dal principe polacco Miecislao I, che fond\u00f2 un castello presso l'attuale Danzica, ma il 997 \u00e8 considerata la data convenzionale di fondazione della citt\u00e0: in quell'anno Sant'Adalberto da Praga giunse al Castello di Danzica (\"Gyddanyzc\"), invitato da Boleslao I, successore di Miecislao I, che mirava ad assicurarsi il controllo della regione, per predicare il cristianesimo tra le popolazioni baltiche dei Prussiani.\nNel XII secolo, Danzica fu la capitale di un'intera dinastia dei duchi di Pomerelia.\nVenne ufficialmente riconosciuta come citt\u00e0 nel 1224 e battezzata con il nome: \"Gda\u0144sk\" (Danzica), crebbe fino a diventare uno dei porti pi\u00f9 importanti per il commercio e la pesca, lungo la costa del Mar Baltico.\nDopo la morte dell'ultimo duca di Pomerelia, nel 1294 pass\u00f2 sotto il controllo del sovrano polacco. All'inizio del XIV secolo, la regione venne trascinata in una guerra che coinvolgeva Polonia e Brandeburgo, quando la casata degli Ascanidi decise di fare valere i propri diritti feudali su Pomerania e Pomerelia, diritti concessi loro dall'imperatore Federico II nel 1231 e confermati nel 1295. Durante il corso della guerra, Danzica venne assediata (novembre 1308) e le truppe del Brandeburgo furono sconfitte col contributo determinante dei Cavalieri Teutonici, chiamati in aiuto da Ladislao I per riprendere la citt\u00e0. Tuttavia l'Ordine Teutonico non restitu\u00ec la citt\u00e0 al sovrano polacco perch\u00e9 questi non aveva pagato il compenso pattuito e, per assicurarsi il legittimo controllo della citt\u00e0 e della Pomerelia, il 13 settembre 1309 col trattato di Soldin acquist\u00f2 dal Margravio Valdemaro di Brandeburgo i diritti sul territorio per 10.000 marchi. Fu allora che la citt\u00e0 viene citata per la prima volta col suo nome tedesco \"Danzig\".\nL'Ordine Teutonico dovette accettare il fatto che Danzica difendesse la sua autonomia e fosse il pi\u00f9 grande porto della regione. In seguito la citt\u00e0 prosper\u00f2, beneficiando dei traffici lungo la Vistola e nel 1361 divenne un membro a tutti gli effetti della Lega Anseatica.\nIl possesso di Danzica da parte dell'Ordine Teutonico venne contestato per tutto il tempo dai re polacchi, il che port\u00f2 a una serie di sanguinose guerre e azioni legali alla corte papale nel 1320 e 1333. Nel 1343 venne siglato il trattato di Kalisz, con cui i re polacchi rinunciavano a Danzica ed alla Pomerelia in cambio di altre concessioni, anche se i re polacchi continuarono ad usare il titolo di Duca di Pomerelia.\nEt\u00e0 moderna.\nNel 1440, Danzica si un\u00ec alle citt\u00e0 anseatiche di Elbl\u0105g e Toru\u0144 per formare la Confederazione Prussiana, appoggiata da Casimiro IV di Polonia nella sua ribellione del febbraio 1454, contro il governo dell'Ordine Teutonico. La risultante \"Guerra delle Citt\u00e0\" o Guerra dei tredici anni fin\u00ec con la sconfitta dell'Ordine e la sua resa alla corona polacca (secondo trattato di Toru\u0144), nell'ottobre 1466), cui passarono i diritti su Danzica, Pomerania e il resto dell'area, successivamente conosciuta come Prussia Reale o \"Polacca\".\nIl XV e XVI secolo portarono cambiamenti all'eredit\u00e0 culturale della citt\u00e0. Questi cambiamenti si possono vedere nelle arti, nel linguaggio e nei contributi al mondo scientifico.\nNel 1566, il linguaggio ufficiale delle istituzioni di governo della citt\u00e0 venne cambiato dal basso tedesco usato nelle citt\u00e0 anseatiche all'alto tedesco. La citt\u00e0 lott\u00f2 per restare un membro indipendente della Lega anseatica, durante tutto il XVI secolo, contro una serie di pressioni.\nDal XIV secolo fino alla met\u00e0 del XVII secolo, Danzica speriment\u00f2 una crescita rapida, divenendo la pi\u00f9 grande citt\u00e0 sulla costa del Mar Baltico nel XVI secolo e la pi\u00f9 grande citt\u00e0 della Polonia. Essendo la pi\u00f9 grande e una delle citt\u00e0 pi\u00f9 influenti della Polonia, ha goduto dei diritti di voto durante il periodo delle elezioni reali in Polonia (come una delle dieci pi\u00f9 importanti citt\u00e0 polacche, come Cracovia, Varsavia, Pozna\u0144, Toru\u0144 e Leopoli). A causa dello status speciale della citt\u00e0 e del significato all'interno della Confederazione polacco-lituana, gli abitanti della citt\u00e0 divennero largamente bi-culturali condividendo la cultura polacca e tedesca e furono fortemente legati alle tradizioni della Confederazione polacco-lituana. Nel 1611 nacque a Danzica l'astronomo polacco Johannes Hevelius. Intorno al 1640, Johannes Hevelius fond\u00f2 il suo osservatorio astronomico a Danzica. Il re polacco Giovanni III Sobieski visit\u00f2 Hevelius numerose volte.\nLa prospettiva della citt\u00e0 venne comunque gravemente danneggiata dalla guerra dei trent'anni (1618-1648) e dalla Seconda guerra del nord (1655-1660). Essa inoltre fu colpita da un'epidemia di peste bubbonica nel 1709. Danzica era la citt\u00e0 pi\u00f9 grande della Polonia fino all'inizio del XVIII secolo, prima della rapida crescita di Varsavia, la capitale della Polonia.\nVerso la fine del XVIII secolo, con la spartizione della Polonia del 1772, gli abitanti di Danzica di lingua tedesca combatterono fieramente per restare indipendenti, mentre la maggioranza della Pomerania polacca ricadde sotto il Regno di Prussia. Danzica fu circondata da territori prussiani fino al 1793, data in cui venne incorporata nel Regno, come parte della provincia della Prussia Occidentale. Dalla prima spartizione della Polonia, la citt\u00e0 perse la sua funzione di principale porto per le esportazioni polacche attraverso il Baltico, e smise di essere il principale porto della regione, vivendo cos\u00ec un prolungato declino economico e demografico.\nEt\u00e0 contemporanea.\nUn tentativo di rivolta studentesca contro la Prussia guidato da Gottfried Benjamin Bartholdi fu presto annientato dalle autorit\u00e0 prussiane nel 1797.\nDal 19 marzo al 24 maggio 1807 sub\u00ec un duro assedio da parte dell'esercito napoleonico. Il 9 settembre 1807 Napoleone proclam\u00f2 la Repubblica di Danzica come stato di fatto dipendente dall'impero napoleonico. Questo territorio, sottratto al controllo del Regno di Prussia, consisteva nella citt\u00e0 di Danzica compresi i territori rurali alla foce della Vistola e la penisola di Hel. Dal tardo gennaio al 29 novembre del 1813 l'esercito imperiale russo assedi\u00f2 la citt\u00e0 di Danzica, e le forze francesi occupanti capitolarono il 2 gennaio 1814. In seguito al Congresso di Vienna del 1815 la citt\u00e0 venne restituita alla Prussia.\nAnche se Danzica era parte del Regno di Prussia, non faceva parte della Confederazione Tedesca (\"Deutscher Bund\") del 1815-1866. Dopo lo scioglimento della Confederazione la citt\u00e0 venne incorporata, insieme al resto della Prussia, nella Confederazione Tedesca del Nord nel 1867. Nel 1871 divenne parte dell'Impero tedesco.\nIn seguito alla sconfitta tedesca nella prima guerra mondiale le potenze alleate, nel Trattato di Versailles del 1919, decisero di creare la Citt\u00e0 Libera di Danzica (governata da un commissario nominato dalla Societ\u00e0 delle Nazioni) che comprendeva la citt\u00e0, il porto, e un piccolo territorio circostante. Lo scopo di questa decisione era di permettere ai polacchi di usare Danzica come loro porto principale, e al tempo stesso di non subordinare la popolazione tedesca della citt\u00e0 al governo diretto della Polonia.\nIn seguito venne creata dalle potenze alleate un'unione doganale con la Polonia, la quale annesse il porto Westerplatte di Danzica, come deposito militare. Con grande risentimento degli abitanti di Danzica, i polacchi, usando considerevoli investimenti stranieri, iniziarono a costruire un grande porto militare a Gdynia (precedentemente Gdingen), a soli 25\u00a0km da Danzica. Dopo la prima guerra mondiale si ebbe un massiccio afflusso di polacchi nell'area. Prima della guerra, Gdynia era stata una piccola frazione di pescatori con circa 1.000 abitanti. Con l'acquisizione polacca Gdynia, vent'anni dopo, contava oltre 100.000 abitanti polacchi.\nLa citt\u00e0 benefici\u00f2 marginalmente della forte economia della fine degli anni venti, in quanto le relazioni con la Polonia furono tese. La costruzione del porto nel villaggio di Gdynia, il controllo militare polacco del Westerplatte, dove stazionava una guarnigione militare, la delegazione del servizio postale alla Posta Polacca e l'imposizione del dazio doganale, crearono un grande risentimento nella popolazione.\nIl desiderio generale degli abitanti, nella quasi totalit\u00e0 di lingua tedesca (95,03% secondo il censimento del 1923), era per una eventuale riunione alla Germania, e le elezioni nella citt\u00e0, generalmente diedero la vittoria agli elementi nazionalisti. Questo culmin\u00f2 nell'elezione di un governo del Partito Nazista nelle elezioni del maggio 1933, poco dopo l'ascesa al potere in Germania di Adolf Hitler. Con l'ascesa nazista, a Danzica si stava costruendo una societ\u00e0 totalitaria che port\u00f2 a restringimenti verso le minoranze presenti in citt\u00e0. In particolare ai polacchi e agli ebrei, che divennero i principali obiettivi di quotidiani atti di violenza e di persecuzione.\nSeconda guerra mondiale.\nNell'ottobre del 1938 la Germania sollecit\u00f2 la cessione della Citt\u00e0 Libera di Danzica. La Polonia rifiut\u00f2 di cedere alla minaccia e fu appoggiata nella sua presa di posizione dai governi di Francia e Regno Unito. Il 1\u00ba settembre del 1939, le truppe tedesche invasero la Polonia, dando l'inizio alla seconda guerra mondiale proprio nel porto della citt\u00e0: alle ore 4.45 del 1\u00ba settembre 1939 la cannonata sparata dalla vecchia corazzata Schleswig-Holstein, in una finta visita nella Citt\u00e0 Libera di Danzica, dette il segnale d'inizio delle ostilit\u00e0. La penisola fortificata di Westerplatte avrebbe dovuto resistere solo 12 ore in attesa dei rinforzi polacchi.\nI rinforzi non vennero mai inviati e la fortezza resistette per ben una settimana, con un bilancio di 15 morti polacchi a fronte di circa 400 morti tedeschi. Il comandante tedesco restitu\u00ec la spada al comandante polacco per aver sostenuto una lotta coraggiosa. Contemporaneamente alla battaglia della Westerplatte il regime nazista fece uccidere i postini polacchi che difendevano l'Ufficio Postale Polacco: questo fu uno dei primi crimini di guerra della seconda guerra mondiale. Il 2 settembre la Germania annett\u00e9 la Citt\u00e0 Libera di Danzica, sebbene solo il 17 settembre l'occupazione divenne completa. Nell'ottobre 1939 Danzica, insieme al resto della Pomerania orientale polacca, divenne il \"Reichsgau\" (distretto amministrativo) di Danzica-Prussia Occidentale (\"Danzig-Westpreu\u00dfen\").\nI polacchi e i tedeschi dissidenti vennero inviati nei campi di concentramento, principalmente nella vicina Stutthof, dove perirono abitanti locali. Circa membri dell\"'intellighentsia\" casciuba e polacca vennero uccisi in massa a Pia\u015bnica.\nAll'inizio del 1945 la Germania inizi\u00f2 a evacuare i civili tedeschi da Danzica. Gran parte della popolazione tedesca lasci\u00f2 la citt\u00e0.\nNei primi anni di guerra la citt\u00e0 non sub\u00ec danni eccessivi, in quanto alcune incursioni aeree alleate non causarono ingenti perdite. Il 30 marzo 1945 Danzica venne conquistata dall'Armata Rossa e dall'esercito polacco. Gi\u00e0 durante il bombardamento della citt\u00e0 molti importanti monumenti erano stati danneggiati o distrutti, e i combattimenti strada per strada portarono alla distruzione di ulteriori edifici.\nDopo la cessazione della resistenza tedesca i soldati sovietici ebbero mano libera in citt\u00e0. Danzica venne saccheggiata e gli edifici rimasti in piedi furono incendiati. Alla fine dell'aprile del 1945 la citt\u00e0 risultava devastata da numerosi incendi.\nRepubblica Popolare Polacca.\nAncor prima della fine della seconda guerra mondiale, la Conferenza di Jalta aveva deciso di cedere Danzica, sotto un'amministrazione polacca \"de facto\", decisione che venne confermata dalla Conferenza di Potsdam. Un trattato tra la Polonia e la Repubblica Democratica Tedesca, nel 1950, cedeva Danzica e altre zone alla Polonia. La Germania Ovest non riconobbe i nuovi confini fino al 1970; nel 1990 gli stessi confini vennero poi riaffermati da un trattato fra Polonia e Germania unita.\nI cittadini tedeschi che tornarono in citt\u00e0 e o che vi erano rimasti, vennero riconosciuti come nemici della Repubblica Popolare Polacca. Gran parte di essi dovette affrontare un comitato speciale di verifica che giudicava il loro comportamento durante la guerra. Le persone di origine tedesca venivano represse e dovevano ottenere permessi speciali per l'emigrazione. Nell'intero processo, la maggior parte degli ex-cittadini tedeschi di Danzica si trasferirono nella Repubblica Federale Tedesca.\nNuovi residenti polacchi vennero insediati a Danzica da altre parti della Polonia e dalle zone che vennero annesse all'Unione Sovietica dopo la seconda guerra mondiale. Anche molti Casciubi della zona, si insediarono nella citt\u00e0 di Danzica. La citt\u00e0 mutava quindi da una in cui il tedesco era la lingua principale, in una in cui la maggioranza delle persone parlava polacco.\nGli artigiani polacchi ripristinarono molta parte della vecchia architettura della citt\u00e0, il 90% della quale era stata distrutta nella guerra, ma rimossero quasi tutte le scritte in tedesco.\nEpoca moderna: da Solidarno\u015b\u0107 a oggi.\nDanzica fu la scena delle dimostrazioni anti-governative che portarono alla caduta del leader comunista polacco W\u0142adys\u0142aw Gomu\u0142ka nel dicembre 1970, e dieci anni dopo fu il luogo di nascita di Solidarno\u015b\u0107, il movimento sindacale la cui opposizione al governo, pose fine al regime del partito comunista nel 1989 e port\u00f2 all'elezione a Presidente della Polonia il suo leader Lech Wa\u0142\u0119sa.\nDanzica rimane tutt'oggi un importante porto, citt\u00e0 turistica e industriale.\nIl 13 gennaio 2019 il sindaco di Danzica Pawe\u0142 Adamowicz, 53 anni, sul palco durante un evento benefico, \u00e8 stato assassinato da un uomo appena uscito di prigione, dove aveva scontato cinque anni per aver commesso varie rapine in banca. Il killer lo ha accoltellato all'addome provocandogli gravi ferite che ne hanno causato la morte l'indomani.\nMonumenti e luoghi d'interesse.\nDanzica \u00e8 considerata la seconda citt\u00e0 della Polonia (dopo Cracovia), a custodire un ingente patrimonio storico e culturale. \nLa citt\u00e0 possiede molti edifici e monumenti di pregio in stile gotico, rinascimentale, manierista e barocco. L'architettura di Danzica \u00e8 il risultato dell'eredit\u00e0 lasciata dalle numerose culture che nel corso dei secoli si stabilirono in questa citt\u00e0, fra cui: tedeschi, polacchi, scozzesi, mennoniti e olandesi. Soprattutto questi ultimi hanno contribuito a dare una forte impronta architettonica alla citt\u00e0, che tutt'oggi \u00e8 molto visibile e caratterizza Danzica da tutte le altre citt\u00e0 polacche. Danzica inoltre custodisce alcuni dei pi\u00f9 significativi esempi del gotico baltico come la Basilica di Santa Maria e del manierismo olandese come la Porta d'Oro, un risultato dato dalla presenza nella citt\u00e0 di alcuni dei pi\u00f9 illustri artisti e architetti di questa corrente. Sebbene gran parte dell'architettura odierna sia il risultato di una minuziosa ricostruzione del dopoguerra, Danzica resta oggi uno degli esempi pi\u00f9 significativi dell'architettura fiamminga nell'Europa centro-orientale.\nPer la sua ricchezza storico-monumentale \u00e8 stata avanzata, di recente, la proposta di includere il centro storico di Danzica nella lista del patrimonio dell'umanit\u00e0 dell'UNESCO.\nLa maggior parte delle attrazioni turistiche \u00e8 ubicata nel Centro Citt\u00e0 e nella Citt\u00e0 Vecchia, ma soprattutto sulla Via Reale.\nGeografia antropica.\nSuddivisioni amministrative.\nLa citt\u00e0 di Danzica \u00e8 divisa in 34 frazioni:\nSociet\u00e0.\nEvoluzione demografica.\nL'evoluzione demografica di Danzica:\nCultura.\nDanzica \u00e8 uno dei pi\u00f9 grandi centri culturali della Polonia. A Danzica vi si trovano numerosi musei, 4 teatri, l'Opera Baltica, l'Orchestra Filarmonica Baltica e il parco zoologico di Oliwa (il pi\u00f9 grande della Polonia).\nFestival.\nNella citt\u00e0 durante l'anno, si svolgono numerosi festival ed eventi come il Festival Shakespeariano che si tiene una volta all'anno. Nel XVI secolo, Danzica ospit\u00f2 il teatro shakespeariano in tour all'estero. Il 19 settembre 2014 \u00e8 stato inaugurato il nuovo Teatro Shakespeariano (Teatr Szekspirowski), progettato e realizzato dall'architetto Renato Rizzi, che risorge nel luogo originario del storico teatro di Shakespeare.\nMusei.\nLa citt\u00e0 grazie al suo ingente patrimonio storico-culturale, ospita numerosi musei con opere di grande valore artistico e culturale. Il Museo Storico di Danzica custodisce monumenti ed edifici di grande pregio, il museo \u00e8 diviso in varie succursali che costituiscono il suo patrimonio artistico come: la corte d'Art\u00f9, casa di Uphagen ecc. Il Museo Nazionale di Danzica contiene una serie di importanti opere, tra cui \"Giudizio Universale\" di Hans Memling, \u00e8 diviso in diverse succursali, le quali conservano opere secondo diverse categorie come: il dipartimento di Arte antica o il dipartimento di Arte contemporanea ecc. Il Museo Nazionale Marittimo di Danzica, ha sede accanto alla gru portuale, e si occupa della storia marittima della citt\u00e0. Il museo ha diverse succursali come: la nave museo SS So\u0142dek, che \u00e8 ancorata sul fiume Mot\u0142awa, fu la prima nave costruita nel dopoguerra in Polonia. Invece gli altri dipartimenti, si trovano al di fuori della citt\u00e0.\nNel 2014 \u00e8 stato inaugurato il Centro Europeo Solidarno\u015b\u0107 (\"Europejskie Centrum Solidarno\u015bci\"), museo dedicato al movimento sindacale Solidarno\u015b\u0107, con lo scopo di promuovere e preservare il patrimonio di \"Solidarno\u015b\u0107\" per le generazioni future. Il 23 marzo 2017 apre il \"Museo della seconda guerra mondiale di Danzica\" (Muzeum II Wojny \u015awiatowej w Gda\u0144sku), il quale offre una intensa testimonianza, con installazioni multimediali e oggetti storici, delle violenze accadute durante la seconda guerra mondiale nella citt\u00e0, in Polonia e nel mondo. L'area espositiva \u00e8 di 23\u00a0000 m\u00b2 di cui 5\u00a0000 m\u00b2 di esposizione fissa.\nI principali musei della citt\u00e0 sono:\nIstruzione.\nNel 2008, nella citt\u00e0 studiavano: 78.626 studenti, rendendo cos\u00ec Danzica uno dei pi\u00f9 grandi centri universitari della Polonia.\nPrincipali atenei di Danzica:\nOltre alle universit\u00e0 statali, a Danzica vi si trovano alcune universit\u00e0 private e diversi centri di ricerca.\nEconomia.\nIl panorama industriale della citt\u00e0 \u00e8 dominato dalle costruzioni navali, dall'industria petrolchimica e chimica e dall'agroalimentare. Sono attive molte aziende del settore high-tech, in particolare nei comparti dell'elettronica, telecomunicazioni, ingegneria informatica e servizi internet. Molto presenti sono i settori cosmetico e farmaceutico.\nLa lavorazione dell'ambra \u00e8 una parte fondamentale dell'economia locale, come nella maggior parte dei depositi dell'ambra nel mondo. La si trova in abbondanza lungo la costa del Mar Baltico.\nIl voivodato della Pomerania, Danzica e le altre due citt\u00e0 che costituiscono la Tripla Citt\u00e0 sono le principali destinazioni turistiche, nei mesi estivi, per milioni di polacchi e cittadini dell'Unione europea, che affollano le spiagge della costa del Mar Baltico.\nNella storia Danzica per pi\u00f9 di trecento anni, dal XV secolo fino al XVIII secolo, grazie al suo porto e alle esportazioni in tutta l'Europa, ebbe un intenso periodo di attivit\u00e0 economica, che port\u00f2 allo sviluppo della citt\u00e0 e alla crescita demografica.\nLe principali aziende presenti a Danzica sono:\nInfrastrutture e trasporti.\nLa citt\u00e0 possiede una rete stradale ben sviluppata. A Danzica si incrociano tre strade europee: E28, E75 e la E77. Inoltre la circonvallazione lunga 38.6\u00a0km, a veloce percorrenza, collega la citt\u00e0 di Danzica con Gdynia e Sopot (Tripla Citt\u00e0), e costituisce un'estensione dell'autostrada A1.\nI trasporti pubblici di Danzica sono garantiti dalle societ\u00e0: ZTM (Zarz\u0105d Tansportu Miejskiego), di propriet\u00e0 della ZKM (Zak\u0142ad Komunikacji Miejskiej sp. z o.o.), PKS Gda\u0144sk, e dalla PKP.\nNell'ambito del trasporto turistico estivo, le citt\u00e0 di Danzica, Sopot e Hel hanno avviato nel 2006 il \"tram d'acqua\". Si tratta di motonavi come quelle che operano a Venezia, collegano Danzica con Hel e Sopot. Sono divisi in tre linee:\nAereo.\nL'aeroporto di Danzica-Lech Wa\u0142\u0119sa (Gda\u0144sk-R\u0119biechowo), \u00e8 situato entro i confini della citt\u00e0, nel quartiere di Matarnia. Il quarto aeroporto (dopo Varsavia, Cracovia e Katowice) in termini di volume di traffico dei passeggeri, della Polonia, nel 2010 ha gestito 2.232,590 passeggeri su linee nazionali e internazionali.\nMarittimo.\nIl porto marittimo di Danzica \u00e8 il pi\u00f9 grande porto della Polonia. Nel 2008 ha gestito merci con un peso complessivo di 17,07 milioni di tonnellate.\nIl vecchio porto di Danzica svolge il compito di attracco per le navi e barche private, in particolare sulle rotte crociere dal porto, a Westerplatte, Sopot e Gdynia (\u00e8 gestito dalla compagnia di navigazione di Danzica).\nIl nuovo porto di Danzica (nowy port Gda\u0144ski), dispone di un terminal passeggeri, da quale partono traghetti per la Svezia (tramite la compagnia Polferries).\nFerrovie.\nLa linea ferrovia di Danzica fu inaugurata il 6 agosto 1852, faceva parte della Preu\u00dfische Ostbahn (Ferrovia della Prussia Orientale). La linea partiva da Berlino passando per Danzica e arrivando a K\u00f6nigsberg (oggi Kaliningrad). Danzica \u00e8 un importante nodo per il traffico ferroviario sia passeggeri che merci. La citt\u00e0 \u00e8 raggiunta da alcune delle principali linee ferroviarie della Polonia e collegata con tutte le citt\u00e0 pi\u00f9 grandi del paese. La stazione Centrale \u00e8 la principale della citt\u00e0 e una delle pi\u00f9 grandi della Polonia.\nLe stazioni principali di Danzica sono:\nSKM.\nNel dopoguerra \u00e8 stata creata la SKM (Szybka Kolej Miejska) di propriet\u00e0 della PKP, diventando la pi\u00f9 importante linea ferroviaria a trasporto passeggeri della regione. \nLa SKM \u00e8 un servizio ferroviario suburbano, che collega Danzica con la conurbazione della Tripla Citt\u00e0. Inizialmente il sistema collegava Danzica con Sopot e Gdynia, ma in seguito \u00e8 stato esteso anche alle citt\u00e0 di S\u0142upsk, L\u0119bork, Wejherowo e Tczew. Tuttavia, la linea principale resta la rotta Danzica - Rumia. Il servizio garantisce collegamenti frequenti, che variano da sei minuti a un'ora, a seconda del momento della giornata e della rotta.\nFerrovia metropolitana pomerana PKM.\n\u00c8 stato completato il progetto della ferrovia metropolitana pomerana (Pomorska Kolei Metropolitalna). Si tratta di una ferrovia suburbana che collega il centro di Danzica con la parte meridionale della citt\u00e0 (aeroporto-Lech Wa\u0142\u0119sa), oltre ad una estensione verso le citt\u00e0 di Gdynia e \u017bukowo. Il progetto della ferrovia \u00e8 il pi\u00f9 grande investimento infrastrutturale del voivodato della Pomerania, con il costo complessivo di 760 milioni z\u0142oty. L'inaugurazione della ferrovia \u00e8 avvenuta il 30 agosto 2015.\nBus.\nLa principale azienda adibita al trasporto pubblico locale tramite autobus \u00e8 la ZTM (ZKM). La rete copre l'intera area della citt\u00e0 di Danzica, inoltre collega le citt\u00e0 di Sopot, Gdynia, \u017bukowo e Kolbudy. La rete degli autobus di Danzica \u00e8 divisa in: 73 linee giornaliere, 11 linee notturne e 2 linee stagionali.\nLe principali aziende adibite al trasporto pubblico locale sono:\nTram.\nIl primo tram entr\u00f2 in funzione il 23 giugno 1873. Durante la seconda guerra mondiale il servizio tranviario fu interamente distrutto, nell'aprile del 1945 iniziarono i primi lavori di ricostruzione della linea, la quale non torn\u00f2 in funzione fino al 1947. I tram come gli autobus di Danzica sono di due colori: il bianco e il rosso, come i colori dello stemma della citt\u00e0.\n la compagnia ZTM di propriet\u00e0 della ZKM opera con 126 tram, su una rete di 116,7\u00a0km di binari con 211 fermate.\nSpecialit\u00e0.\nUna delle pi\u00f9 conosciute specialit\u00e0 di Danzica \u00e8 la \"Danziger Goldwasser\", \u00e8 un liquore a base di oli essenziali, erbe aromatiche e scaglie d'oro di circa 22 carati, ha una gradazione alcolica di 40\u00b0. Questa bevanda fu inventata dall'olandese Ambrosius Verm\u00f6llen, trasferitosi a Danzica nel 1598.\nLa leggenda narra, che quando il re Sigismondo III, dopo la sua incoronazione avvenuta nel 1587, visit\u00f2 Danzica. All'arrivo del re gli fu offerta la Goldwasser, come dono di benvenuto nella citt\u00e0. Il quale dopo averla bevuta cant\u00f2 le lodi alla bevanda dorata per tutto il tragitto nella citt\u00e0.\nOggi \u00e8 possibile acquistare la Danziger Goldwasser in tutta la citt\u00e0 (ad un prezzo molto accessibile). Tuttavia non la si produce pi\u00f9, poich\u00e9 la produzione \u00e8 stata spostata in Germania dopo l'acquisto del marchio. L'edificio originario della distilleria \"Der Lachs Goldwasser\" esiste tutt'oggi, anche se non pi\u00f9 operativo, rimane intatto ed ospita l'esclusivo ristorante \"Pod \u0141ososiem\" (Sotto il salmone).\nVari marchi polacchi di Danzica, producono bevande simili, come: Gda\u0144ska Z\u0142ot\u00f3wka (Danzica d'Oro) o Z\u0142ota Woda (Acqua d'Oro) ecc.\nAmministrazione.\nDanzica \u00e8 il capoluogo del voivodato della Pomerania, e uno dei maggiori centri economici ed amministrativi della Polonia. Molte agenzie vitali del governo locale e statale hanno i loro uffici centrali in questa citt\u00e0:\nSport.\nLa citt\u00e0 ospita numerose societ\u00e0 sportive professionali, di tutte le categorie. La pi\u00f9 importante societ\u00e0 calcistica \u00e8 Lechia Gda\u0144sk, fondata nel 1945 di prima divisione nel campionato polacco. La societ\u00e0 ha sede nel nuovo stadio PGE Arena Gda\u0144sk, che ha ospitato gli Europei di calcio 2012. Lo stadio \u00e8 stato progettato in modo da assomigliare all'ambra, la quale si trova in abbondanza sulla costa della Pomerania. Inoltre \u00e8 uno tra gli stadi pi\u00f9 moderni al mondo ed \u00e8 considerato anche uno dei pi\u00f9 belli stadi d'Europa.\nOltre alla PGE Arena Gda\u0144sk, Danzica possiede numerose altre strutture sportive fra cui lo Stadio MOSiR adibito attualmente per gli allenamenti di Lechia Gda\u0144sk, mentre una delle pi\u00f9 grandi al coperto \u00e8 Ergo Arena. Trattandosi di una citt\u00e0 marittima vi si trovano molti club di vela, canottaggio, nuoto ecc.\nSociet\u00e0 sportive di Danzica:"}
{"id": "12869", "revid": "92723", "url": "https://it.wikipedia.org/wiki?curid=12869", "title": "Gdansk", "text": ""}
{"id": "12870", "revid": "1305772", "url": "https://it.wikipedia.org/wiki?curid=12870", "title": "Danzig", "text": ""}
{"id": "12871", "revid": "292162", "url": "https://it.wikipedia.org/wiki?curid=12871", "title": "Elimi", "text": "Gli Elimi () sono stati un antico popolo della Sicilia occidentale vissuti dal IX o VIII secolo a.C. al I secolo a.C.: la tesi \u00e8 che si trattasse di una popolazione di origine italica. Nonostante ci\u00f2, esistono altre teorie sull'origine degli Elimi.\nEtnonimo.\nIl nome potrebbe derivare da \u1f14\u03bb\u03be\u03bc\u03bf\u03c8 (\"\u00e9lxmops\"), che significa \"pan\u00ecco\", un tipo di grano, diffuso soprattutto in Frigia, vicino alla Troade.\nOrigine.\nIpotesi italica.\nSecondo Ellanico gli Elimi erano una popolazione di origine italica, giunta in Sicilia dopo aver combattuto una guerra con gli Enotri. Sempre per lo storico greco, gli Elimi avrebbero contribuito anche alla formazione del popolo dei Siculi. Oggi questa tesi sembra essere la pi\u00f9 accreditata e trova conferme attraverso gli studi linguistici. A questa famiglia linguistica (indoeuropea) deve essere ricondotto anche l'elimo, lingua per la quale in passato si \u00e8 a lungo cercata una affiliazione diversa; tuttavia, la tradizione antica secondo la quale gli Elimi provenissero da Troia non \u00e8 corroborata dal dato linguistico e oggi i pareri pi\u00f9 autorevoli vedono nell'elimo una lingua italica pi\u00f9 o meno affine al latino (cfr. Lejeune 1972-1973 e Lejeune 1990). Ci\u00f2 trova conferma indiretta anche nella tradizione greca alternativa a quella di Tucidide, secondo la quale gli Elimi avevano origine italica (Ellanico fr. 79b; cfr. De Vido 1997b, pp. 40-45; Sammartano 1998, pp. 81-86).\nIpotesi ligure.\nFilisto di Siracusa riferisce la presenza di un popolo di origine ligure, pur non identificandolo con gli Elimi. In epoca moderna, storici come Heinrich Nissen e Karl Julius Beloch indagarono le possibilit\u00e0 di una provenienza ligure seguendo i numerosi riferimenti epigrafici e toponomastici comuni, ancora riscontrabili nelle citt\u00e0 di Lerici, Segesta ed Entella.\nIpotesi troiana.\nL'idea degli Elimi arrivati da Troia fu gi\u00e0 ipotizzata da Tucidide.\nSecondo la leggenda l'antico nome Elima, richiama il periodo in cui i Greci distrussero Troia 1184 a.C., la citt\u00e0 dell'Asia Minore. Il principe Elimo insieme ad Aceste e altri compagni prese il mare per trovare salvezza in Sicilia e si ferm\u00f2 nella regione del Crimiso. Enea, loro amico, partito da Troia con una ventina di navi e oltre tremila uomini, sbarc\u00f2 a Trapani; per caso Enea ritrov\u00f2 Elimo e dato che non vi erano speranze di poter tornare in patria, edific\u00f2 due citt\u00e0 che presero nome Elima ed Egesta dal nome di Elimo e di Egesto, i suoi compagni. Egesta sarebbe l'attuale Segesta; Elima sorse sul monte dove aveva trovati i compagni di Elimo. La regione venne chiamata Elimica ed i popoli che vi si stanziarono presero il nome di Elimi.\nSi deve ritenere che dovette esistere una colonia di troiani anteriormente all'arrivo di Elimo e Egesto, volendo mettere d'accordo questo anche con quanto riportato da Ellanico potremmo dire che presso Erice nella Sicilia occidentale vi era gi\u00e0 un popolo che abitava a fianco ai Sicani in armonia, come si deduce da Dionigi di Alicarnasso:\nGuerre.\nIl popolo degli Elimi era forte a sufficienza per resistere alla colonia greca di Selinunte.\nSegesta e Selinunte ebbero diverse dispute riguardanti problemi di confine, e nel 580 a.C. ci fu una guerra in cui Selinunte venne sconfitta. Nel 415 a.C. ci fu una spedizione ateniese in Sicilia, a seguito di un appello fatto dagli ambasciatori di Segesta. Nel 340 a.C. ci fu un'altra battaglia nelle vicinanze del fiume Crimiso tra Cartagine e Siracusa. In questa battaglia, i comandanti Cartaginesi furono Amilcare ed Asdrubale Barca, mentre per la citt\u00e0 di Siracusa, il comandante era Timoleonte. Gli Elimi conobbero le devastazioni di Pirro e caddero poi sotto il dominio romano.\nCitt\u00e0.\nCitt\u00e0 principali fondate dagli Elimi sono Erice (\"Erix\") che ospitava il centro religioso sul Monte Erice, Entella, situata nell'entroterra palermitano, Iaitias su un promontorio che domina la odierna San Giuseppe Iato, e Segesta la citt\u00e0 dalla storia pi\u00f9 rilevante e tumultuosa.\nSegesta.\nQuesta antica citt\u00e0 era il centro politico ed amministrativo per il popolo Elimo. A dimostrazione della sua ellenizzazione in questa citt\u00e0 si sono preservati un grande ma mai ultimato tempio dorico, ed il teatro di et\u00e0 ellenistica adagiato in splendida posizione alla sommit\u00e0 del Monte Barbaro.\nL\"'emporium\" della citt\u00e0 si trovava probabilmente in quello che oggi \u00e8 il porto di Castellammare del Golfo o nelle vicinanze.\nErice o Erix.\nErix (che nel 1934 ha ripreso il suo antico nome di Erice) era il centro religioso del popolo degli Elimi.\nIl primo nucleo abitativo dovrebbe risalire alla fine del II millennio a.C./inizio del primo. Trattandosi di un luogo di grande importanza, in virt\u00f9 della posizione geografica (che permetteva di dominare dall'alto tutta la costa), i primi popoli che la abitarono vi fondarono anche un santuario dedicato ad Afrodite (Astarte per i Fenici; Venere per i Romani), dove si esercitava la prostituzione sacra.\nSi crede che il suo \"emporio\" si trovasse lungo i porti di Drepanum (o Drepana, ad indicare tutta l'area della valle di Erice). Alcuni studiosi sostengono che sulla cima del monte sorgesse anche un faro di segnalazione (sempre alimentato).\nEntella.\nAttorno al 1970 sono state rinvenute, ad Entella, (nella zona di Contessa Entellina) delle tavolette di bronzo, conosciute come Decreti di Nakone.\nIn queste tavolette si fa riferimento ai Campani che popolavano Entella nella met\u00e0 del III secolo a.C., discendenti di circa 1200 mercenari insediatesi nella citt\u00e0 di Entella nel V secolo a.C. soppiantando gli Elimi che occupavano prima l'insediamento.\nI caratteri usati nelle tavolette erano greci.\nElima.\nScavi effettuati presso il Monte Castellazzo di Poggioreale hanno fatto rinvenire i resti di un centro urbano dell'et\u00e0 del bronzo, poi ellenizzato nel V secolo a.C. dai contatti con la vicina Selinunte.\nHalyciae.\n\u00c8 l'antica Alicia, attuale citt\u00e0 di Salemi.\nIaitas.\nNella zona dell'attuale San Giuseppe Jato, a pochi chilometri da Palermo.\nNakone.\nL'ubicazione della citt\u00e0 di Nakone \u00e8 sconosciuta, probabilmente sorgeva nelle vicinanze di Entella, nella valle del Belice.\nMonte Polizzo.\nIn uno dei monti di Trapani, il Polizzo, oggi monte Polizo, sorse il pi\u00f9 promettente tra i siti elimi. \u00c8 attestata la presenza di un grande abitato.\nCentri non ancora identificati.\nNei Decreti di Nakone si fa inoltre riferimento alle seguenti citt\u00e0 (ancora con ubicazione sconosciuta):\nLingua.\nLa lingua degli Elimi era indoeuropea con influenze anatoliche.\nEra scritta in alfabeto greco arcaico, proveniente forse da Selinunte."}
{"id": "12872", "revid": "287204", "url": "https://it.wikipedia.org/wiki?curid=12872", "title": "Pellezzano", "text": "Pellezzano (\"Pelezz\u00e0n\u00eb\" in campano) \u00e8 un comune italiano di abitanti della provincia di Salerno in Campania.\nStoria.\nIl nucleo originale di Pellezzano and\u00f2 formandosi intorno al luogo pi\u00f9 antico del paese: la Rocca del Casale, che parrebbe citato nelle pergamene raccolte dai codici salernitani e cavensi negli anni 944, 1006 e 1030, essendo il suo toponimo di Casale Pellezzano in stretta relazione con Locum Pellezanu, o, viceversa, i superstiti del Locum, situato anche altrove, fondarono poi questo Casale, sebbene il primo insediamento accertato appare fra Capriglia e Pellezzano, a Rocca, dove compare la chiesetta pi\u00f9 antica, parte integrante del luogo, chiamata Chiesa dello Spirito Santo, come la definivano i padri dell'Ordine Agostiniano di Colloreto, prima della soppressione pontificia del 6 maggio 1653. Sulla Rocca nel Casale la Chiesa continu\u00f2 ad esistere e a rappresentare il capoluogo di Pellezzano fino alla soppressione.\nNel 1755 Pellezzano era ancora unito al territorio della citt\u00e0 di Salerno, come si evince dal Catasto Onciario dell'epoca in cui si evidenziano i luoghi antichi che porteranno alla federazione delle frazioni di Pellezzano, Coperchia, S. Nicola a Cologna e Capriglia, che formeranno un comune autonomo federandosi fra loro, dicendo di costituire la sede municipale in Pellezzano. Dal territorio del nuovo comune saranno escluse molte localit\u00e0 di confine, che erano parte integrante dell'area di Pellezzano, che continueranno ad appartenere a Salerno ma che all'epoca rientravano nella zona. Nel 1755 facevano parte di Pellezzano: Pellezzano, Coperchia, Capriglia, San Nicola a Cologna, Capezzano, Sordina, Casalbarone, Coraggiano, Ruggiano, La Rocca di Santo Spirito, Casa Sessa e Pastore, Capitinola, Licinella. Un quarto degli abitanti di Salerno si staccher\u00e0 quindi dalla citt\u00e0 per dare vita al nuovo comune.\nSimboli.\nLo stemma, concesso con Decreto del presidente della Repubblica del 18 febbraio 2011, si blasona:\nLe stelle rappresentano i cinque Casali di Pellezzano, un tempo famosi per la lavorazione della lana, simboleggiata dalla pecora e dal pettine per la cardatura, che stava alla base dell\u2019economia cittadina.\nSociet\u00e0.\nReligione.\nLa maggioranza della popolazione \u00e8 di religione cristiana, di rito cattolico. Il Comune appartiene all'arcidiocesi di Salerno-Campagna-Acerno.\nCultura.\nMedia.\nLa copertura Radio TV terrestre \u00e8 assicurata da ponti ripetitori posti a Pellezzano, Colle Bellara (Salerno), Fisciano e Montevergine.\nIl Santo patrono di Pellezzano \u00e8 San Clemente I papa (23 novembre) ; Molto sentita la festivit\u00e0 di S. Anna la quale \u00e8 portata in processione per le vie del paese, a mezzogiorno, la domenica successiva il 26 luglio. La festa richiama persone provenienti dai paesi limitrofi.\nProdotto tipico di Pellezzano \u00e8 il \"sciusciello\", al quale \u00e8 dedicata una sagra di diversi giorni, che si svolge dal 10 al 16 agosto, in concomitanza della festa della S. Assunta. Il sciusciello (e non \"lo\" sciusciello) \u00e8 un pane di farina 00, farina integrale, acqua, sale e lievito, cotto nel forno a legna e farcito secondo la tradizione con strutto di maiale (\"sugna\") e pepe. Attualmente \u00e8 farcito anche in altri modi.\nIl nome deriva dal soffio (\"o' sci\u00f9scio\") che gonfia il pane nel forno a legna.\nInfrastrutture e trasporti.\nPellezzano \u00e8 interessato dalle seguenti direttrici stradali:\nIl comune \u00e8 servito dalla Stazione di Pellezzano (fraz. Coperchia) posta lungo la linea Salerno\u2013Mercato San Severino\nI trasporti interurbani di Pellezzano vengono svolti con autoservizi di linea gestiti da Busitalia Campania.\nAmministrazione.\nAltre informazioni amministrative.\nIl comune fa parte dell'Unione dei Comuni dell'Irno.\nLe competenze in materia di difesa del suolo sono delegate dalla Campania all'Autorit\u00e0 di bacino regionale Destra Sele.\nSport.\nImpianti sportivi.\nA Capezzano \u00e8 presente lo stadio di calcio \"Andrea Bolognese\".\nIn localit\u00e0 Casignano sorge il Nuovo Centro Sportivo \"Casignano\" che ospita le partite delle locali squadre di calcio ed \u00e8 anche terreno di gioco dell'Arechi Rugby di Salerno.\nNella frazione Capriglia \u00e8 presente il palazzetto dello sport dove gioca la squadra di pallavolo femminile Polisportiva Due Principati militante nel campionato di B2 e l'ASD Pallavolo Coperchia."}
{"id": "12877", "revid": "14002", "url": "https://it.wikipedia.org/wiki?curid=12877", "title": "Karol Wojtila", "text": ""}
{"id": "12886", "revid": "554814", "url": "https://it.wikipedia.org/wiki?curid=12886", "title": "Bandiera della Romania", "text": "La bandiera della Romania \u00e8 un tricolore composto da tre bande verticali uguali blu (dalla parte dell'asta), gialla e rossa. I colori risalgono a quando la Romania nacque dall'unione tra la regione di Moldavia e quella di Valacchia che gi\u00e0 dal 1834 avevano dei loro colori e stemmi. Quando si decise l'unit\u00e0 nel 1848 i colori furono riuniti in quella che oggi \u00e8 l'attuale bandiera con tre bande verticali di ispirazione francese. La bandiera nazionale precedente, quella dello Stato comunista (1947-1989), conteneva lo stemma della Romania comunista al centro della banda gialla. Durante la rivoluzione del 1989 si potevano notare molte bandiere con l'emblema comunista ritagliato ed il governo successivo decise contro l'aggiunta di qualsiasi stemma alla bandiera, come era l'insegna civile durante il Regno di Romania (1881-1947).\nSimilitudini con altre bandiere.\nLa bandiera \u00e8 molto simile alla bandiera della Moldavia, poich\u00e9 i due vessilli hanno la stessa origine, come del resto lingua e cultura dei due Paesi.\nLa bandiera rumena \u00e8 inoltre quasi identica alla bandiera del Ciad, con la differenza che le tonalit\u00e0 dei colori usate nella bandiera romena sono leggermente pi\u00f9 chiare; ma questo \u00e8 dovuto a una mera casualit\u00e0, giacch\u00e9 nessuna relazione sussiste tra di esse. Anche la bandiera del Principato di Andorra, adottata nel 1866, si presenta molto simile a quella rumena."}
{"id": "12887", "revid": "628767", "url": "https://it.wikipedia.org/wiki?curid=12887", "title": "Storia della Romania", "text": "Questa voce d\u00e0 una breve sintesi di ogni periodo della Storia della Romania.\nDacia.\nAttorno al 200 a.C. il territorio dell'attuale Romania era abitato dai Daci, popolo, secondo taluni, di stirpe tracica o, secondo altri, costituente un gruppo etnico a s\u00e9 stante. Nel corso del I secolo a.C. si and\u00f2 conformando, sotto il governo del re Burebista (70 a.C.-44 a.C.) uno Stato daco, che, grazie a tale sovrano divenne un'entit\u00e0 politica potente e temuta, arrivando persino a minacciare gli interessi dell'Impero Romano. Sembra che Giulio Cesare avesse preso la decisione di annettere la Dacia, ma il suo assassinio nel 44 a.C. glielo imped\u00ec. Anche Burebista, in quello stesso anno, venne tradito per denaro e fatto assassinare da un gruppo di nobili. Nel 95 ascese al trono dei Daci il re Decebalo, eletto dal consiglio dei saggi del suo popolo. \nDomiziano tent\u00f2 invano di annettere all'Impero romano il Regno dei Daci, ma il suo successore, Traiano, nonostante la strenua resistenza di Decebalo, che si dimostr\u00f2 un notevole stratega, e il valore del popolo daco, riusc\u00ec ad occupare la massima parte della regione. Nel 106, a seguito della sconfitta e della morte di Decebalo, i Daci vennero assorbiti nell'Impero, divenendo, circa un secolo pi\u00f9 tardi, cittadini romani a tutti gli effetti a seguito della \"Constitutio antoniniana\" promulgata nel 212 da Caracalla.\nNon avendo possibilit\u00e0 di proteggere in modo efficace la provincia dai popoli barbari, nel 274 l'imperatore Aureliano ordin\u00f2 all'esercito romano di abbandonare la Dacia e ritirarsi al di l\u00e0 del Danubio. La Dobrogea fu l'unica zona facente parte dell'attuale Romania che, trovandosi oltre tale fiume, continu\u00f2 a far parte dell'Impero romano e, successivamente, di quello romano-orientale, per oltre tre secoli. La rapida diffusione della lingua e della civilt\u00e0 latine in Dacia, oltre ai legami di sangue che si erano andati formando fra la popolazione autoctona e i coloni e i legionari romani, avrebbero contraddistinto fino ai giorni nostri la storia di quelle terre imprimendosi per sempre su di esse e sui popoli che le avrebbero abitate.\nRomania nel Medioevo ed Evo Moderno.\nSeguirono delle vaste ondate di invasioni: nuovi popoli di cultura iranica, germanica, slava, turco-tartara, ugrica e pacifiche immigrazioni. Giunsero in varie ondate a partire dal III secolo d.C.\nMa furono soprattutto gli Slavi, giunti nel VII secolo e gli Ungheresi, giunti entro il IX secolo ad avere una certa influenza sulla storia della Romania fino al momento della conquista ottomana. I Genovesi crearono colonie commerciali sulle coste a partire dal Duecento.\nSoltanto nel XIV secolo nacquero i principati pi\u00f9 grandi di Moldavia e Valacchia per combattere una nuova minaccia nella forma dei Turchi ottomani, che conquistarono Costantinopoli nel 1453. Nel 1541, l'intera penisola balcanica e gran parte dell'Ungheria erano province turche. Tuttavia la Moldavia, Valacchia e Transilvania restarono paesi tributari, vassalli del impero ottomano, godendo di una larga autonomia interna e di una certa indipendenza esterna.\nLa conquista ungherese della Transilvania dur\u00f2 circa due secoli. Nell'XI secolo la Transilvania divent\u00f2 una parte autonoma del regno ungherese che restava per\u00f2 sotto il controllo Magiaro.\nNell'anno 1600 i tre principati rumeni furono, per un breve periodo, uniti dal principe valacco Mihai Viteazul, ma l'unit\u00e0 scomparve quando Mihai fu ucciso, soltanto un anno pi\u00f9 tardi, dai soldati di un ufficiale austriaco.\nDopo quasi due secoli di dominazione ottomana e cio\u00e8 agli inizi del XVIII secolo Ungheria e Transilvania divennero parte dell'Impero austriaco. Gli austriaci, a loro volta, espansero rapidamente l'impero: nel 1718 un'importante parte della Valacchia, chiamata Oltenia, fu incorporata nell'impero austriaco e ritorn\u00f2 alla Turchia soltanto nel 1739.\nIl risveglio nazionale della Romania.\nCome in gran parte dei Paesi europei, il 1848 port\u00f2 alla rivoluzione la Moldavia, la Valacchia e la Transilvania. Gli scopi dei rivoluzionari erano di completare l'indipendenza delle prime due e l'emancipazione nazionale della terza e rimasero incompiuti; furono tuttavia la base di successive evoluzioni. Inoltre il sollevamento aiut\u00f2 la popolazione dei tre principati a riconoscere la loro unit\u00e0 di lingua ed interessi. Tassati pesantemente e mal amministrati sotto l'impero ottomano, nel 1859, sotto incitamento e suggerimento di Napoleone III imperatore dei Francesi, il popolo di Moldavia e Valacchia elesse la stessa persona - Alexandru Ioan Cuza - come principe. Cos\u00ec nacque la Romania.\nPrima guerra mondiale e periodo interbellico.\nDal 1914 al 1927 la Romania venne governata dal re Ferdinando I. Sovrano colto ed intelligente, conscio della necessit\u00e0 di modernizzare il regno, promosse nel 1923 una nuova costituzione liberale e una riforma agraria a favore dei piccoli contadini, concesse la cittadinanza agli Ebrei rumeni e cerc\u00f2 di sviluppare le imprese industriali. Tuttavia improvvisamente, a soli 62 anni, Ferdinando scomparve lasciando dietro di s\u00e9 un'opera ancora da terminare che sarebbe stata annullata negli anni successivi.\nIn effetti, la maggior parte dei successivi governi Rumeni del periodo fra le due guerre mondiali mantennero pi\u00f9 la forma che la sostanza di una monarchia liberale e costituzionale. Nel 1938 per prevenire la formazione di un governo che avrebbe incluso ministri della guardia di ferro filonazista, re Carol II sciolse il parlamento e istitu\u00ec una dittatura reale che ebbe vita breve. Nel 1939, la Germania e l'Unione Sovietica firmarono il patto Molotov-Ribbentrop nei cui protocolli segreti la Germania prendeva in considerazione l'\"interesse\" sovietico alla Bessarabia.\nRomania durante la seconda guerra mondiale.\nCome risultato del patto Molotov-Ribbentrop, la Romania si vide imporre dall'URSS nel giugno 1940 la cessione della Bassarabia e, con sorpresa, anche della Bucovina settentrionale che in precedenza era appartenuta all'Austria e non alla Russia. L'Armata rossa fece irruzione in Bessarabia e nella Bucovina settentrionale, senza rispettare i tempi minimi pattuiti con il governo di Bucarest per il ritiro delle proprie forze. Le truppe sovietiche aprirono il fuoco contro i soldati rumeni in marcia verso il nuovo confine e contro la popolazione civile in fuga provocando numerose vittime anche fra donne e bambini. Si ricorda al riguardo il massacro di F\u00e2nt\u00e2na Alb\u0103. Bessarabia e Bucovina settentrionale vennero annesse dall'Unione Sovietica.\nL'atto di forza dell'URSS risvegli\u00f2 il revanscismo ungherese. Vi era tuttavia il freno della Germania, che pur mostrando comprensione per le rivendicazioni del governo di Budapest, non aveva alcun interesse a mettere a repentaglio le forniture di petrolio da parte della Romania. Berlino spingeva quindi per una soluzione di compromesso incentrata sulla spartizione della Transilvania. Nell'agosto del 1940 fu convocata a Vienna una conferenza con la partecipazione dei tre paesi ai quali venne aggiunta l'Italia. Il nuovo assetto territoriale imposto alla Romania prevedeva la cessione dell'area dove i magiari rappresentavano la maggioranza assoluta della popolazione, ma data la non contiguit\u00e0 con l'Ungheria, veniva imposta la cessione di un corridoio a maggioranza rumena.\nIl re perse consensi per l'arrendevolezza di fronte alle pressioni esterne e fu costretto ad abdicare a favore del figlio Michele. Prese allora il potere in veste di dittatore il generale Ion Antonescu, considerato filo-francese, che godeva della stima dell'esercito e non era inviso ai partiti democratici. Il crollo militare della Francia ed il rafforzamento della Germania non lasciavano tuttavia alla Romania larghi spazi di manovra. La Romania entr\u00f2 nella seconda guerra mondiale a fianco delle Potenze dell'Asse nel giugno 1941, invadendo l'Unione Sovietica e recuperando temporaneamente la Bassarabia e la Bucovina.\nAnzi, l'esercito rumeno imprudentemente continu\u00f2 l'avanzata sino al Caucaso. Inoltre i rumeni collaborarono con i militari germanici nell'internamento e negli eccidi di cui furono vittime le comunit\u00e0 ebraiche nei territori occupati - massacro di Odessa. In seguito, tuttavia, le sorti della guerra si rovesciarono. Il disastro di Stalingrado, la resa dell'Italia e l'irresistibile avanzata dell'Armata rossa dissolsero la popolarit\u00e0 di Antonescu e la Romania cerc\u00f2 di uscire dal conflitto prendendo contatti con gli Alleati. La risposta raggelante fu di trattare la resa con il governo di Mosca. Era noto per\u00f2 che i sovietici detestavano il dittatore rumeno.\nNell'agosto del 1944, un colpo di Stato condotto da re Michele, con il supporto degli oppositori politici e dell'esercito depose Antonescu e mise l'esercito della Romania a fianco dell'Armata rossa nell'avanzata verso la Germania. La Romania ebbe pesanti perdite nella lotta contro i tedeschi in Transilvania, Ungheria e Cecoslovacchia.\nAlla fine della Seconda guerra mondiale, la Transilvania settentrionale fu riunita alla Romania, ma, a nord-est, Bassarabia, Bucovina settentrionale e il Territorio di Her\u021ba furono assegnati definitivamente all'Unione Sovietica e una parte della Dobrugia (il cosiddetto Quadrilatero) alla Bulgaria. Dopo la firma del Trattato di pace l'URSS si impadron\u00ec dell'Isola dei Serpenti, l'unica isola in mare aperto della Romania, che venne adibita a base militare e spost\u00f2 verso ovest anche il confine sul delta del Danubio. Il governo di Bucarest, con il paese ancora occupato dall'Armata rossa, fu costretto ad accettare queste ulteriori mutilazioni territoriali.\nRomania comunista.\nL'occupazione sovietica che segu\u00ec la Seconda guerra mondiale sfoci\u00f2 in un colpo di Stato. Il Primo ministro Petru Groza costrinse re Michele I ad abdicare. Questi nel gennaio del 1948 venne mandato in esilio. Il 13 aprile dello stesso anno venne approvata la nuova Costituzione repubblicana senza un referendum.\nA partire dagli anni sessanta, il governo comunista rumeno cominci\u00f2 a manifestare una certa indipendenza dall'Unione Sovietica, al fine di guadagnare consensi sia in patria che all'estero. Nicolae Ceau\u0219escu divenne capo del partito comunista nel 1965 e capo di Stato nel 1967. La denuncia di Ceau\u0219escu dell'invasione sovietica nel 1968 della Cecoslovacchia ed un breve rilassamento della politica interna di repressione lo aiut\u00f2 ad ottenere una buona immagine sia in patria sia in Occidente.\nI capi di Stato occidentali, sedotti dalla politica estera \"indipendente\" di Ceau\u0219escu erano riluttanti ad accanirsi contro un regime, che alla fine degli anni 1970, era diventato sempre pi\u00f9 duro, arbitrario e capriccioso.\nIl governo del presidente Nicolae Ceau\u0219escu divenne sempre pi\u00f9 draconiano ed impopolare negli anni ottanta.\nCaduto da tempo il regime comunista nella vicina Ungheria e nel resto dei paesi dell'Est, a met\u00e0 dicembre del 1989 nella citt\u00e0 di Timi\u0219oara dove era presente anche una minoranza ungherese scoppi\u00f2 una protesta popolare per fermare la rimozione forzata da parte delle autorit\u00e0 comuniste del pastore calvinista L\u00e1szl\u00f3 T\u0151k\u00e9s. La protesta crebbe a tal punto da diventare una vera e propria sollevazione di tutto il popolo della Romania, che fu appoggiata poi da una parte del regime per eliminare Ceau\u0219escu, divenuto ormai una personalit\u00e0 troppo ingombrante nell'Europa post-\"guerra fredda\".\nIon Iliescu prese il suo posto il 22 dicembre. Ceau\u0219escu fu immediatamente arrestato, e dopo un processo sommario giustiziato il 25 dicembre. Circa 1.550 persone furono uccise in confusi combattimenti sulle strade. Una improvvisata coalizione politica, il Fronte di Salvezza Nazionale (FSN) si install\u00f2 e proclam\u00f2 la restaurazione della libert\u00e0 e democrazia. Il Partito Comunista Rumeno fu messo fuori legge, e le misure pi\u00f9 impopolari di Ceau\u0219escu, come il divieto di aborto e contraccezione ritirati.\nRomania dopo il 1989.\nLe prime elezioni presidenziali e parlamentari furono tenute il 20 maggio, 1990. Gareggiando contro i partiti d'avanguerra Partito Nazionale Contadino e Partito Nazionale Liberale, Iliescu vinse con l'85% dei voti. Il FSN prese due terzi dei posti in parlamento, nomin\u00f2 un professore universitario, Petre Roman, come primo ministro e avvi\u00f2 delle timide riforme di mercato libero.\nNell'aprile 1990, dal momento che il governo provvisorio era ancora largamente formato da membri che erano appartenuti al Partito Comunista, gruppi di manifestanti anti-comunisti, principalmente studenti, si accamparono in Piazza dell'Universit\u00e0 a Bucarest. Due mesi pi\u00f9 tardi questi vennero brutalmente dispersi dai minatori della valle di Jiu chiamati dal presidente Iliescu. I minatori attaccarono anche le sedi e case dei leader di opposizione. Il governo di Petre Roman cadde nel tardo settembre 1991, quando i minatori ritornarono a Bucarest chiedendo un rialzo dei salari. Tali ripetuti interventi dei minatori passarono alla storia con il termine di mineriade. Dopo l'addio di Roman fu creato un governo presieduto da Theodor Stolojan fino alle successive elezioni.\nUna nuova costituzione democratica, redatta dal parlamento, fu approvata tramite referendum popolare nel dicembre 1991. Nel settembre 1992 Iliescu consegu\u00ec un nuovo mandato presidenziale con una netta maggioranza e diede pluralit\u00e0 al suo partito, il Partito della Democrazia Sociale di Romania. Con il supporto parlamentare dei partiti nazionalisti Partito dell'Unit\u00e0 Nazionale Romena e Partito Grande Romania e del partito ex-comunista Partito Socialista del Lavoro, fu formato un governo nel novembre 1992, presieduto dal primo ministro Nicolae V\u0103c\u0103roiu, un economista.\nNel 1996 Emil Constantinescu, leader della coalizione elettorale Convenzione Democratica Romena (CDR), sconfisse Iliescu nel secondo turno elle elezioni presidenziali e lo rimpiazz\u00f2. Victor Ciorbea fu nominato primo ministro. Ciorbea rimase in carica fino al marzo 1998, quando fu sostituito da Radu Vasile (PN\u021aCD).\nNel 2000 il Partito Social Democratico (PSD) e Iliescu vinsero di nuovo le elezioni e Adrian N\u0103stase divenne premier.\nDal 2004 al 2014 il nuovo presidente fu Traian B\u0103sescu, esponente del Partito Democratico. Lo stile politico di B\u0103sescu, incline al protagonismo politico, tuttavia, fu contestato da diverse forze di opposizione (Partito Nazionale Liberale e Partito Social Democratico) che, per la sua destituzione, organizzarono senza successo due referendum (2007 e 2012). \nNel 2004 la Romania accedette alla NATO e il 1\u00ba gennaio 2007 all'Unione europea.\nLa crisi economica internazionale colp\u00ec violentemente il paese nel 2012, contribuendo al calo di popolarit\u00e0 del presidente che, nel 2014, fu sostituito dal liberale Klaus Iohannis, vincitore delle elezioni. Nel 2015, in seguito alla tragedia della discoteca Colectiv di Bucarest, si verificarono ampie proteste che costarono le dimissioni del primo ministro Victor Ponta, figura chiave del Partito Social Democratico in carica dal 2012 e coinvolto in numerosi scandali giudiziari. Sempre nel 2015, con Dacian Ciolo\u0219, successore di Ponta, la Romania visse l'esperienza del primo governo tecnico dell'epoca democratica.\nDopo aver trionfato alle elezioni del 2016, nel 2017 il Partito Social Democratico torn\u00f2 al potere, con il primo ministro Sorin Grindeanu."}
{"id": "12889", "revid": "768068", "url": "https://it.wikipedia.org/wiki?curid=12889", "title": "Lingua latina", "text": "Il latino o lingua latina \u00e8 una lingua indoeuropea appartenente al gruppo delle lingue latino-falische. Veniva parlata nel Lazio (\"L\u0103t\u012dum\" in latino) almeno dagli inizi del I millennio a.C.\nStoria.\nOrigini ed et\u00e0 arcaica.\nDel latino arcaico (fino al III secolo a.C.) rimangono tracce in alcune citazioni degli autori e soprattutto in iscrizioni, che insieme alla comparazione con altre lingue affini consentono una ricostruzione di esso assai parziale. Secondo Sesto Pompeo Festo, lessicografo e grammatico romano del II sec. d.C., il latino nel senso di \u2018lingua laziale\u2019 primigenia era un idioma ai suoi tempi ormai quasi del tutto scomparso:\n\"Il parlar in latino deriva dal Lazio; la qual lingua \u00e8 stata cos\u00ec abbandonata che a mala pena ne \u00e8 rimasta conoscenza in qualche parte\" (\"Latine loqui a Latio dictum est; qu\u00e6 locutio adeo est versa, ut vix ulla eius pars maneat in notitia\"). \nSolo frammenti restano anche dei testi letterari pi\u00f9 antichi, quelli di Livio Andronico, Nevio e Ennio, tutti risalenti al III secolo a.C., databili quindi circa cinque secoli dopo la mitologica fondazione di Roma (secondo Varrone avvenuta nel 753 a.C.). L'unica eccezione sono le commedie di Plauto, che costituiscono dunque la principale fonte per lo studio della lingua arcaica.\nCol II secolo a.C. la letteratura latina si svilupp\u00f2, e soprattutto con l'opera di Marco Porcio Catone il Censore nacque una prosa letteraria latina. La lingua aveva per\u00f2 ancora una certa rudezza, e non era priva di influssi dialettali. Pertanto, l'uso del termine \"latino arcaico\" \u00e8 esteso fino a considerare tale la lingua latina precedente al 75 a.C. circa.\nLatino classico.\nFu nel I secolo a.C., con l'estensione della cittadinanza romana agli Italici e i cambiamenti sociali che ne derivarono, che a Roma sorse la preoccupazione per la purezza della lingua. Anche sotto la spinta della speculazione linguistica greca, si avvi\u00f2 un processo di regolarizzazione della lingua. In questi tempi fiorirono letterati come Cicerone, che fu oratore e filosofo, oltre che politico (fu console nel 63 a.C., l'anno della congiura di Catilina); o come Catullo e i \"poetae novi\", che rivoluzionarono la lingua poetica. La scrittura non era ignota neppure a 'rudi' condottieri come Cesare, che fu ammiratissimo per il suo stile terso, e di cui restano due opere ancora studiate e apprezzate: \"La guerra gallica\" (\"Commentarii de bello Gallico\") e \"La guerra civile\" (\"Commentarii de bello civili\").\nI tempi erano ormai maturi perch\u00e9 la letteratura latina sfidasse quella greca, che allora veniva considerata insuperabile. Nella generazione successiva, sotto il principato di Augusto, fiorirono i maggiori poeti di Roma; Orazio, che primeggi\u00f2 nella satira e nella lirica, emulava i lirici come Pindaro e Alceo, Virgilio, che si distinse nel genere bucolico, nella poesia didascalica e nell'epica, rivaleggiava con Teocrito, Esiodo e addirittura Omero; e poi ancora Ovidio, maestro del metro elegiaco, e Tito Livio nella storiografia.\nIl periodo classico della lingua latina \u00e8 ben conosciuto: il latino, a differenza degli idiomi continuatori, \u00e8 una lingua di tipo tendenzialmente, ma non strettamente, SOV (soggetto-oggetto-verbo), con cinque declinazioni e quattro coniugazioni verbali. La declinazione dei nomi ha sei casi, tre diretti (\"nominativo\", \"accusativo\", \"vocativo\") e tre obliqui (\"genitivo\", \"dativo\", \"ablativo\"). Rispetto all'indoeuropeo ha perso il \"locativo\" (assorbito dall'ablativo, ma ne resta tuttavia qualche sparuto relitto cristallizzato. Da notare che, nonostante l'opinione diffusa a livello scolastico, il genitivo non ha nulla a che vedere con il locativo) e lo \"strumentale\" (anch'esso assorbito dall'ablativo). Anche il modo verbale \"ottativo\" si perse (fu assorbito dal congiuntivo) e cos\u00ec pure la diatesi media (sopravvissuta parzialmente in quei verbi detti \"deponenti\") e il \"duale\" (di cui restano solo minime tracce). Inoltre nel latino il concetto d'aspetto non aveva grande importanza: sia l'aoristo che il perfetto indoeuropei si fusero in un unico tempo, chiamato dai grammatici latini \"perfectum\" (letteralmente \"compiuto\", \"concluso\"). Invece venne conservato l'originario sistema di tre generi: \"maschile\", \"femminile\" e \"neutro\".\nIl latino imperiale e tardo.\nIl latino divenne importante come lingua ufficiale dell'Impero romano, usato come lingua franca in particolare nella sua parte occidentale. In quella orientale, tale idioma realizz\u00f2 notevoli mutamenti fra il I e il IV secolo nella penisola balcanica (in Dacia, ricostituitasi come provincia nella seconda met\u00e0 del III secolo a sud del Danubio, in Mesia, e persino in Macedonia settentrionale, dove nasceranno nel V secolo due imperatori bizantini di madrelingua latina) e in alcune zone d'Asia (fra cui Berytus, sede di una delle pi\u00f9 prestigiose scuole di diritto del mondo romano, Eliopoli e le sei colonie italiche di Pisidia). Tuttavia non riusc\u00ec a scalzare la \u03ba\u03bf\u03b9\u03bd\u1f74 \u03b4\u03b9\u03ac\u03bb\u03b5\u03ba\u03c4\u03bf\u03c2 \"koin\u00e8 di\u00e0lektos\" come lingua di cultura e d'uso nel Mediterraneo orientale, neppure a Costantinopoli, citt\u00e0 nella quale il latino, piuttosto diffuso soprattutto fra le classi pi\u00f9 elevate fino al 450 circa, and\u00f2 sempre pi\u00f9 retrocedendo davanti al greco che divenne, nel terzo decennio del VII secolo, la lingua ufficiale dell'Impero romano d'Oriente, o Impero bizantino, che perdurer\u00e0 fino al 1453.\nAnche in epoca imperiale si ebbero scrittori importanti: tra tutti si possono ricordare Seneca, Lucano, Petronio, Quintiliano, Stazio, Giovenale, Svetonio, Tacito. Al di l\u00e0 delle differenze stilistiche, questi autori, vissuti tra il I e il II secolo, mantennero per lo pi\u00f9 invariata la lingua letteraria classica.\nDiverse furono le cose in epoca pi\u00f9 tarda: nel pieno II secolo da un lato nacque una moda culturale letteraria che, scavalcando gli ormai classici augustei, guardava alla latinit\u00e0 arcaica; e dall'altro, con autori come Apuleio, cominci\u00f2 ad acquistare sempre pi\u00f9 importanza il latino volgare, la lingua parlata che diventer\u00e0 la base delle odierne lingue derivate dal latino, appunto lingue neolatine. Nel tardo impero, accanto ad autori pi\u00f9 legati alla tradizione classica, come Ausonio e Claudiano, emersero le grandi figure dei Padri della Chiesa come Tertulliano, Ambrogio, Girolamo e, soprattutto, Agostino d'Ippona. Nel IV secolo visse anche uno dei massimi storici latini (ma di origine greco-siriana): Ammiano Marcellino.\nIl latino medievale e umanistico.\nCon la caduta dell'impero romano, il latino venne ancora usato per secoli come unica lingua scritta nel mondo che era stato romano. Nelle cancellerie dei re, nella curia romana, nella liturgia della Chiesa cattolica, nella produzione dei libri l'unica lingua era il latino; ma era un latino sempre pi\u00f9 influenzato dal linguaggio parlato. Infatti in un periodo difficilissimo da stabilire tra il tardo impero e l'alto Medioevo il latino volgare aveva incominciato a differenziarsi dando origine prima al protoromanzo e poi alle prime fasi delle attuali lingue romanze (fra cui anche l'italiano).\nUna reazione si ebbe intorno all'800 con il Rinascimento carolingio, quando Carlo Magno riun\u00ec intorno a s\u00e9 i maggiori dotti dell'epoca, come il longobardo Paolo Diacono e l'anglo Alcuino di York, cui diede il compito di riorganizzare la cultura e l'insegnamento nel territorio del suo impero. La cosciente operazione di recupero, restituendo la correttezza al latino, ne sanc\u00ec per\u00f2 definitivamente la natura di lingua artificiale, e la separazione dalla lingua parlata. Non \u00e8 un caso che immediatamente dopo, per la prima volta, fu scritta consapevolmente una lingua romanza, ormai individuata come entit\u00e0 diversa dal latino: il francese del giuramento di Strasburgo, dell'842.\nDopo il Mille nacquero le universit\u00e0 medievali e l'insegnamento, per persone che giungevano da tutta l'Europa (i \"clerici vagantes\"), era rigorosamente in latino: un latino che, come \u00e8 normale per una lingua, si era evoluto rispetto ai tempi di Cicerone o di Orazio. I dotti delle universit\u00e0 elaborarono un latino particolare, detto scolastico, adatto a esprimere i concetti astratti e ricchi di sfumature elaborati dalla filosofia dell'epoca, chiamata appunto scolastica.\nIl latino non era dunque pi\u00f9 la lingua di comunicazione che era stata nel mondo romano; nondimeno era una lingua vitale, tutt'altro che statica. Col tempo per\u00f2 anche questo fu visto come una depravazione della gloriosa lingua della Roma classica. Nel XIV secolo in Italia sorse un movimento culturale che, parallelamente alla riscoperta e rivalutazione del mondo classico e pagano, favor\u00ec un rinnovato interesse per il latino antico: esso prende il nome di Umanesimo. Cominciato gi\u00e0 col Petrarca, ebbe i suoi maggiori esponenti in Poggio Bracciolini, Lorenzo Valla, Marsilio Ficino e Coluccio Salutati. La lingua classica divenne oggetto di studi approfonditissimi che segnarono di fatto la nascita della disciplina chiamata filologia classica.\nIn et\u00e0 moderna, il latino fu ancora usato come lingua della filosofia e della scienza, sia in Italia che all'estero (Thomas More, Erasmo da Rotterdam, Thomas Hobbes, Christophe de Longueil ecc.) e in latino scrissero anche i primi scienziati moderni come Copernico, Gauss e Newton (Galilei us\u00f2 sia il latino sia l'italiano, a seconda del pubblico a cui era destinata l'opera) fino almeno al XVIII secolo, quando anche in questo ruolo il latino fu sostituito dalle varie lingue nazionali (francese, inglese, tedesco ecc.).\nA causa di ci\u00f2 la maggior parte dei documenti (libri, manoscritti, epigrafi, ecc.) prodotti in lingua latina non risalgono al periodo classico (i cui testi ammontano a circa 600 unit\u00e0), bens\u00ec a periodi successivi, ovvero il Medioevo e l'et\u00e0 moderna. Studi recenti hanno infatti rivelato l'esistenza di un patrimonio letterario che conta oltre testi accertati, la maggior parte dei quali resta tuttora inedita. Il latino fu una lingua ampiamente utilizzata dal movimento della Repubblica delle Lettere.\nEt\u00e0 contemporanea.\nIl latino \u00e8 a tutt'oggi materia di studio in Italia in alcuni licei (liceo classico, primi due anni del liceo linguistico, indirizzi tradizionali del liceo scientifico e del liceo delle scienze umane), ma anche in alcune scuole superiori svizzere, spagnole, francesi, inglesi, lussemburghesi, tedesche, statunitensi, greche, russe, belghe, olandesi, croate e romene. Il primo canale radiofonico della televisione di stato finlandese Yleisradio (Yle), nell'ambito delle sue emissioni internazionali, trasmette regolarmente \"Nuntii Latini\", un notiziario in latino ascoltabile in tutto il mondo e reso disponibile su Internet. Un altro esempio \u00e8 Radio FREI da Erfurt (Germania) che trasmette in latino una volta alla settimana per un quarto d'ora. La trasmissione si chiama \"Erfordia Latina\".\nSi tengono esami e certificazioni incentrati sulla conoscenza del latino in varie nazioni quali l'esame nazionale di latino e il National Latin Examination e competizioni quali il Certamen Ciceronianum Arpinas che si svolge annualmente ad Arpino, citt\u00e0 natale di Marco Tullio Cicerone, e il Certamen Viterbiense della Tuscia, che si svolge ogni anno a Viterbo, competizione sia di latino che di greco classico.\nPapa Giovanni XXIII il 22 febbraio 1962 promulg\u00f2 solennemente la Costituzione Apostolica \"Veterum Sapientia\", preconizzando un \"Pontificium Institutum Altioris Latinitatis\" poi effettivamente fondato da papa Paolo VI il 22 febbraio 1964 . La direzione fu affidata alla Societ\u00e0 Salesiana di San Giovanni Bosco, con sede in Piazza Ateneo Salesiano in Roma, sotto la guida del primo rettore Alfons Stickler, il cui scopo specifico \u00e8 ancora oggi la formazione di docenti in grado di insegnare, con metodologia viva, il latino negli istituti accademici della Chiesa cattolica. Il latino \u00e8 ancora oggi lingua ufficiale della Santa Sede, bench\u00e9 lo Stato della Citt\u00e0 del Vaticano utilizzi come lingua corrente l'italiano, riservando l'uso del latino ai documenti ufficiali. Lo stesso sito ufficiale della Citt\u00e0 del Vaticano \u00e8 disponibile in latino, come pure i bancomat presenti sul territorio. L'unico sportello bancomat dello IOR, presente nella Citt\u00e0 del Vaticano, ad esempio, ha un men\u00f9 con la possibilit\u00e0 di scelta tra italiano, inglese, francese, spagnolo, tedesco e latino oltre alla schermata di benvenuto, sempre in latino, che recita \"Inserito scidulam quaeso ut faciundam cognoscas rationem\". Papa Francesco ha un profilo Twitter in latino con oltre seguaci.\nIl motto ufficiale dell'Unione europea e l'ex motto ufficiale degli Stati Uniti d'America sono in latino: rispettivamente \"In varietate concordia\" e \"E pluribus unum\". La Svizzera, per evitare preferenze fra le sue quattro lingue nazionali, \u00e8 chiamata ufficialmente Confoederatio Helvetica (da \"Helvetia\"), sebbene il latino non sia utilizzato a scopi amministrativi.\nArticoli e volumi sulla didattica del latino sono stati pubblicati in Italia da Italo Lana, Alfonso Traina, Germano Proverbio.\nSistema di scrittura.\nI grafi dell'alfabeto latino sono derivati da un alfabeto greco occidentale (quello di Cuma), che a sua volta derivava da quello fenicio; da alcune caratteristiche dell'alfabeto latino sembrerebbe trasparire peraltro un'intermediazione da parte dell'alfabeto etrusco (ad esempio, l'originaria mancanza in latino di una distinzione grafica tra occlusiva velare sorda e sonora, entrambe notate con lo stesso segno 'C'; tale distinzione, presente nell'alfabeto greco, \u00e8 invece assente in quello etrusco). Originariamente le lettere avevano un'unica forma, corrispondente alla nostra maiuscola, cui si affiancavano delle varianti corsive per la scrittura quotidiana; le minuscole furono introdotte solo durante il Medioevo. Questo alfabeto \u00e8 stato adottato ed utilizzato nel corso dei secoli, con varie modificazioni, dalle lingue romanze e dal celtico, germanico, baltico, finnico, e molte lingue slave (polacco, slovacco, sloveno, croato e ceco), cos\u00ec come per altre lingue non europee come l'indonesiano, il vietnamita, e la famiglia linguistica niger-kordofaniana.\nQueste erano le lettere:\nLa lettera G, come detto, inizialmente non esisteva in latino, al suo posto veniva utilizzato il grafema C: Una piccola conseguenza di questa assenza era rimasta anche nel periodo classico nelle abbreviazioni \u00abC.\u00bb per \"Gaius\" e \u00abCn.\u00bb per \"Gnaeus\": lo stesso nome \"Gaius\" presenta la forma alternativa \"Caius\" (\"Caio\"). La G latina venne creata , modificando il segno C. Le ultime due lettere vennero aggiunte alla fine dell'et\u00e0 repubblicana per trascrivere i grecismi che contenevano i fonemi /y/ e /z/, inesistenti nel latino classico.\nIl latino classico non conosceva il suono /v/: dove oggi noi pronunciamo questo suono, allora si pronunciava l'approssimante labiovelare sonora [w]. Il suono della fricativa labiodentale sonora [v] si svilupp\u00f2 solo nel latino tardo. A causa di questo, i Latini segnavano sia la vocale che la semiconsonante col solo simbolo V, come accade anche in italiano con U/u; l'introduzione dei caratteri U e v risale al Rinascimento, ed \u00e8 opera dell'umanista Pierre de la Ram\u00e9e, come anche l'introduzione della lettera J, j con valore di I semiconsonante [j]. I caratteri U, v, J e j sono perci\u00f2 noti come lettere ramiste.\nIn Italia prevale una pronuncia del latino consolidata dalla Chiesa cattolica e che si rif\u00e0 ad una pronuncia pi\u00f9 tarda di quella classica. All'estero invece prevale la cosiddetta \"pronuntiatio restituta\", ovvero una pronuncia che si ritiene essere molto simile a quella del latino classico, della quale queste sono le principali caratteristiche:\nVale la pena osservare che la Chiesa cattolica ha acquisito il latino parlato dal popolo, e non ha inventato una nuova pronuncia: non a caso infatti la pronuncia ecclesiastica coincide quasi del tutto con quella dell'italiano moderno, poich\u00e9 le modifiche nella fonetica latina, sebbene non riflesse nella scrittura, si sono conservate nella lingua oralmente fino ai primi scritti in italiano. Inoltre, come succede anche oggi per tutte le lingue parlate in vastissimi territori, la pronuncia di certi suoni pu\u00f2 essere diversa da localit\u00e0 a localit\u00e0. Non si pu\u00f2 quindi escludere a priori che la pronuncia ecclesiastica e la \"pronuntiatio restituta\" coesistessero nello stesso periodo in regioni diverse o anche negli stessi luoghi, per\u00f2 in ceti diversi della popolazione e molto pi\u00f9 probabilmente in epoche diverse.\nDittonghi.\nIn latino classico non ci sono veri e propri dittonghi formati da una vocale asillabica (\"semivocale\") e una vocale sillabica (con la possibilit\u00e0 di iato), come in italiano e spagnolo (tranne i casi qu+vocale /kw/; spesso, ma non sempre, gu+vocale /gw/; nella radice IE swad, per es.: su\u0101d\u0113re /swa:de:re/ e su\u0101uis (su\u0101vis) /'swa:wis/).\nEssi sono tutti del tipo \"vocale lunga modulata\", come in inglese e greco attico. Tuttavia in alcune posizioni si possono avere nei registri pi\u00f9 bassi dittonghi di tipo semivocalico anche in latino: \u00e8 il caso delle cosiddette \"vocali in iato\" che nelle lingue romanze hanno dato origini a consonanti palatali (inesistenti in latino classico): per esempio \"-eum\" in \"oleum\" e \"ium\" in \"basium\".\nNon \u00e8 probabilmente il caso di \"abietem\" (quadrisillabo in latino) che in metrica appare talvolta come trisillabo con lo jod per\u00f2 che costituisce l'attacco della seconda sillaba, chiudendo la prima sillaba e rendendola lunga: quindi \"ab-je-te(m)\" e non \"*a-bje-te(m)\" come avverrebbe nei dittonghi semivocalici.\nConsonanti.\nNote: le labiovelari sono // e // ma realizzate spesso con un unico fono e con componente sia velare che labiale.\nLe nasali hanno il punto di articolazione omorganico alla consonante successiva.\nI tempi verbali.\nNella lingua latina esistono due categorie di tempi verbali, ovvero i \"tempi principali\" e i \"tempi storici\".\nEsistono inoltre tre tipi di rapporti tra la proposizione subordinata e la sua reggente, ovvero i rapporti di \"contemporaneit\u00e0\", \"anteriorit\u00e0\" e \"posteriorit\u00e0\". \nDiffusione e utilizzo.\nIl latino acquist\u00f2 grande importanza con l'espansione dello Stato romano e in quanto lingua ufficiale dell'Impero si radic\u00f2 in gran parte dell'Europa e dell'Africa settentrionale. Tutte le lingue romanze discendono dal latino volgare, ma parole di origine latina si trovano spesso anche in molte lingue moderne di altri ceppi: questo perch\u00e9 anche dopo la disgregazione del territorio imperiale governato da Roma, per pi\u00f9 di un millennio il latino fu, nel mondo occidentale, la lingua della cultura. Quando venne meno questa sua funzione, intorno al XVII ed al XVIII secolo, essa fu assunta dalle lingue vive europee del tempo e, in alcuni ambiti letterari (memorialistica in particolare) e nella diplomazia, dal francese. Quest'ultima, essendo una lingua romanza, continu\u00f2 a promuovere parole di origine latina negli altri idiomi fino ai primi decenni del Novecento, allorquando si and\u00f2 gradualmente imponendo in Europa e nel mondo, come lingua franca, l'inglese, che pur essendo di ceppo germanico presenta, soprattutto nel lessico, un gran numero di termini di origine latina, grazie alla diffusione dei termini dotti trasmessi dai monaci predicatori cristiani e pi\u00f9 tardi alla conquista dell'Inghilterra da parte dei Normanni francesizzati e dei loro eredi Plantageneti.\nIn seguito alla conoscenza dell'America dopo il 1492 e alla politica coloniale degli stati europei, alcune lingue romanze (spagnolo, francese, portoghese e, in misura minore, italiano) unitamente ad altri idiomi dell'Europa occidentale in cui l'impronta latina era forte, fra cui l'inglese, si erano poi diffuse in gran parte del mondo.\nLa lingua latina si \u00e8 sviluppata grazie anche al contributo di tutte le lingue dei popoli con cui \u00e8 entrata in contatto durante l'epoca romana, ed in particolare con gli idiomi italici, l'idioma etrusco e con quelli parlati nel Mediterraneo orientale (soprattutto il greco).\nLe lingue romanze con maggiore somiglianza al latino sono il sardo per la pronuncia, l'italiano per il lessico, il romeno per la struttura grammaticale (sono presenti declinazioni).\nLa lingua latina ecclesiastica \u00e8 lingua coufficiale nella Santa Sede; la Chiesa cattolica ha usato il latino come principale lingua liturgica fino al Concilio Vaticano II.\nIn Italia \u00e8 insegnato nei licei classici, nei licei scientifici, nei licei delle scienze umane e nei licei linguistici, bench\u00e9 il suo studio sia stato ridimensionato considerevolmente dalla Riforma Gelmini dal 2011.\nIl latino \u00e8 stato usato per designare i nomi nelle classificazioni scientifiche degli esseri viventi fino al 2018, anno in cui il comitato scientifico ha liberalizzato la nomenclatura degli esseri viventi. Ad esempio, molte specie asiatiche hanno un doppio nome, in cinese e in latino (per citarne uno: \u5170\u82b1\u8774\u8776 / Papilio orchis). In Europa orientale i nomi delle medicine sono dati anche in latino, cos\u00ec come nel campo dell'omeopatia.\nIl latino \u00e8 ampiamente usato in astronomia, per i nomi ufficiali delle costellazioni (es. Ursa Maior), per i nomi ufficiali dei pianeti (es. Iovis) e per le caratteristiche superficiali dei vari corpi celesti, tra cui i crateri e i monti della Luna."}
{"id": "12894", "revid": "123701175", "url": "https://it.wikipedia.org/wiki?curid=12894", "title": "Principia Mathematica", "text": "Principia Mathematica \u00e8 un'opera sui fondamenti logici della matematica scritta da Alfred North Whitehead e Bertrand Russell. L'opera \u00e8 divisa in tre volumi pubblicati nel 1910, 1912, e 1913 dalla Cambridge University Press. Nel 1927 \u00e8 apparsa una seconda edizione con una nuova \"Introduzione\" e una nuova \"Appendice C\". Una versione ridotta \u00e8 apparsa nel 1962 col titolo \"Principia Mathematica to *56\".\nDescrizione.\nI \"Principia Mathematica\" rappresentano un importante tentativo di sistematizzazione delle basi della matematica partendo da un insieme definito di assiomi e di regole logiche. I \"Principia\" traggono origine dall'opera di un altro insigne logico, Gottlob Frege, che per\u00f2 si era arenata in alcune contraddizioni scoperte dallo stesso Russell, divenute celebri come paradossi di Russell. Le difficolt\u00e0 che avevano portato Frege a dichiarare il proprio fallimento furono evitate nei \"Principia\" in virt\u00f9 di una elaborata \"teoria dei tipi\".\nIl concetto che sta alla base della teoria dei tipi \u00e8 il seguente: un insieme appartiene ad un livello \"pi\u00f9 alto\" del livello al quale appartengono i suoi elementi e nessuno pu\u00f2 parlare dell'insieme di tutti gli insiemi o costruzioni analoghe (da affermazioni come queste originano i principali paradossi logici).\nI \"Principia\" coprono solo la teoria degli insiemi, i numeri cardinali, ordinali e reali; rami pi\u00f9 avanzati della matematica, come l'analisi, non sono trattati all'interno dell'opera; comunque i due autori, alla fine del terzo volume, lasciano intendere come essi siano convinti che tutti i rami della matematica possano essere trattati con il formalismo logico da loro adottato.\nI \"Principia\" non risolvono per\u00f2 la questione di contraddizioni che possono essere derivate dagli assiomi adottati da Russell e Whitehead, n\u00e9 tantomeno se esistano verit\u00e0 matematiche che non possano essere provate o confutate nel sistema stesso. Le questioni sono state risolte dai teoremi di incompletezza formulati da G\u00f6del nel 1931.\nEdizioni.\nL\"'Introduzione\" \u00e8 stata tradotta in italiano da Paolo Parrini per i tipi de La Nuova Italia con il titolo \"Introduzione ai \u00abPrincipia mathematica\u00bb\" (1977)."}
{"id": "12895", "revid": "6923", "url": "https://it.wikipedia.org/wiki?curid=12895", "title": "Alfred North Whitehead", "text": "Si occup\u00f2 di logica, matematica, fisica, epistemologia, teologia e metafisica. Insieme a Bertrand Russell fu autore dei tre volumi di cui si compongono i \"Principia Mathematica\", opera che si proponeva l'ambizioso programma di fondare la matematica sulla logica.\nIn \"La scienza e il mondo moderno\" (1925), \"Processo e realt\u00e0\" (1929) e \"Avventure di idee\" (1933), Whitehead tent\u00f2 una mediazione tra l'istanza filosofica e la visione scientifica del mondo e formul\u00f2 una metafisica organicistica, basata sulle idee di Leibniz e di Bergson.\nBiografia.\nLaureatosi al Trinity College dell'Universit\u00e0 di Cambridge, vi insegn\u00f2 dal 1885 al 1911, guadagnandosi la stima (postuma) di \"ultimo platonico\" dell'importante istituto. Insegn\u00f2 anche all\"'Imperial College of Science and Technology\" di Kensington, Londra.\nNella sua carriera - solitamente suddivisa in un periodo logico-matematico (1898 - 1917), un periodo epistemologico (1919 - 1922) e un periodo metafisico (1924 - 1947) - Whitehead insegn\u00f2 anche matematica applicata e meccanica all'Universit\u00e0 di Londra (dal 1911 al 1924) e filosofia all'Universit\u00e0 Harvard (fino al 1936).\nAssieme a Bertrand Russell \u2013 suo allievo a Cambridge\u00a0\u2013 scrisse i tre volumi dei \"Principia Mathematica\" (pubblicati fra il 1910 - 1913), in cui l'intera matematica viene ricondotta ai principi della logica.\nLa teologia fu uno dei suoi maggiori interessi, grazie alla posizione di vicario della Chiesa anglicana assunta dal padre e dallo zio. Per\u00f2, le influenze della moglie e degli scritti del cardinale John Henry Newman, lo avvicinarono alla Chiesa cattolica. Lui stesso si defin\u00ec, nel periodo precedente alla Grande Guerra, un agnostico, mentre in quello successivo si riavvicin\u00f2 alla religiosit\u00e0, senza mai aderire a un culto.\n\u00c8 stato presidente della \"Aristotelian Society\" dal 1922 al 1923.\nPropose una teoria alternativa alla relativit\u00e0 generale, formulata da Einstein, basata sui principi della gravitazione, che per\u00f2 non viene pi\u00f9 accettata dal mondo accademico della scienza.\nFra le sue opere figurano anche la \"Ricerca sui principi della conoscenza naturale\" (pubblicata nel 1919), \"Il concetto di natura\" (del 1920), \"La scienza e il mondo moderno\" (1925), \"Il divenire della religione\" (1926), \"Simbolismo\" (1927) e il gi\u00e0 citato e famoso \"Processo e realt\u00e0\" (1929).\nSuo nipote fu il matematico John Henry Constantine Whitehead.\nIl pensiero.\nNella visione di Whitehead l'universo \u00e8 una realt\u00e0 sia fisica sia spirituale, che nella sua complessit\u00e0, si sottrae alle rigide astrazioni della ragione e all'interno della quale si esplica l'azione creativa di un principio divino immanente.\nLa sua prima opera pubblicata \u00e8 il \"Trattato di algebra universale\", ripresa in senso moderno di quell'ideale leibniziano che basa la fondazione di tutte le scienze sul calcolo logico.\nIl pensiero filosofico di Whitehead \u00e8 sempre stato improntato alla negazione di ogni tipo di approccio meccanicistico nella filosofia della scienza. Sotto questo aspetto egli concep\u00ec la realt\u00e0 come un processo nel quale non \u00e8 possibile operare una distinzione tra soggetto e oggetto, in quanto ogni evento, siccome connesso ad altri, pu\u00f2 presentarsi alternativamente sia come oggetto sia come soggetto; in altre parole, secondo Whitehead, il presupposto fondamentale del realismo puramente inteso \u00e8 che l'oggetto della percezione (vale a dire la natura) \u00e8 qualcosa di diverso dal pensiero; e ci\u00f2 - e ancora una volta alla maniera di Platone - in rapporto all'insieme di collegamenti dati dagli \"oggetti esterni\" che costituiscono il campo del \"possibile\" e dell\"'esistente\".\nIl suo modello di indagine, inseribile all'interno della \"filosofia scientifica della natura\", si oppose alla conoscenza frazionata e suddivisa in compartimenti stagni, e propose, invece, una filosofia \"organica\" basata sulla correlativit\u00e0, secondo la quale ogni fatto richiede un'analisi completa a carattere generale.\nNella sua opera \"Process and Reality\", Whitehead sosterr\u00e0 che l'esperienza, il cui divenire forma il processo, precede e condiziona la coscienza, non viceversa.\nWhitehead tratter\u00e0 ripetutamente di Dio, definendolo in \"Process and Reality\" come un'entit\u00e0 del principio e anche della fine, avente una natura non solo primordiale rispetto all'universo, ma anche consequenziale. La cosmologia viene presentata da Whitehead come il procedere del mondo verso un'unit\u00e0 immersa nella visione di Dio."}
{"id": "12900", "revid": "125996802", "url": "https://it.wikipedia.org/wiki?curid=12900", "title": "Ada Lovelace", "text": "Tra i suoi appunti sulla macchina di Babbage si rintraccia anche un algoritmo per generare i numeri di Bernoulli, considerato come il primo algoritmo espressamente inteso per essere elaborato da una macchina, tanto che Ada Lovelace \u00e8 spesso ricordata come la prima programmatrice di computer al mondo, bench\u00e9 alcuni contestino tale affermazione.\nAda Lovelace fu la sola figlia legittima del poeta Lord Byron e della matematica Anne Isabella Milbanke. Non conobbe il padre, che lasci\u00f2 la famiglia quando lei non aveva ancora un anno di vita. Fin da giovane s'interess\u00f2 alle scienze matematiche e in particolare al lavoro di Babbage sulla macchina analitica. Anche se la macchina di Babbage non fu mai costruita, gli studi di Lovelace sono importanti per la storia del computer. Ada Lovelace aveva previsto anche la capacit\u00e0 dei computer di andare di l\u00e0 dal mero calcolo numerico, mentre altri, incluso lo stesso Babbage, si focalizzavano soltanto su questa capacit\u00e0.\nIl linguaggio di programmazione Ada, il cui sviluppo \u00e8 stato finanziato dal Dipartimento della Difesa degli Stati Uniti, \u00e8 cos\u00ec chiamato in suo onore.\nAnche la criptovaluta Cardano Ada, fondata nel 2017 dal matematico Charles Hoskinson con l'obiettivo di offrire un sistema finanziario equo basato sulle criptovalute ai popoli che non hanno sviluppato un accesso al sistema bancario tradizionale, ha preso il suo nome.\nBiografia.\nI primi anni.\nAda Lovelace, nata il 10 dicembre 1815, era l'unica figlia legittima del poeta Lord Byron e di sua moglie, Anne Isabella Milbanke (detta \"Annabella\"). Sia Byron, sia molti suoi conoscenti prevedevano che la piccola sarebbe diventata una bambina prodigio. Le fu dato il nome della sorellastra del padre, Augusta Leigh, ma anche quest'ultimo la chiamava Ada.\nIl 16 gennaio del 1816 Annabella, per ordine di Byron, lasci\u00f2 la casa del marito e si trasfer\u00ec in quella dei suoi genitori a Kirkby Mallory, portando con s\u00e9 la piccola Ada, che aveva appena un mese di vita. Nonostante la legge inglese desse al padre piena custodia dei figli in caso di separazione, Byron non rivendic\u00f2 i suoi diritti di paternit\u00e0. Il 21 aprile Byron firm\u00f2 l'atto di separazione e, sebbene con riluttanza, lasci\u00f2 per sempre l'Inghilterra alcuni giorni dopo. Byron non ebbe alcuna relazione con sua figlia e mor\u00ec nel 1824, durante la guerra d'indipendenza greca, quando lei aveva solo 8 anni; per Ada la madre fu la sola figura familiare importante. La piccola era spesso malata, fin dalla prima infanzia: all'et\u00e0 di otto anni soffriva di cefalea, che le procurava problemi alla vista. Nel giugno del 1829, a causa del morbillo, rimase paralizzata e costretta a rimanere a letto per quasi un anno. Solo nel 1831 torn\u00f2 a camminare con l'aiuto di grucce.\nNonostante le malattie, Ada continu\u00f2 il suo percorso di istruzione: su iniziativa della madre, terrorizzata dall'idea che potesse dedicarsi alla poesia come il padre, all'et\u00e0 di 17 anni fu istruita in matematica e scienze da William Frend, William King e Mary Somerville, illustre matematica che aveva tradotto in inglese i lavori di Laplace e aveva scritto dei testi utilizzati all'Universit\u00e0 di Cambridge. La Somerville incoraggi\u00f2 Ada nel proseguire gli studi matematici e tent\u00f2 inoltre di farle apprendere i principi fondamentali della scienza, ponendoli in una dimensione pi\u00f9 vicina alla sfera filosofica e poetica. In seguito ebbe come tutore il celebre matematico e logico Augustus De Morgan, professore all'Universit\u00e0 di Londra, che si occup\u00f2 negli anni successivi di introdurre Ada a studi di livello pi\u00f9 avanzato di algebra, logica e analisi, fatto inconsueto per una donna del suo tempo. Dal 1832 l'abilit\u00e0 di Ada cominci\u00f2 a emergere e il suo interesse per la matematica domin\u00f2 tutta la sua vita anche dopo il matrimonio. In una lettera alla madre di Ada, De Morgan l'inform\u00f2 dell'abilit\u00e0 di sua figlia e le disse che poteva diventare \"un eccellente e originale matematico\", addirittura \"un'eminenza di prima categoria\". Ada era anche dedita alla musica, in particolare amava suonare l'arpa.\nAda non incontr\u00f2 mai la sua giovane sorellastra, Allegra Byron, figlia di Lord Byron e Claire Clairmont, che mor\u00ec nel 1822 all'et\u00e0 di soli cinque anni. Aveva comunque contatti con Elizabeth Medora Leigh, figlia della sorellastra del padre; quest'ultima evit\u00f2 la nipote intenzionalmente quando questa fu presentata a Corte.\nMaturit\u00e0.\nIl 5 giugno 1833, a un ricevimento tenuto dalla Somerville, Ada ebbe modo di incontrare il matematico Charles Babbage, all'epoca gi\u00e0 autore della macchina differenziale. Altre conoscenze di rilievo furono Sir David Brewster, Charles Wheatstone, Charles Dickens e Michael Faraday. Dal 1834 frequent\u00f2 regolarmente la Corte. Ada ballava talmente bene da incantare molte persone; John Hobhouse, amico di Byron, fu l'unico a non apprezzarla, definendola come una \"giovane donna grassa, dalla pelle ruvida, ma con qualche caratteristica del padre, particolarmente la bocca\". A causa di ci\u00f2, il 24 febbraio 1834, durante una riunione, Ada avvicin\u00f2 Hobhouse e gli disse chiaramente che non aveva una buona opinione di lui, probabilmente a causa dell'influenza della madre, che la port\u00f2 a odiare tutti gli amici del padre. Questo astio non dur\u00f2 a lungo; infatti pi\u00f9 avanti i due divennero amici.\nL'8 luglio 1835 Ada spos\u00f2 William King-Noel, conte di Lovelace. Il suo titolo, per la maggior parte della sua vita coniugale, fu quello di \"Onorevole Contessa di Lovelace\". La loro residenza si trovava in una grande tenuta a Ockham Park, presso Ockham, ma la coppia aveva anche un altro possedimento a Torridon, nelle Highlands, e una casa a Londra. Ebbero tre bambini: Byron, nato il 12 maggio 1836, Anne Isabella (chiamata Annabella, nota come Lady Anne Blunt), nata il 22 settembre 1837, e Ralph Gordon, nato il 2 luglio 1839. Subito dopo la nascita di Annabella, Ada fu colpita da una grave malattia, per guarire dalla quale le occorsero diversi mesi \nNel 1841 sua madre le rivel\u00f2 che Lord Byron era il padre di Medora Leigh (figlia della sorellastra dello stesso Byron). In merito, il 27 febbraio 1841 Ada scrisse a sua madre: \"Non sono affatto stupita. Infatti lei conferma soltanto quello che io ho per anni e anni sospettato, ma ha ritenuto di non dirmi questa cosa impropria\". Non diede la colpa della relazione incestuosa a Byron, bens\u00ec ad Augusta Leigh (\"Io temo che lei sia molto cattiva\"). Annabella tent\u00f2 comunque di distruggere la figura di Byron agli occhi di sua figlia e cerc\u00f2 in tutti i modi di istigarla ad attaccare suo padre.\nCollaborazione con Babbage.\nAda Lovelace incontr\u00f2 e corrispose in molte occasioni con Charles Babbage. Rimase affascinata dall'universalit\u00e0 delle sue idee e, interessatasi al suo lavoro, inizi\u00f2 a studiare i metodi di calcolo realizzabili con la macchina differenziale e la macchina analitica. Babbage fu colpito dall'intelligenza della Lovelace e dalla sua abilit\u00e0: la soprannomin\u00f2 l\"'incantatrice dei numeri\" (\"The Enchantress of Numbers\") e nel 1843 le scrisse:\nNel 1840 Charles Babbage fu invitato a tenere un seminario sulla sua macchina analitica al secondo Congresso degli scienziati italiani, che si teneva presso l'Universit\u00e0 di Torino. Luigi Federico Menabrea, giovane ingegnere italiano e futuro primo ministro del Regno d'Italia, si dedic\u00f2 successivamente a una descrizione del progetto di Babbage, che pubblic\u00f2 col titolo \"Notions sur la machine analytique de Charles Babbage\" nell'ottobre del 1842 alla Biblioth\u00e8que Universelle di Ginevra. Babbage chiese ad Ada Lovelace di tradurre in inglese il saggio di Menabrea e di aggiungere eventuali note. Durante un periodo di nove mesi, tra il 1842 e il 1843, Ada si occup\u00f2 di tradurre e commentare tale materiale, che in seguito fu pubblicato su \"The Ladies Diary\" e \"Scientific Memoirs\" di Taylor sotto le iniziali \"A.A.L\". Il lavoro della Byron fu talmente accurato che il testo di Menabrea si ampli\u00f2, dalle venti pagine originali, a circa cinquanta, in virt\u00f9 delle note aggiunte dalla curatrice.\nAda Lovelace avvi\u00f2 una corrispondenza con Menabrea. Egli la spinse a integrare nella pubblicazione le sue note; inoltre i due matematici si scambiarono idee e prospettive sulle future possibilit\u00e0 delle macchine analitiche. Nel suo articolo, pubblicato nel 1843, la Lovelace descriveva tale macchina come uno strumento programmabile e, con incredibile lungimiranza, prefigurava il concetto di intelligenza artificiale, spingendosi ad affermare che la macchina analitica sarebbe stata cruciale per il futuro della scienza, anche se non riteneva che la macchina potesse divenire pensante come gli esseri umani.\nNel 1953, pi\u00f9 di cento anni dopo la sua morte, furono ripubblicate le note della Lovelace sulla macchina analitica di Babbage. La macchina \u00e8 stata riconosciuta come un primo modello per il computer e gli appunti di Ada come una descrizione di un computer dotato di software. Le sue note furono identificate alfabeticamente dalla A alla G. Nella nota G, Ada descrive un algoritmo per la macchina analitica per calcolare i numeri di Bernoulli, che oggi viene generalmente riconosciuto come il primo programma informatico della storia, motivo per il quale \u00e8 considerata da molti come la prima programmatrice della storia dei computer.\nBabbage tuttavia non dava credito a significative influenze altrui in merito ai risultati da lui ottenuti, sia oralmente sia per iscritto, e i biografi dibattono l'estensione dei contributi originali di Ada; l'autrice Dorothy Stein, nel suo \"A Life and a Legacy\", sostiene che i programmi furono scritti soprattutto da Babbage. In \"Passages from the Life of a Philosopher\" (1946) Babbage scrisse:\nAda per\u00f2 fu una delle poche persone a capire pienamente le idee di Babbage e, grazie a ci\u00f2, riuscirono a creare un programma per la macchina analitica. Vi sono, in effetti, degli indizi (monografia di Menabrea) dove probabilmente Ada suggerisce anche l'uso di schede perforate del telaio Jacquard per la seconda macchina di Babbage. Successivamente Ada intraprese una corrispondenza anche con altri illustri scienziati, come Michael Faraday e John Herschel.\nMorte.\nAda Lovelace fu colpita da un cancro uterino, con un quadro clinico probabilmente aggravato dai salassi ai quali il medico la sottoponeva. La sua malattia dur\u00f2 alcuni mesi, nei quali sub\u00ec il controllo della madre, che tenne lontano da lei amici e confidenti. Precedentemente convinta materialista, sub\u00ec il suo influsso anche dal punto di vista religioso e fu persuasa a pentirsi della sua precedente condotta di vita e a nominare la madre quale esecutrice testamentaria. Dal 30 agosto del suo ultimo anno di vita perse il contatto con suo marito, dopo avergli confessato qualcosa che lo spinse ad abbandonarla: non \u00e8 nota la natura di tale confidenza, ma si ipotizza che potesse trattarsi di adulterio.\nAda Lovelace mor\u00ec il 27 novembre 1852, poco prima di compiere 37 anni, e fu seppellita accanto al padre nella chiesa di santa Maria Maddalena a Hucknall (nel Nottinghamshire), dietro sua richiesta."}
{"id": "12904", "revid": "1305772", "url": "https://it.wikipedia.org/wiki?curid=12904", "title": "Sonoluminescenza", "text": "La sonoluminescenza \u00e8 un fenomeno fisico in cui l'energia sonora viene trasformata in luce. Nonostante il fenomeno fosse noto sin dai primi anni trenta del XX secolo, l'effettuazione di indagini e misure precise si \u00e8 rivelato un compito molto difficile: solo dal 1988 si \u00e8 iniziato a studiarlo con ricerche mirate.\nStoria.\nIl termine \"sonoluminescenza\" deriva dalla fusione di due parole latine, \"sonus\" (suono) e \"lumen\" (luce).\nIl fenomeno si produce con una piccola bolla di gas immersa in un fluido che, collassando rapidamente, emette della luce. Si parla in questo caso di \"Sonoluminescenza a bolla singola\" (SBSL), mentre si parla di \"Sonoluminescenza a bolle multiple\" (MBSL) se ad emettere luce sono pi\u00f9 bolle.\nLe prime osservazioni di sonoluminescenza risalgono al 1933, quando N. Marinesco e J. J. Trillat osservarono che una lastra fotografica era stata annebbiata dall'immersione in un liquido che era stato agitato dagli ultrasuoni. Un anno pi\u00f9 tardi, H. Frenzel e H. Schultes, dell'Universit\u00e0 di Colonia, utilizzando gli ultrasuoni, riuscirono a riprodurre nell'acqua una luce debole ma visibile. I due studiosi cercarono di spiegare il fenomeno da loro osservato suggerendo che fosse un fenomeno elettrico causato dal moto delle bolle, ma poi abbandonarono le loro ricerche, in quanto il fenomeno era stato ritenuto di scarso interesse.\nLe \"SLBM\" sono molto difficili da studiare; emettono luce per pochi nanosecondi e sono in costante movimento. In passato le ricerche erano pertanto limitate dagli intervalli temporali e spaziali tipici di queste nubi di bolle. Nel 1988 per\u00f2, Hugh G. Flynn realizz\u00f2 un modello teorico del moto acustico della bolla che permise in seguito a Felipe Gaitan di trovare le condizioni necessarie per ottenere la sonoluminescenza da una bolla singola.\nUna \"SLBS\" \u00e8 molto pi\u00f9 facile da studiare, poich\u00e9 ci si trova in presenza di una bolla singola, stazionaria. Questa bolla pu\u00f2 essere estremamente stabile e incandescente per diversi minuti, rendendo possibile studiare sia la bolla stessa, sia la luce emessa. Subito dopo la sua scoperta, Gaitan perse qualsiasi interesse nella sonoluminescenza, e la ricerca fu proseguita dal dottor Seth Putterman all'UCLA. Putterman ha pubblicato diversi articoli sull'argomento e determinato molte delle caratteristiche note delle SLBS. Una bolla singola \u00e8 molto pi\u00f9 brillante di un SLBM, il che rende gli studi spettrali pi\u00f9 semplici.\nIl fenomeno, comunque, \u00e8 ancora poco noto a causa dei molti modelli teorici proposti.\nTeorie.\nVarie sono le teorie che hanno cercato di spiegare il fenomeno e descriverne i meccanismi, tutte con diversi punti a loro favore. Nessuna di queste teorie, per\u00f2, \u00e8 in grado di spiegare, in modo completo, tutte le propriet\u00e0 della sonoluminescenza. Alcune tra queste teorie sembrano avere avuto un maggiore successo:\nNessuna delle teorie riesce a spiegare, in maniera completa, tutte le propriet\u00e0 della sonoluminescenza. Di ognuna viene data, nelle sezioni seguenti, una descrizione pi\u00f9 o meno breve.\nOnda d'urto.\nQuesta teoria fu proposta per la prima volta da Seth Putterman. La teoria si basa sul fatto che la bolla resti perfettamente sferica. Quando la bolla collassa, la pressione all'interno aumenta - al raggio minimo questa potrebbe essere intorno ai 200Mbar. In queste condizioni le forze di Van der Waals nel gas diventano significative e la bolla smette di collassare. La parete della bolla decelera di 1011\"g\", ma un'onda d'urto continua al centro della bolla che riscalda ulteriormente il gas al centro. Quando l'onda \u00e8 al suo minimo, l'energia che trasporta \u00e8 diminuita di un fattore 1012 e avviene l'emissione di luce. Secondo tale teoria, la luce osservata potrebbe essere prodotta da due distinti meccanismi:\nQuesta teoria fornisce un meccanismo ragionevole per la concentrazione dell'energia nella bolla, ma ha alcune imperfezioni: ad esempio non predice alcun aumento nell'intensit\u00e0 per l'acqua riscaldata.\nFormazione di jet.\nQuesta teoria \u00e8 di molto successiva alla precedente e le due si escludono a vicenda. Andrea Prosperetti, propositore del modello, ipotizz\u00f2 che la bolla, mentre collassa, non rimanga sferica, ma si deformi generando al suo interno un cilindro di acqua, il quale, una volta generato, si distacca dalla superficie interna della sfera attraversando l'interno della bolla stessa. Dalle simulazioni, pare che questo cilindro, detto anche \"jet\", possa viaggiare a circa 2500 chilometri all'ora, facendo s\u00ec che al momento della sua uscita dalla bolla possa generare una intensa forza d'urto, tale da produrre una emissione di radiazione elettromagnetica anche nello spettro visibile (Luminescenza). Il meccanismo di emissione della radiazione elettromagnetica si suppone essere la triboluminescenza, lo stesso processo che produce la luce osservata quando il ghiaccio si spezza.\nNon c'\u00e8 prova sperimentale che contraddica direttamente questa teoria, che \u00e8 in grado di predire molte delle propriet\u00e0 gi\u00e0 riscontrate nella sonoluminescenza. Oltre all'acqua, per produrre il lampo di luce, sono necessarie piccole quantit\u00e0 di gas nobili. La dipendenza dalla temperatura della sonoluminescenza pu\u00f2 essere spiegata col fatto che, a meno che i legami dell'idrogeno non vengano rotti termicamente, la presenza delle molecole d'acqua ad energie pi\u00f9 basse fa s\u00ec che ci sia un maggior numero di legami alle temperature pi\u00f9 alte. I legami supplementari aumenterebbero la rigidit\u00e0 dell'acqua, in modo tale da aumentare la frattura e la luce di emissione correlata.\nSolidificazione ad alte pressioni.\n\u00c8, in pratica, la ripetizione della teoria delle onde d'urto con alcune modifiche. Robert Hickling suppone che le alte pressioni generate dal collasso della bolla possano causare un raffreddamento dell'acqua ai bordi della bolla, aumentando la forza dell'onda d'urto.\nIl pregio maggiore di questa teoria \u00e8 la sua capacit\u00e0 di riprodurre la dipendenza dalla temperatura della sonoluminescenza e l'efficacia di gas differenti secondo la facilit\u00e0 con cui si diffondono dentro e fuori la bolla. La teoria \u00e8 relativamente giovane: i primi articoli sono datati 1957 e i calcoli si basano su SLBM, lasciando, cos\u00ec, un velo di dubbio sulla loro validit\u00e0 quando vengono applicati a SLBS.\nEmissione indotta da collisione.\nLothar Frommhold e Anthony Atchley hanno proposto una teoria completamente nuova, che non dipende dalla forma della bolla al momento del collasso. L'emissione indotta da collisione si pensa che sia una sorgente importante delle radiazioni emesse dalle stelle calde e di quelle presenti nelle atmosfere planetarie; inoltre, ci si aspetta di osservarla, nel visibile, a temperature molto pi\u00f9 basse di 106 K in gas ad alte densit\u00e0.\nQuando due molecole dello stesso gas, se nella bolla c'\u00e8 un unico gas, o di due gas differenti, se questa presenta anche un gas nobile, come spesso avviene, si avvicinano e collidono, inducono un cambiamento nei dipoli di entrambe: \u00e8 la formazione e il rilassamento di questi dipoli a causare l'emissione della luce.\nLa collisione avviene a scale temporali molto piccole e cos\u00ec la luce prodotta ha una banda vasta, ed \u00e8 una figura ben visibile nella sonoluminescenza. Pi\u00f9 precisamente, la teoria predice l'effetto dell'aggiunta di un gas nobile: pi\u00f9 luce verr\u00e0 emessa quando la forza dei dipoli ha raggiunto un massimo. Ci\u00f2 accade quando collidono due molecole neutre con differenti stati rotazionale e vibrazionale. Non fa predizioni sulla dipendenza dalla temperatura.\nIl modello, infine, calcola per diversi gas nobili il potere di emissione per unit\u00e0 di volume\ndove \"\u03c9\" \u00e8 la frequenza angolare, \"T\" la temperature, \"\u03c1\"1 e \"\u03c1\"2 le densit\u00e0 dei due gas, \"c\" la velocit\u00e0 del suono \"NL\" il numero di Loschmidt, \"V\" il volume della bolla, \"ge\" la densit\u00e0 spettrale.\nScintillazione dei gas.\nQuesta teoria effettua un confronto tra l'SLBS e gli scintillatori a gas ad alta pressione. Uno scintillatore a gas emette luce quando una particella carica si muove attraverso un gas nobile: si suppone che avvenga il medesimo meccanismo all'interno di una bolla di sonoluminescenza. I gas nobili sono le fonti luminose principali negli scintillatori: il pi\u00f9 brillante \u00e8 lo xeno, che \u00e8 anche il miglior dopante per le soluzioni non-acquose e un ottimo dopante per l'acqua. La luce prodotta da uno scintillatore a gas \u00e8 soprattutto ultravioletta e non contiene linee spettrali: ci\u00f2 si correla bene con le osservazioni sulla sonoluminescenza. Elio e argon producono luce che non potrebbero trasmettere attraverso l'acqua - le osservazioni rivelano che l'intensit\u00e0 del picco di luce di un SLBS dopato con questi gas non si alza fino a questa regione dello spettro - questo esclude l'uso di questi gas nella sonoluminescenza. La dipendenza dalla temperatura \u00e8 paragonata all'effetto delle impurit\u00e0 nello scintillatore a gas. Il grafico della dipendenza in temperatura della sonoluminescenza \u00e8 approssimativamente esponenziale, in accordo con la dipendenza dalla temperatura osservata al variare della solubilit\u00e0 nell'acqua di differenti impurit\u00e0. La teoria conclude che l'SLBS agisce come un piccolo scintillatore a gas ad alta pressione, le cui propriet\u00e0 sono ben documentate.\nCon questo metodo di indagine, per\u00f2, non si riescono a spiegare alcune delle propriet\u00e0 della sonoluminescenza. Inoltre ha un difetto: il periodo di ricombinazione dei gas nobili \u00e8 il fattore che determina il tempo d'uscita della luce nello scintillatore ed \u00e8 dell'ordine dei nanosecondi, mentre il lampo di luce osservato \u00e8 dell'ordine dei picosecondi.\nRadiazione di vuoto quantistica.\nQuesta teoria \u00e8 radicalmente differente da tutte le altre. Claudia Eberlein suppone che la sonoluminescenza possa essere un fenomeno di vuoto quantistico. La teoria \u00e8 ispirata da un'idea di Julian Schwinger, per il quale la sonoluminescenza \u00e8 un fenomeno analogo all'effetto Casimir dinamico, nel senso che le fluttuazioni di punto-zero del campo elettromagnetico potrebbero trovarsi all'origine della radiazione osservata. L'effetto Unruh, che discende dal primo, \u00e8, per\u00f2, pi\u00f9 strettamente legato alla sonoluminescenza: ben noto in teoria di campo, nella sua formulazione originale afferma che uno specchio che si muove nel vuoto di moto uniformemente accelerato emette fotoni con una distribuzione spettrale simile alla radiazione di corpo nero. Il fenomeno \u00e8 pi\u00f9 generale di quanto qui descritto e in particolare non ristretto agli specchi ideali. Questo tipo di radiazione pu\u00f2 essere generata anche da un dielettrico in movimento. La sonoluminescenza potrebbe essere identificata come manifestazione della radiazione di vuoto quantistica. Quando la bolla smette di collassare, la sua superficie accelera ad oltre 1011\"g\" ed \u00e8 questa forte accelerazione a rendere l'effetto non trascurabile. La radiazione quindi sarebbe emessa dalla superficie della bolla: anche se le emissioni di dipolo osservate sembrano contraddire ci\u00f2, queste assumono una simmetria sferica, che non \u00e8, comunque, richiesta da questa teoria.\nCi sono, poi, alcune grandezze di interesse sperimentale che il modello teorico \u00e8 in grado di calcolare. Innanzitutto la densit\u00e0 spettrale:\nQuesto risultato ha una grande importanza, poich\u00e9 mostra che lo spettro della luce emessa assomiglia allo spettro di un corpo nero.\nUn'altra quantit\u00e0 molto importante \u00e8 l'energia \"W\" irradiata durante un ciclo acustico:\nottenuta nel limite di corte lunghezze d'onda.\nSebbene ci siano effetti, come il dopaggio da gas nobile, che la teoria non considera, ci sono poche evidenze sperimentali contro la stessa, che rappresenta correttamente l'energia emessa e la durata di ciascun impulso.\nEmissione da atomi compressi.\nCome mostrato da P. Connerade (Imperial College, Londra) e da altri, atomi sottoposti a grandi pressioni possono subire una modificazione delle loro propriet\u00e0 quantistiche.\nLorenzo Fortunato e Alessandro Torrielli (Universit\u00e0 di Padova) hanno supposto, nel 2005 (si veda la bibliografia), che la grande pressione che si instaura nel momento del collasso della bolla possa modificare i livelli energetici e le funzioni d'onda degli atomi e favorire una emissione di luce.\nLa teoria fornisce una semplice spiegazione del peculiare spettro luminoso continuo che si ha nella sonoluminescenza e favorisce una interpretazione del fenomeno che non fa ricorso a plasmi e prevede una temperatura del gas notevolmente inferiore (4\u00a0000 K) rispetto alle teorie di corpo nero.\nIl fatto che questo modello preveda una temperatura assai inferiore fa s\u00ec che teorie che propongono temperature pi\u00f9 elevate debbano tenere l'effetto di emissione da atomi confinati in debito conto.\nDescrizione di un esperimento.\nInnanzitutto \u00e8 necessario bloccare una bolla d'aria: la boccetta di liquido al cui interno si svolger\u00e0 l'esperimento dovr\u00e0 vibrare ad una frequenza di risonanza naturale. In questo modo si riesce a stabilizzare il campo acustico al cui interno andr\u00e0 a \"riposare\" la bolla.\nDopo aver determinato la frequenza di risonanza della boccetta, esplorando una vasta gamma di frequenze, bisogna eliminare alcuni processi che potrebbero alterare i risultati e il buon esito dell'esperimento: si opera, quindi il degassaggio dell'acqua. Questa operazione \u00e8 assolutamente necessaria, affinch\u00e9 la bolla non possa rimbalzare passivamente. Quando la bolla \u00e8 giunta alla sua massima estensione ha una pressione molto bassa, l'aria quindi si diffonde attraverso la superficie della bolla e nella bolla; per contro quando \u00e8 piccola la bolla perde aria.\nLa diffusione dell'aria deve essere all'equilibrio, per poter mantenere la bolla stabile: in caso contrario la bolla scompare, o per contro cresce fino a volare via. Per creare tale equilibrio, la pressione parziale dei gas presenti nell'acqua deve essere ridotta:\nPurificata l'acqua e versatala nella boccetta, bisogna creare una bolla al suo interno: si pu\u00f2, ad esempio, far cadere una piccola quantit\u00e0 d'acqua sopra quella nella boccetta - sono molti i pareri sul modo di fare tale operazione: alcuni ritengono che vada fatto velocemente, altri gentilmente, altri ancora aggirano il problema utilizzando una serie di tostapane per avere bolle di vapor acqueo (queste bolle non restano come vapor acqueo, ma nello stesso modo in cui questo diffonde in un liquido, alcuni gas si diffondono nella bolla, che quindi resta tale).\nLa bolla, una volta creata, per poter emettere una scintilla, deve essere bloccata. A questo punto, per poter osservare la piccola luce prodotta, vengono utilizzati due strumenti: il fotomoltiplicatore e l'occhio umano. Tra i due, l'occhio umano non \u00e8 lo strumento migliore, poich\u00e9 non porta memoria dell'evento, che pu\u00f2 essere registrato ed esaminato meglio con uno strumento esterno come il fotomoltiplicatore.\nNell'istante dell'emissione, la bolla ha un diametro inferiore al micron e sta collassando cos\u00ec rapidamente che anche pressione (\u00bb1) e temperatura effettiva (T&gt;10000 K) stanno cambiando molto rapidamente, tanto che sia le teorie standard sia le tecniche sperimentali non sono in grado di dire quali sono le condizioni che si combinano insieme per produrre i lampi osservati.\nI dati spettrali hanno fornito interessanti informazioni sulla sonoluminescenza: gli spettri hanno spesso mostrato un incremento dell'intensit\u00e0 negli UV, a volte anche con un picco nelle vicinanze di tali frequenze. Quando si confrontano con la distribuzione di Planck per la radiazione del corpo nero, questi spettri indicano temperature per la sorgente che vanno da 10\u00a0000 K fino a 25\u00a0000 K, o anche maggiori.\nPer avere un'idea della durata della luce, si pu\u00f2 fare un semplice calcolo utilizzando la legge di Stefan-Boltzmann:\ndove \"T\" \u00e8 la temperatura effettiva della sorgente in kelvin. Questa semplice equazione consente di legare alcune grandezze fondamentali per il fenomeno. Ad esempio, per una bolla con una superficie \"A\" per una sfera di 1 micron e con un intervallo di tempo di durata per la sorgente pari a \u0394\"t\"\u00a0=\u00a050 ps, si ottiene una temperatura \"T\"\u00a0=\u00a010\u00a0000 K, che \u00e8 consistente con uno spettro di corpo nero. Misure con tempi o superfici inferiori hanno prodotto sorgenti a temperature maggiori.\nInfine nella bolla non \u00e8 presente solo aria, ma anche un gas nobile, che per caratteristiche evita alla bolla imperfezioni facendo in modo che la sua forma sia il pi\u00f9 sferica possibile, oltre a rendere il segnale luminoso pi\u00f9 brillante."}
{"id": "12905", "revid": "7", "url": "https://it.wikipedia.org/wiki?curid=12905", "title": "Storia Antica", "text": ""}
{"id": "12906", "revid": "1217526", "url": "https://it.wikipedia.org/wiki?curid=12906", "title": "Automazione", "text": "Il termine automazione identifica la tecnologia che usa sistemi di controllo (come circuiti logici o elaboratori) per gestire macchine e processi, riducendo la necessit\u00e0 dell'intervento umano, ovvero per l'esecuzione di operazioni ripetitive o complesse, ma anche dove si richieda sicurezza o certezza dell'azione o semplicemente per maggiore comodit\u00e0.\nA partire dalla prima rivoluzione industriale sono stati richiesti, agli ingegneri e alle industrie, degli enormi investimenti nell'ambito dell'automazione: la macchina a vapore di James Watt prima, il motore a scoppio di Eugenio Barsanti e Felice Matteucci e l'elettronica dopo, hanno permesso il raggiungimento di notevoli progressi tecnologici.\nOrigine del termine.\nL'origine del termine \"automazione\" risale al 1952 ed \u00e8 contesa tra John Diebold e Del Harder. Il primo scrisse nel 1952 il primo dei suoi dodici libri, dal titolo \"Automation: the Advent of the Automatic Factory\", basato su uno studio che l'autore aveva condotto quando frequentava l'Universit\u00e0 di Harvard: nel libro, Diebold presentava la sua visione dell'uso di sistemi elettronici programmabili in campo economico. Harder, vicepresidente del settore produzione della Ford, avrebbe invece utilizzato il termine \"automazione\" per riferirsi a una nuova concezione di movimentazione automatica nell'industria automobilistica.\nIl termine, che inizialmente fu utilizzato in maniera non molto dissimile rispetto al termine \"meccanizzazione\", ebbe un rapido successo negli anni successivi: tale successo fu favorito in particolare dagli sviluppi dell'ingegneria meccanica, dell'ingegneria elettrica e dell'ingegneria del controllo dei processi lavorativi, dai contributi forniti dalla modellistica matematica e dall'avvento dei computer e delle nuove tecnologie.\nDefinizione.\nButera (1990) analizza in modo sistematico le varie definizioni che nel corso degli anni sono state conferite al termine \"automazione\" per poi trarre la conclusione che per automazione si pu\u00f2 intendere \"un fenomeno che ha - insieme - natura tecnologica economica, organizzativa e sociale e ha per oggetto la gestione e l'evoluzione di complessi sistemi tecnico-organizzativi che realizzano processi produttivi di prodotti e/o servizi\".\nPrima di arrivare a questa conclusione, Butera analizza la definizione del termine \"automazione\" secondo quattro concezioni diverse: l'automazione come tipo particolare di sviluppo tecnico, l'automazione come tecnologia, l'automazione come forma d'integrazione della produzione e dell'impresa, l'automazione come sistema socio-tecnico capace di autoregolazione e di adattamento.\nAutomazione come sviluppo tecnico.\nJaffe e Froomkin (1968) parlano dell'automazione come di un particolare tipo di sviluppo tecnologico, che sarebbe caratterizzato da uno sviluppo della meccanizzazione unito a una serie di invenzioni. Le componenti dell'automazione, secondo Jaffe e Froomkin, sarebbero quindi tre:\nAutomazione come tecnologia.\nSecondo Bright (1958), Crossman (1960, 1966) e diversi altri autori, l'automazione invece \u00e8 da identificarsi secondo la sostituzione di lavoro umano: l'automazione quindi sarebbe una particolare tecnologia che permette di sostituire, mediante il controllo automatico dei processi, funzioni che dovrebbero appartenere all'uomo. Bright, nel suo studio, fornisce anche una classificazione dei livelli di automazione costruito secondo il grado di passaggio di funzioni tra uomo e macchina.\nSempre in base a tale concezione di automazione, molto efficace \u00e8 la definizione di Drucker (citato in Sultan e Prasow, 1964), secondo il quale l'automazione sarebbe \"l'uso di macchine per guidare macchine\". Secondo tale modo di concepire l'automazione, le caratteristiche di quest'ultima sarebbero quindi:\nButera nota che una tale concezione di automazione avrebbe poco a che vedere con le propriet\u00e0 costruttive delle macchine stesse e che sarebbe invece focalizzata sulle loro prestazioni: questo approccio quindi, nonostante offra un notevole contributo alle analisi del progresso tecnologico, sarebbe insoddisfacente per ci\u00f2 che riguarda la descrizioni dell'unit\u00e0 tecnico-organizzativa (officine, stabilimenti, aziende) e l'analisi delle ragioni dello sviluppo tecnico.\nAutomazione come integrazione.\nLa concezione di automazione come integrazione tra diverse macchine nell'ambito di un unico sistema di controllo appartiene a Diebold e fu formulata nel suo gi\u00e0 citato lavoro del 1952. Secondo Diebold, l'automazione dovrebbe presumere una logica di sistema integrato, basato n\u00e9 su singole macchine, n\u00e9 su gruppi di macchine, ma sull'intero processo di produzione. Sempre secondo Diebold, l'automazione non sarebbe semplicemente una serie di nuove macchine, ma sarebbe piuttosto un diverso modo di concepire e di realizzare i processi di produzione. La stessa tesi viene ripresa da Pollock (1957), secondo il quale l'automazione sarebbe \"l'integrazione di processi discontinui o parziali in un processo coordinato\", da Northrup (1958), che definisce l'automazione come \"produzione automatica continua\", e da Buckingham (1961), secondo il quale l'automazione sarebbe \"una concezione della fabbricazione\". Le caratteristiche rilevanti dell'automazione come integrazione sarebbero:\nLa concezione di automazione come integrazione \u00e8 importante anche perch\u00e9, al contrario delle precedenti, permette di pensare all'automazione in un contesto aziendale flessibile: secondo Azzarello e Wegner, i grandi cambiamenti tecnologici resi possibili dai nuovi sistemi tecnici, dall'integrazione dei processi e dalla nascita delle nuove tecnologie, implicherebbero anche l'integrazione dei sistemi gestionali delle aziende e lo sviluppo di processi di progettazione e di gestione in grado di superare le tradizionali distinzioni tra funzioni e la divisione del lavoro nelle fabbriche.\nAutomazione come sistema socio-tecnico.\nSecondo Naville (1963), l'automazione non sarebbe un concetto di natura tecnica, ma sarebbe invece una \"organizzazione avanzata\": questo perch\u00e9 ogni tecnologia \u00e8 un sistema di concetti e le realizzazioni tecniche sarebbero effetti e risultati, piuttosto che cause. Questo tipo di concezione di automazione si pone quindi in netto contrasto con il concetto di automazione come tecnologia: se in base a quest'ultima concezione l'automazione ridurrebbe sempre di pi\u00f9 il lavoro umano, la concezione di automazione come sistema socio-tecnico implicherebbe invece un sistema tecnico, organizzativo e sociale di nuova organizzazione, flessibile e capace di controllo. C'\u00e8 da notare inoltre come una tale concezione implichi anche le tre precedenti, perch\u00e9 il sistema sarebbe dotato di singole macchine (automazione come sviluppo tecnico), capaci di sostituire lavoro umano (automazione come tecnologia) e integrate in un unico sistema di controllo (automazione come integrazione): in pi\u00f9, il sistema rivelerebbe capacit\u00e0 di apprendimento, di evoluzione e di creazione. Il sistema quindi diventerebbe anche autoreferenziale e allo stesso tempo flessibile, capace di evolversi e di adattarsi all'ambiente.\nTipi di automazione.\nLagan\u00e0 (1982) classifica i diversi tipi di automazione proponendo uno schema che combina la dimensione della pervasivit\u00e0 dei diversi sistemi con la loro dimensione socio-organizzativa. La scala cos\u00ec composta si suddivide in sette settori diversi, a loro volta classificati in due aree, una (1-3) per le automazioni facenti parte di un sistema, l'altra (4-7) per i dispositivi individuali:\nIn \"Anatomy of Automation\" (1962), Amber e Amber, definendo l'automazione come la tecnologia necessaria per realizzare macchine in grado di sostituire uno o pi\u00f9 attributi dell'uomo nell'effettuare un lavoro, propongono una classificazione basata sugli attributi sostituiti:\nIl maggior sviluppo nel campo dell'automazione \u00e8 avvenuto con l'avvento dell'elettronica che ha consentito di passare dal livello 3 della meccanica pura alle possibilit\u00e0 offerte dall'elettronica e dai controlli automatici (meccatronica). Oggi l'automazione ha raggiunto il livello 5 con qualche caso di livello 6.\nTali livelli di automazione sono realizzati mediante l'interazione tra la meccanica pura (che provvede alla sostituzione degli attributi umani fino al livello 3) e dispositivi elettronici quali:\nCon questi strumenti \u00e8 possibile realizzare dei controlli automatici che sono in grado di recepire il mondo reale e di reagire secondo gli algoritmi che il programmatore ha implementato, ad esempio, in un PLC.\nPer la modellizzazione di problemi d'automazione complessi (con problematiche di condivisione risorse e parallelismo) vengono comunemente usate le Reti di Petri, mentre per problemi pi\u00f9 semplici (solo parallelismo) si usa la semplificazione dei Sequence Function Diagram (SFC) o (caso sequenziale) gli automi. Qualsiasi modello va poi tradotto in un linguaggio implementabile al calcolatore, quale ad esempio il diffuso Ladder Diagram, anche se si possono trovare in commercio PLC direttamente programmabili in SFC.\nAutomazione nel mondo reale.\nUn particolare caso di automazione, nonch\u00e9 uno dei casi attualmente pi\u00f9 avanzati, \u00e8 quello delle macchine utensili a controllo numerico, che consentono la realizzazione di manufatti sostituendosi all'uomo nel fornire energia, destrezza, diligenza, giudizio e valutazione (livello 5). La massima estremizzazione dell'automazione manifatturiera \u00e8 la fabbrica automatica.\nUn recente sviluppo della tecnologia \u00e8 l'automazione applicata all'ambito domestico, detta \"domotica\".\nL'automazione applicata nei laboratori di ricerca e diagnosi si chiama \"automazione di laboratorio\".\nImpatto sul lavoro.\nCon lo sviluppo dei sistemi di automazione negli anni '50 e '60, gli studiosi iniziarono a interrogarsi sugli effetti che l'automazione avrebbe avuto sull'occupazione, dal momento che molte aziende introducevano sistemi di fabbricazione automatica proprio per ridurre la manodopera. Altri ancora si interrogavano su quali sarebbero stati gli effetti sulla qualificazione del lavoro, sulle competenze richieste, sulle condizioni di lavoro, sull'organizzazione delle imprese.\nNella sua analisi, Butera (1990), elaborando gli studi condotti da coloro che si sono occupati degli effetti dell'automazione sul lavoro, individua quattro tesi, da lui chiamate \"pessimistica\", \"ottimistica\", \"evoluzionistica\" e \"progettuale\"."}
{"id": "12913", "revid": "1305772", "url": "https://it.wikipedia.org/wiki?curid=12913", "title": "Magnitudine", "text": ""}
{"id": "12914", "revid": "2", "url": "https://it.wikipedia.org/wiki?curid=12914", "title": "Magnitudo", "text": ""}
{"id": "12915", "revid": "57342", "url": "https://it.wikipedia.org/wiki?curid=12915", "title": "Agatha Christie", "text": "Tra le sue opere si annoverano, oltre ai romanzi e racconti gialli che l'hanno resa celebre, numerosi racconti e opere teatrali e anche alcuni romanzi rosa scritti con lo pseudonimo di Mary Westmacott.\n\u00c8 considerata una delle scrittrici pi\u00f9 influenti e prolifiche del XX secolo nonch\u00e9 giallista di fama mondiale. Nelle sue opere sono presenti personaggi ricorrenti come Hercule Poirot e Miss Marple, divenuti famosi in tutto il mondo e protagonisti di buona parte della sua produzione letteraria e di una serie di adattamenti cinematografici e televisivi.\nAncora oggi i suoi romanzi sono pubblicati con successo in tutto il mondo ed \u00e8 la scrittrice inglese pi\u00f9 tradotta, seconda solo a William Shakespeare.\nBiografia.\nInfanzia e adolescenza: 1890-1910.\nAgatha Mary Clarissa Miller nacque a Torquay, nel Devon, il 15 settembre 1890 in una ricca famiglia dell'alta borghesia. Era la pi\u00f9 giovane dei tre figli nati da Frederick Alvah Miller, un ricco agente di cambio americano, e dalla moglie Clara Miller, che era di origine britannica.\nLa madre di Agatha, Clara, nacque a Belfast nel 1854 dal capitano Frederick Boehmer e da sua moglie Mary Ann West come unica figlia della coppia. Boehmer fu ucciso in un incidente stradale mentre era di stanza a Jersey nell'aprile del 1863, lasciando la sua vedova ad allevare i bambini da sola e con un magro reddito. Nello stesso anno, nel 1863, la sorella di Mary Ann, Margaret, spos\u00f2 un ricco americano, Nathaniel Frary Miller, e la coppia si stabil\u00ec a Southbourne, nel West Sussex. Il loro matrimonio era senza figli, ma Nathaniel aveva un figlio, Frederick, da un precedente matrimonio. Frederick venne inviato in Svizzera per la sua educazione. Dal momento che Mary Ann era praticamente senza un soldo e sua sorella Margaret era ricca ma senza figli, concordarono che Clara fosse allevata dalla zia e dallo zio. Fu nell'abitazione dei Miller che Clara incontr\u00f2 Frederick, il figliastro di sua zia. Lei e Frederick svilupparono presto una relazione romantica e si sposarono nell'aprile del 1878.\nLa prima figlia della coppia, Margaret Frary Miller (1879-1950) nacque a Torquay, dove la coppia stava affittando alloggi. Il loro secondo figlio, Louis Montant (1880-1929), nacque nello stato americano di New York, mentre Frederick era in viaggio d'affari. Quando il padre di Frederick, Nathaniel, mor\u00ec, lasci\u00f2 a sua nuora Clara 2 000 sterline. Ella us\u00f2 questi soldi per acquistare una villa a Torquay chiamata \"Ashfield\" in cui far crescere la sua famiglia. Fu qui che nacque la sua terza e ultima figlia, Agatha.\nChristie descrisse la sua infanzia come \"molto felice\". Fu circondata da una serie di donne forti e indipendenti fin dalla tenera et\u00e0. Trascorse il suo tempo alternandosi tra la sua casa nel Devon e quella della zia a Ealing, nella zona ovest di Londra, e in alcune parti dell'Europa meridionale, dove la sua famiglia andava in vacanza durante l'inverno.\nAgatha crebbe in una famiglia con varie credenze esoteriche e, come i suoi fratelli, credeva che sua madre Clara fosse una medium con l'abilit\u00e0 della seconda vista. La sorella di Agatha, Margaret, era stata mandata a Roedean, nel Sussex, per la sua educazione, ma la madre insistette perch\u00e9 Agatha ricevesse un'educazione domestica. Di conseguenza, i suoi genitori erano responsabili di insegnarle a leggere, scrivere e a padroneggiare l'aritmetica di base, un argomento che le piaceva particolarmente. Le insegnarono anche la musica e impar\u00f2 a suonare sia il pianoforte sia il mandolino. Secondo la biografa Laura Thomson, Clara riteneva che Agatha non avrebbe dovuto imparare a leggere fino all'et\u00e0 di otto anni. Tuttavia, grazie alla sua curiosit\u00e0, la bambina impar\u00f2 a leggere molto prima. Una delle prime fotografie conosciute di Christie la raffigura con il suo primo cane, che aveva chiamato George Washington.\nLa Christie era una lettrice vorace sin dalla tenera et\u00e0. Tra i suoi primi ricordi c'erano quelli di leggere i libri per bambini scritti da Mary Louisa Molesworth, tra cui \"Le avventure di Herr Baby\" (1881), \"Christmas Tree Land\" (1897) e \"The Magic Nuts\" (1898). Lesse anche diverse opere di Edith Nesbit, tra cui \"The Story of the Treasure Seekers\" (1899), \"The Phoenix and the Carpet\" (1903) e \"The Railway Children\" (1906). Quando divenne un po' pi\u00f9 grande, pass\u00f2 a leggere i versi surreali di Edward Lear e Lewis Carroll. Nell'aprile del 1901, all'et\u00e0 di 10 anni, scrisse la sua prima poesia, \"The cowslip\".\nTrascorreva gran parte della sua infanzia a prescindere dagli altri bambini, sebbene dedicasse molto tempo ai suoi animali domestici. In seguito fece amicizia con un gruppo di altre ragazze a Torquay, sottolineando che \"uno dei punti salienti della mia esistenza\" fu la sua apparizione con loro in una produzione giovanile di Gilbert e Sullivan, \"The Yeomen of the Guard\", nella quale compariva il suo eroe, il colonnello Fairfax. Questo fu il suo primo e ultimo ruolo operistico perch\u00e9, come scrisse in seguito, \"un'esperienza che ti \u00e8 piaciuta davvero non dovrebbe mai essere ripetuta\".\nSuo padre era spesso malato e soffr\u00ec di una serie di infarti. La sua morte nel novembre del 1901, all'et\u00e0 di 55 anni, lasci\u00f2 la famiglia in una situazione economica incerta. Clara e Agatha continuarono a vivere insieme nella loro casa di Torquay. Madge si era trasferita ad Abney Hall a Cheadle, nel Cheshire, con il suo nuovo marito, e Monty si era arruolato nell'esercito ed era stato inviato in Sudafrica per combattere nelle guerre boere. Agatha in seguito afferm\u00f2 che la morte di suo padre, avvenuta quando aveva 11 anni, segn\u00f2 la fine della sua infanzia. Nel 1902 venne mandata a ricevere un'istruzione formale presso la Scuola per ragazze della signorina Guyer a Torquay, ma trov\u00f2 difficile adattarsi all'atmosfera disciplinata. Nel 1905, fu inviata a Parigi dove venne educata da mademoiselle Cabernet's, Les Marroniers, e poi dalla signorina Dryden. Quest'ultima serviva principalmente come scuola di perfezionamento.\nPrimi tentativi letterari e la prima guerra mondiale: 1910-1919.\nChristie ritorn\u00f2 in Inghilterra nel 1910 per scoprire che sua madre Clara era malata. Decisero di trascorrere del tempo insieme nel clima pi\u00f9 caldo de Il Cairo, una destinazione turistica molto comune per i ricchi britannici. Rimasero per tre mesi al Gezirah Palace Hotel. Partecip\u00f2 a molte funzioni sociali alla ricerca di un marito. Visit\u00f2 antichi monumenti egizi come la piramide di Cheope, ma non mostr\u00f2 un grande interesse per l'archeologia e l'egittologia che divennero importanti nei suoi ultimi anni. Tornata in Gran Bretagna, continu\u00f2 le sue attivit\u00e0 sociali, scrivendo ed esibendosi in spettacoli teatrali dilettanti. Collabor\u00f2 anche a una commedia intitolata \"The BlueBeard of Unhappiness\" con alcune amiche. La sua scrittura si estese sia alla poesia sia alla musica. Alcuni dei primi lavori videro la pubblicazione, ma decise di non concentrarsi sulla scrittura o sulla musica come professioni future.\nChristie scrisse il suo primo racconto, \"The House of Beauty\" (una delle prime versioni della raccolta di racconti \"La casa dei sogni\", pubblicato pi\u00f9 tardi), mentre si stava riprendendo a letto da una malattia non rivelata. Si trattava di un componimento di circa 6000 parole sul tema \"pazzia e sogni\", oggetto di fascino per lei. La biografa Janet Morgan comment\u00f2 che, nonostante le \"infelicit\u00e0 di stile\", la storia era comunque \"avvincente\". Seguirono altre storie, la maggior parte di esse illustrava il suo interesse per lo spiritismo e il paranormale. Questi inclusero \"Il richiamo delle ali\" e \"L'oro di Manx\". Le riviste respinsero tutte le sue prime pubblicazioni, fatte sotto pseudonimi, anche se alcune vennero riviste e pubblicate successivamente, spesso con nuovi titoli.\nChristie ambient\u00f2 il suo primo romanzo, \"Snow Upon the Desert\", a Il Cairo, traendolo dalle sue recenti esperienze in quella citt\u00e0 e scrivendo sotto lo pseudonimo di Monosyllaba. Rimase turbata quando i vari editori che contatt\u00f2 rifiutarono di pubblicarlo. Clara sugger\u00ec a sua figlia di chiedere consiglio a un amico di famiglia e vicino, lo scrittore Eden Phillpotts, che la invit\u00f2 a proseguire, incoraggi\u00f2 la sua scrittura e le mand\u00f2 un'introduzione al suo agente letterario, Hughes Massie, che tuttavia respinse \"Snow Upon the Desert\" e le sugger\u00ec di scrivere un secondo romanzo. Nel frattempo continuava a cercare un marito ed ebbe relazioni di breve durata con quattro uomini separati e un fidanzamento con un altro. Incontr\u00f2 poi Archibald Christie (1889-1962) a un ballo tenuto da Lord e Lady Clifford a Ugbrooke, a circa 12 miglia (19 chilometri) da Torquay. Archie era nato in India ed era figlio di un giudice del servizio civile indiano. Era un ufficiale dell'esercito distaccato al Royal Flying Corps nell'aprile del 1913. I due si innamorarono rapidamente. Dopo aver appreso che sarebbe stato di stanza a Farnborough, Archie propose il matrimonio, e Agatha accett\u00f2.\nCon lo scoppio della prima guerra mondiale nell'agosto del 1914, Archie fu inviato in Francia per combattere le forze tedesche. Si sposarono nel pomeriggio della vigilia di Natale del 1914 nella chiesa dell'Emmanuele a Clifton, Bristol, che era vicino alla casa dei suoi genitori, mentre Archie era in licenza. Risalendo tra i ranghi, verso la fine del conflitto, nel settembre del 1918, ritorn\u00f2 in Inghilterra come colonnello nel Ministero dell'Aeronautica. Anche Agatha si impegn\u00f2 nello sforzo bellico. Dopo essersi unita al Voluntary Aid Detachment nel 1914, assistette i soldati feriti in un ospedale di Torquay come infermiera non retribuita. Responsabile dell'aiuto ai medici e del mantenimento del morale, svolse 3400 ore di lavoro non retribuito tra l'ottobre del 1914 e il dicembre del 1916. Qualificandosi come \"assistente speziale\" nel 1917 e lavorando come dispensatrice, guadagn\u00f2 16 sterline all'anno fino alla fine del suo servizio, nel settembre del 1918. Dopo la guerra, Agatha e Archie si stabilirono in un appartamento al numero 5 di Northwick Terrace a St. John's Wood, un quartiere a nord-ovest di Londra.\nPrimi romanzi e Poirot: 1919-23.\nChristie era da tempo un'appassionata di romanzi polizieschi, dopo aver apprezzato le opere di Wilkie Collins, \"La donna in bianco\" e \"La pietra di Luna\", cos\u00ec come le storie di Sherlock Holmes di Sir Arthur Conan Doyle. Scrisse il suo primo romanzo poliziesco, \"Poirot a Styles Court\", con protagonista Hercule Poirot, un ex ufficiale di polizia belga noto per i suoi \"magnifici baffi\" e la testa a forma di uovo. Poirot si era rifugiato in Gran Bretagna dopo che l'Impero tedesco aveva invaso il Belgio. L'ispirazione di Christie per il personaggio deriv\u00f2 dai molti rifugiati belgi che vivevano a Torquay e dai soldati belgi che aiut\u00f2 a curare come infermiera volontaria durante la prima guerra mondiale. Incominci\u00f2 a lavorare a \"Poirot a Styles Court\" nel 1916, scrivendo la maggior parte del testo a Dartmoor. Il suo manoscritto originale fu respinto da case editrici come Hodder &amp; Stoughton e Methuen Publishing. Dopo aver tenuto il manoscritto per diversi mesi, John Lane di The Bodley Head si offr\u00ec di accettarlo, a condizione che la Christie cambiasse il finale. Lo fece e firm\u00f2 un contratto che in seguito sent\u00ec essere molto svantaggioso. Il libro venne finalmente pubblicato nel 1920.\nChristie, nel frattempo, si stabilizz\u00f2 nella vita coniugale e diede alla luce la sua unica figlia, Rosalind Margaret, ad Ashfield nell'agosto del 1919, dove la coppia trascorse gran parte del loro tempo, avendo pochi amici a Londra. Archie lasci\u00f2 l'Air Force alla fine della guerra e incominci\u00f2 a lavorare nel settore finanziario della citt\u00e0 con uno stipendio relativamente basso, sebbene avessero ancora una cameriera. Il suo secondo romanzo \"Avversario segreto\" (1922), di nuovo pubblicato da The Bodley Head, present\u00f2 la nuova coppia di detective Tommy e Tuppence. L'opera le valse 50 sterline. Il suo terzo romanzo, \"Aiuto, Poirot!\" (1923), ha per protagonista Hercule Poirot, cos\u00ec come le storie brevi commissionate da Bruce Ingram, editore della rivista \"The Sketch\". Dovendo girare il mondo, visto che il marito lavorava nella promozione dell'Esposizione dell'Impero Britannico, la coppia lasci\u00f2 la figlia Rosalind con la madre e la sorella di Agatha. Viaggiarono in Sudafrica, Australia, Nuova Zelanda e Hawaii. In Sudafrica impararono a praticare il surf e poi, a Waikiki, furono tra i primi inglesi a surfare in piedi.\nScomparsa.\nAlla fine del 1926, Archie chiese ad Agatha il divorzio. Si era infatti innamorato di Nancy Neele, un'amica del maggiore Belcher, direttore della British Empire Mission, il tour promozionale al quale avevano partecipato qualche anno prima. Il 3 dicembre 1926, i Christie litigarono e Archie lasci\u00f2 la loro casa, chiamata Styles, a Sunningdale, nel Berkshire, per trascorrere il fine settimana con la sua amante a Godalming, nel Surrey. Quella stessa sera, verso le 21:45, la Christie scomparve da casa sua, lasciando dietro di s\u00e9 una lettera per la sua segretaria dove diceva che sarebbe andata nello Yorkshire. La sua auto, una Morris Cowley, fu in seguito trovata a Newlands Corner, sopra una cava di gesso, con una patente di guida scaduta e dei vestiti.\nLa sua scomparsa caus\u00f2 molte domande tra il pubblico. Il segretario agli interni, William Joynson-Hicks, fece pressione sulla polizia e un giornale offr\u00ec una ricompensa di cento sterline. Oltre mille agenti di polizia, volontari e diversi aerei perlustrarono il paesaggio rurale. Sir Arthur Conan Doyle giunse a regalare a una medium uno dei guanti della Christie per trovare la donna scomparsa. Dorothy L. Sayers visit\u00f2 la casa nel Surrey, usando in seguito lo scenario nel suo libro \"Unnatural Death\". La scomparsa di Christie venne descritta anche dalla prima pagina del \"New York Times\". Nonostante la vasta ricerca non fu trovata per dieci giorni. Il 14 dicembre 1926, venne rintracciata presso lo Swan Hydropathic Hotel (oggi Old Swan Hotel) di Harrogate, nello Yorkshire, registrata come \"signora Tressa Neele\" (il cognome dell'amante del marito) da Citt\u00e0 del Capo.\nL'autobiografia di Christie non fa riferimento alla sua scomparsa. Sebbene due medici le abbiano diagnosticato un'amnesia, l'opinione rimane divisa sul motivo per cui scomparve. La sua biografa Laura Thompson sugger\u00ec che Christie lo chiar\u00ec nei sei romanzi rosa che scrisse tra il 1930 e il 1956 con lo pseudonimo Mary Westmacott, in uno stile ben diverso dalle sue normali storie poliziesche. Era infatti conosciuta per l'essere depressa a causa dal superlavoro letterario, per la morte di sua madre avvenuta all'inizio di quell'anno e per l'infedelt\u00e0 di suo marito. La reazione pubblica dell'epoca fu in gran parte negativa, supponendo che fosse una trovata pubblicitaria o un tentativo di incastrare il marito per omicidio.\nIl film di Michael Apted del 1979, \"Il segreto di Agatha Christie\", presenta un \"disclaimer\" nei titoli di testa che afferma che ci\u00f2 che segue \u00e8 una soluzione immaginaria a un autentico mistero. Il film \u00e8 interpretato da Vanessa Redgrave e Timothy Dalton nei panni rispettivamente di Agatha e Archie, e descrive la Christie che pianifica il suicidio in modo da incastrare l'amante di suo marito per il suo \"omicidio\". Nel film un reporter americano, interpretato da Dustin Hoffman, la segue da vicino e interrompe il piano. Gli eredi di Christie intentarono una causa senza successo per impedire la distribuzione del film. L'autore Jared Cade intervist\u00f2 numerosi testimoni e parenti per la sua simpatica biografia \"Agatha Christie and the Eleven Missing Days\", rivista nel 2011. Forn\u00ec prove sostanziali per suggerire che la scrittrice abbia pianificato l'evento per mettere in imbarazzo suo marito senza prevedere la melodrammatica escalation che ne sarebbe derivata.\nI Christie divorziarono nel 1928 e Archie si rispos\u00f2 con Nancy Neele. Agatha mantenne la custodia della figlia Rosalind e il cognome di Christie per la sua scrittura. Durante il loro matrimonio, aveva pubblicato sei romanzi, una raccolta di racconti e diversi racconti su riviste.\nSecondo matrimonio e vita successiva.\nNel 1928, Christie lasci\u00f2 l'Inghilterra per recarsi a Istanbul e successivamente a Baghdad sull'Orient Express. In questo viaggio, nel 1930 incontr\u00f2 un giovane archeologo di 13 anni pi\u00f9 giovane, Max Mallowan, che spos\u00f2 nel settembre del 1930. Il loro matrimonio fu felice e dur\u00f2 fino alla morte della Christie, nel 1976. In un'intervista del 1977, Mallowan raccont\u00f2 che il suo primo incontro con la Christie avvenne quando port\u00f2 lei e un gruppo di turisti in visita a un sito di scavo in Iraq.\nChristie usava spesso le impostazioni che le erano familiari per le sue storie. Spesso accompagnava il marito nelle sue spedizioni archeologiche e i suoi viaggi con lui contribuirono a fare da sfondo a molti dei suoi romanzi ambientati in Medio Oriente. Altri romanzi (come \"Dieci piccoli indiani\") li ambient\u00f2 a Torquay e nei dintorni, dove crebbe. Il romanzo del 1934, \"Assassinio sull'Orient Express\", venne scritto all'Hotel Pera Palas di Istanbul, in Turchia, il capolinea meridionale della ferrovia. L'hotel conserva la stanza di Christie come un memoriale per l'autrice.\nLa Greenway Estate nel Devon, acquisita dalla coppia come residenza estiva nel 1938, \u00e8 ora affidata al National Trust for Places of Historic Interest or Natural Beauty. Christie soggiorn\u00f2 spesso ad Abney Hall, nel Cheshire, di propriet\u00e0 di suo cognato, James Watts, basandovi almeno due storie: un racconto, \"L'avventura del pudding di Natale\", contenuta nella raccolta omonima, e il romanzo \"Dopo le esequie\". Abney divenne la pi\u00f9 grande ispirazione di Agatha per la vita in campagna, con tutti i suoi servitori e la sua magnificenza intrecciati nelle sue trame. Le descrizioni delle immaginarie Chimneys, Stoneygates e di altre case nelle sue storie sono per lo pi\u00f9 Abney in varie forme.\nDurante la seconda guerra mondiale, lavor\u00f2 nella farmacia presso l'University College Hospital di Londra, dove acquis\u00ec una conoscenza dei veleni che mise a frutto nei suoi romanzi polizieschi post-bellici. Ad esempio, l'uso del tallio come veleno le fu suggerito dal capo farmacista Harold Davis, in seguito nominato capo farmacista presso il Ministero della salute del Regno Unito. In \"Un cavallo per la strega\", pubblicato nel 1961, lo impieg\u00f2 per una serie di delitti, spiegando bene che il primo indizio dell'avvelenamento \u00e8 la perdita di capelli da parte delle vittime. La sua descrizione dell'intossicazione da tallio fu cos\u00ec precisa che almeno in una occasione aiut\u00f2 a risolvere un caso che era sconcertante per i medici.\nChristie visse a Chelsea, prima a Cresswell Place e poi a Sheffield Terrace. Entrambe le propriet\u00e0 sono ora contrassegnate da targhe blu. Nel 1934, lei e Max Mallowan acquistarono Winterbrook House a Winterbrook, un villaggio adiacente alla piccola citt\u00e0 di mercato di Wallingford, all'epoca entro i confini di Cholsey, nel Berkshire.\nQuesta fu la loro residenza principale per il resto della loro vita e il luogo in cui Christie scrisse la maggior parte delle sue opere. Anche questa casa porta una targa blu. Christie vi condusse una vita tranquilla pur essendo conosciuta nella citt\u00e0 di Wallingford, dove per molti anni fu presidente della locale societ\u00e0 drammatica dilettantistica.\nIntorno al 1941-42, l'agenzia di intelligence britannica MI5 fece delle indagini sulla Christie dopo che un personaggio chiamato \"maggiore Bletchley\" apparve nel suo thriller del 1941 \"Quinta colonna\", che parlava della caccia a un paio di letali giornalisti nell'Inghilterra del tempo di guerra. L'MI5 temeva che Christie avesse una spia nel centro top-secret della divisione del codice segreto inglese, Bletchley Park. Le paure dell'agenzia vennero placate quando Christie disse al suo amico, il codicista Dilly Knox: \"Sono stata bloccata l\u00ec sulla mia strada in treno da Oxford a Londra e mi sono vendicata dando il loro nome a uno dei miei meno adorabili personaggi\".\nIn onore delle sue numerose opere letterarie, venne nominata comandante dell'Ordine dell'Impero Britannico nel 1956. L'anno successivo, divenne presidente del Detection Club. Nel 1971 fu promossa a dama comandante dell'Ordine dell'Impero Britannico. Tre anni prima, nel 1968, suo marito era stato nominato cavaliere per il suo lavoro archeologico. Erano una delle poche coppie sposate in cui entrambi i partner erano onorati a pieno titolo. Nel 1968, grazie al cavalierato di suo marito, la Christie assunse il titolo di Lady Mallowan.\nTra il 1971 e il 1974, la salute della Christie cominci\u00f2 a peggiorare, sebbene continuasse a scrivere. In anni successivi alla morte, alcuni ricercatori canadesi, mediante l'utilizzo di strumenti sperimentali di analisi testuale, ipotizzarono che la Christie avesse incominciato a soffrire della malattia di Alzheimer o comunque di una forma di demenza senile.\nMorte.\nAgatha Christie mor\u00ec per cause naturali nella sua Winterbrook House il 12 gennaio 1976 all'et\u00e0 di 85 anni. Al momento della sua morte Winterbrook faceva ancora parte della parrocchia di Cholsey. \u00c8 sepolta nel vicino cimitero della chiesa di Santa Maria a Cholsey. Aveva scelto il lotto per la sua ultima dimora con il marito circa dieci anni prima di morire. Alla semplice cerimonia funebre parteciparono anche circa venti giornalisti, alcuni dei quali provenienti da molto lontano, uno anche dall'America meridionale. La tomba della defunta fu adornata con trenta ghirlande, tra le quali vi era quella del cast della sua opera \"Trappola per topi\" e una inviata \"a nome della moltitudine di lettori riconoscenti\" dagli Ulverscroft Large Print Book Publishers\u201d.\nOltre al marito, le sopravvisse la sua unica figlia, Rosalind Hicks (1919-2004), e il nipote, Mathew Prichard. Suo marito si rispos\u00f2 nel 1977 e mor\u00ec l'anno successivo a 74 anni. Fu sepolto accanto ad Agatha Christie.\nPatrimonio di Agatha Christie e successiva propriet\u00e0 delle sue opere.\nChristie aveva creato una societ\u00e0 privata, la Agatha Christie Limited, per mantenere i diritti sulle sue opere, e intorno al 1959 aveva trasferito la sua casa di 278 acri, Greenway Estate, a sua figlia Rosalind. Nel 1968, quando Christie aveva quasi 80 anni, vendette una partecipazione del 51% in Agatha Christie Limited (e quindi le opere che possedeva) a Booker Books (meglio nota come Booker Author's Division), una sussidiaria della conglomerata dell'alimentazione e dei trasporti Booker-McConnell (ora Booker Group), fondatore del Premio Booker per la letteratura, che successivamente aument\u00f2 la propria partecipazione al 64%. Agatha Christie Limited rimane proprietaria dei diritti mondiali per oltre 80 romanzi e racconti, 19 opere teatrali e quasi 40 film per la televisione.\nDopo la morte di Agatha Christie, il restante 36% della societ\u00e0 venne ereditato da sua figlia, Rosalind Hicks, che si adoper\u00f2 con passione per conservare le opere, l'immagine e l'eredit\u00e0 della madre fino alla sua morte 28 anni dopo. La quota di famiglia della societ\u00e0 permise loro di nominare il 50% del consiglio di amministrazione e il presidente, e quindi di mantenere il diritto di veto su nuove iniziative, versioni aggiornate e ripubblicazioni delle sue opere.\nNel 1993 Hicks fond\u00f2 la Agatha Christie Society e ne divenne prima presidentessa. Nel 2004 il suo necrologio su \"The Telegraph\" comment\u00f2 che Hicks era \"determinata a rimanere fedele alla visione di sua madre e a proteggere l'integrit\u00e0 delle sue creazioni\" e disapprovava le attivit\u00e0 di \"merchandising\". Dopo la morte di Hicks, avvenuta il 28 ottobre 2004, sia la Agatha Christie Society sia la Greenway Estate passarono al nipote di Christie, Mathew Prichard. Dopo la morte dei suoi genitori, Prichard don\u00f2 Greenway e il suo contenuto al National Trust for Places of Historic Interest or Natural Beauty. La Agatha Christie Society \u00e8 ora presieduta e diretta dal pronipote di Agatha Christie, James Prichard.\nI trust della famiglia della Christie, incluso James Prichard, continuano a detenere il restante 36% del capitale di Agatha Christie Limited, e rimangono associati all'impresa. James Prichard divenne presidente della compagnia nell'ottobre del 2015. Lo sviluppo del lavoro di Christie continua a ritmo sostenuto. Mathew Prichard a sua volta detiene il copyright di alcuni degli ultimi lavori letterari della nonna, tra cui \"Trappola per topi\".\nNel 1998 Booker vendette alcune delle sue attivit\u00e0 non alimentari per concentrarsi sul suo core business. Come parte di ci\u00f2, le sue quote in Agatha Christie Limited (al momento fruttano 2,1 milioni di sterline di ricavi annuali) vennero vendute per 10 milioni a Chorion, un'importante societ\u00e0 di media internazionali con in portafoglio una lunga serie di opere di autori che includono Enid Blyton e Dennis Wheatley. Nel febbraio del 2012, alcuni anni dopo un acquisto da parte del management, Chorion si trov\u00f2 in difficolt\u00e0 finanziarie e incominci\u00f2 a vendere i suoi beni letterari sul mercato. Il processo comprese la cessione della partecipazione del 64% di Chorion in Agatha Christie Limited ad Acorn Media UK. Nel 2014, RLJ Entertainment Inc. acquist\u00f2 Acorn Media UK, ribattezzata Acorn Media Enterprises, e la incorpor\u00f2 come braccio di sviluppo RLJE UK. RLJ Entertainment Inc. venne fondata dall'imprenditore americano Robert L. Johnson.\nNel 2014, i resoconti dei media dichiararono che la BBC aveva acquisito diritti televisivi esclusivi per le opere di Christie nel Regno Unito (precedentemente associate a ITV) e fatto progetti con la cooperazione di Acorn per trasmettere nuove produzioni per il 125\u00ba anniversario della nascita della scrittrice nel 2015. Come parte dell'accordo, la BBC trasmise \"Partners in Crime\" e \"Dieci piccoli indiani\", entrambi nel 2015. Le produzioni successive inclusero \"The Witness for the Prosecution\", ma la trasmissione in televisione \"Ordeal by Innocence\", prevista per il Natale del 2017, venne ritardata a causa delle polemiche che circondarono uno dei membri del cast. L'adattamento in tre parti and\u00f2 in onda nell'aprile del 2018. Le riprese per un adattamento in tre parti di \"La serie infernale\" con John Malkovich e Rupert Grint sono incominciate nel giugno del 2018 per la successiva trasmissione.\nAdattamenti.\nOpere di narrativa.\nHercule Poirot e Miss Marple.\nIl primo libro di Christie, \"Poirot a Styles Court\", venne pubblicato nel 1920 e introdusse il detective Hercule Poirot, che divenne un personaggio di lunga data nelle opere di Christie, apparendo in 33 romanzi e 54 racconti.\nIl personaggio di Miss Jane Marple, presentata nella raccolta di racconti \"Miss Marple e i tredici problemi\" nel 1927, era basato sulla nonna di Christie e sulle sue \"comari\". Sia Jane sia la nonna infatti \"si aspettavano sempre il peggio di tutti e di tutto, e furono, con un'accuratezza quasi spaventosa, di solito nel giusto\". Miss Marple appare in 12 romanzi e 20 racconti.\nDurante la seconda guerra mondiale, Christie scrisse due romanzi, \"Sipario\" e \"Addio Miss Marple\", intesi come gli ultimi casi di questi due grandi detective, Hercule Poirot e Miss Marple. Entrambi i libri rimasero sigillati nel caveau di una banca per oltre trent'anni e furono pubblicati dalla Christie solo alla fine della sua vita, quando si rese conto che non poteva scrivere altri romanzi. Queste pubblicazioni sono arrivate dopo il successo della versione cinematografica di \"Assassinio sull'Orient Express\" del 1974.\nChristie divenne sempre pi\u00f9 stanca di Hercule Poirot, proprio come Sir Arthur Conan Doyle si era stancato del suo personaggio, Sherlock Holmes. Alla fine degli anni trenta, Christie scrisse nel suo diario che stava trovando Poirot \"insopportabile\", e negli anni sessanta lo defin\u00ec \"un cagnaccio egocentrico\".\nTuttavia, a differenza di Arthur Conan Doyle, la Christie resistette alla tentazione di uccidere il suo detective mentre era ancora popolare. Si considerava infatti un'animatrice il cui compito era quello di produrre ci\u00f2 che piaceva al pubblico, e al pubblico piaceva Hercule Poirot. Dopo qualche anno, elimin\u00f2 il personaggio di Arthur Hastings, migliore amico e collaboratore di Hercule Poirot nel tentativo di tagliare i suoi impegni.\nAl contrario, Christie amava Miss Marple. Tuttavia, i titoli del detective belga sono pi\u00f9 numerosi dei titoli con Miss Marple per pi\u00f9 di due a uno. Ci\u00f2 \u00e8 dovuto in gran parte al fatto che Christie scrisse numerosi romanzi con Poirot all'inizio della sua carriera, mentre \"La morte nel villaggio\" rimase l'unico romanzo di Miss Marple fino agli anni quaranta. Christie non scrisse mai un romanzo o una storia breve con Poirot e Miss Marple insieme. In una registrazione scoperta e pubblicata nel 2008, Christie rivel\u00f2 la ragione di questo: \"Hercule Poirot, un egoista completo, non vorrebbe che gli venissero insegnati i suoi affari o avere suggerimenti da un'anziana signora zitella. Hercule Poirot - un investigatore professionista - non sarebbe affatto a casa nel mondo di Miss Marple\".\nPoirot \u00e8 l'unico personaggio di finzione a venire ricordato su un necrologio sul \"New York Times\" in seguito alla pubblicazione di \"Sipario\". L'articolo apparve sulla prima pagina del giornale il 6 agosto 1975.\nDopo il grande successo di \"Sipario\", la Christie nel 1976 concesse il suo permesso per pubblicare \"Addio Miss Marple\", ma mor\u00ec nel gennaio del 1976, prima che il libro potesse essere pubblicato. Questo potrebbe spiegare alcune delle incongruenze rispetto al resto della serie Marple. Ad esempio, il colonnello Arthur Bantry, marito dell'amica Dolly, \u00e8 ancora vivo e vegeto in \"Addio Miss Marple\" sebbene sia stato notato come morto nei libri pubblicati in precedenza. Forse l'autrice non ebbe il tempo di rivedere il manoscritto prima di morire.\nNel 2013, la famiglia Christie diede il \"pieno appoggio\" all'uscita di una nuova storia di Poirot, \"Tre stanze per un delitto \u2013 Il ritorno di Hercule Poirot\", scritto dall'autrice britannica Sophie Hannah. Hannah nel 2016 pubblic\u00f2 un secondo libro, \"La cassa aperta\". Nel 2018 pubblic\u00f2 anche un terzo romanzo, \"Il mistero dei tre quarti\".\nTrame delle sue opere.\nLa reputazione di Christie come \"regina del crimine\" venne costruita per il gran numero di trame classiche che introdusse o per le quali forn\u00ec l'esempio pi\u00f9 famoso. Christie costru\u00ec queste trame in quella che oggi \u00e8 considerata la classica struttura misteriosa: un omicidio \u00e8 commesso, ci sono pi\u00f9 sospetti che nascondono tutti dei segreti, il detective scopre gradualmente questi segreti nel corso della storia rivelando i pi\u00f9 clamorosi verso la fine. I colpevoli nei misteri di Christie includono bambini, poliziotti, narratori, individui gi\u00e0 defunti e a volte non comprendono sospetti noti (\"Dieci piccoli indiani\") o comprendono tutti i sospettati (\"Assassinio sull'Orient Express\").\nAlla fine il detective di solito riunisce i sospetti sopravvissuti in una stanza, spiega il corso del suo ragionamento deduttivo e rivela il colpevole, anche se ci sono delle eccezioni in cui \u00e8 lasciato al colpevole spiegare tutto (come in \"Dieci piccoli indiani\" e \"Nella mia fine \u00e8 il mio principio\").\nChristie permette ad alcuni colpevoli di sfuggire alla giustizia terrena per una serie di motivi, come il passare del tempo (casi retrospettivi), in cui i personaggi pi\u00f9 importanti sono gi\u00e0 morti, o con una prescrizione attiva. Tra questi casi ricordiamo \"Testimone d'accusa\", \"Assassinio sull'Orient Express\", \"L'uomo vestito di marrone\", \"Gli elefanti hanno buona memoria\" e \"L'ospite inatteso\". Ci sono casi in cui un killer non viene assicurato alla giustizia in senso legale, ma muore come risultato diretto dei suoi piani, a volte per sua stessa mano o con la collusione del detective (di solito Hercule Poirot). Questo si verifica in \"L'assassinio di Roger Ackroyd\", \"Poirot sul Nilo\", \"Due mesi dopo\", \"\u00c8 un problema\", \"Poirot e la salma\", \"Assassinio allo specchio\", \"Macabro quiz\", \"Il pericolo senza nome\", \"\", \"La domatrice\", \"Avversario segreto\" e \"Sipario\". Nell'ultimo di questi, non meno di tre colpevoli muoiono durante il corso della storia.\nIn \"La serie infernale\", l'assassino uccide quattro persone innocenti e tenta di incastrare un uomo instabile per i crimini. Hercule Poirot, tuttavia, impedisce questa facile via d'uscita, garantendo un processo e l'impiccagione. In \"Dieci piccoli indiani\", la morte del killer \u00e8 intrinseca alla trama. Il dubbio \u00e8 quando e in che modo l'assassino sia effettivamente morto. Tuttavia, le produzioni teatrali, cinematografiche e televisive di alcuni di questi misteri sono state tradizionalmente sanificate con i colpevoli che non sfuggivano ad alcuna forma di giustizia, per una serie di motivi - ad esempio, censori, chiarezza della trama e gusti mutevoli di Christie. Quando la stessa autrice adatt\u00f2 \"Testimone d'accusa\" per un'opera teatrale, allung\u00f2 il finale in modo che anche l'assassino rimanesse ucciso; questo formato fu seguito nelle versioni dello schermo, inclusa quella di Billy Wilder del 1957. In \"C'era una volta\", ambientato nell'antico Egitto, il colpevole viene ucciso da uno dei pochi personaggi sopravvissuti prima che possa rivendicare un'altra vittima.\nIn alcune storie, la questione rimane irrisolta, come se la giustizia formale non potesse mai agire. \u00c8 questo il caso di \"Il ritratto di Elsa Greer\" e \"Nella mia fine \u00e8 il mio principio\". Secondo P. D. James, la Christie spesso, ma non sempre, rende colpevole il personaggio pi\u00f9 improbabile. I lettori pi\u00f9 avveduti potrebbero a volte identificare il colpevole semplicemente individuando il sospetto meno probabile.\nIn una edizione di \"Desert Island Discs\" del 2007, Brian Aldiss sostenne che la Christie gli aveva detto che scriveva i suoi libri fino all'ultimo capitolo, poi decideva chi era il pi\u00f9 improbabile sospetto e che dopo questo rivedeva il testo e apportava le modifiche necessarie a \"inquadrare\" quella persona. Tuttavia, in \"Agatha Christie: The Secret Notebooks\" di John Curran vengono descritti diversi metodi di lavoro per ogni libro della bibliografia di Christie, contraddicendo cos\u00ec l'affermazione di Brian Aldiss.\nTitoli.\nI romanzi della maturit\u00e0 letteraria della Christie, dal 1940 in poi, spesso nella versione originale hanno titoli tratti dal mondo della letteratura.\nQuattro sono tratti da William Shakespeare:\nTre sono dalla Bibbia:\nAltri sei provengono da altre opere letterarie:\nIn questi casi, il contesto originale del titolo viene solitamente stampato come un'epigrafe. Allo stesso modo, il titolo del libro di viaggio autobiografico di Christie \"Come, Tell Me How You Live\" (tradotto in italiano come \"Viaggiare \u00e8 il mio peccato\") \u00e8 una citazione dal versetto 3 del poema del cavaliere bianco, \"Gli occhi di Haddock\" del capitolo otto di \"Attraverso lo specchio e quel che Alice vi trov\u00f2\" di Lewis Carroll. \u00c8 un gioco sulla parola \"tell\", un tumulo archeologico.\nIl titolo di \"Trappola per topi\" \u00e8 presumibilmente un'allusione all\"'Amleto\" di William Shakespeare, in cui \"La trappola per topi\" \u00e8 la risposta di Amleto alla ricerca di Claudio sul nome dell'opera il cui prologo e la prima scena lui e la sua corte hanno appena visto (III, ii).\nSette storie sono costruite attorno a parole di filastrocche per bambini ben note: \"And Then There Were None\" (da \"Ten Little Indians\"), \"One, Two, Buckle My Shoe\" (da \"One, Two, Buckle My Shoe\"), \"Five Little Pigs\" (da \"This Little Piggy\"), \"Crooked House\" (da \"There Was a Crooked Man\"), \"A Pocket Full of Rye\" (da \"Sing a Song of Sixpence\"), \"Hickory Dickory Dock\" (da \"Hickory Dickory Dock\") e \"Three Blind Mice\" (da \"Tre topolini ciechi\").\nAllo stesso modo, il romanzo \"Fermate il boia\" (\"Mrs McGinty's Dead\") prende il nome da un gioco per bambini che viene spiegato nel corso del romanzo.\nPersonaggi stereotipati.\nOccasionalmente Christie inseriva descrizioni stereotipate di personaggi nel suo lavoro, in particolare prima della fine della seconda guerra mondiale (quando tali atteggiamenti erano pi\u00f9 comunemente espressi pubblicamente), e in particolare nei confronti di italiani, ebrei, non europei e talvolta americani, gli ultimi solitamente indicati come incredibilmente ingenui o disinformati. Ad esempio, descrisse \"Uomini ebrei con narghil\u00e8 che indossano gioielli piuttosto fiammeggianti\" nelle prime edizioni del racconto \"Anche i croupier amano\" della raccolta \"Il misterioso signor Quin\" (1930). Nelle edizioni successive, il passaggio \u00e8 stato modificato per descrivere \"uomini olandesi\" abbigliati allo stesso modo.\nIn \"Poirot e la salma\", pubblicato nel 1946, uno dei personaggi pi\u00f9 antipatici \u00e8 \"un'ebrea di Whitechapel con i capelli tinti e una voce simile a un re di quaglie... una donna piccola con un naso grosso, un henn\u00e9 rosso e una voce sgradevole\". Per contrastare con le descrizioni pi\u00f9 stereotipate, Christie a volte mostrava gli \"stranieri\" come vittime o potenziali vittime per mano di malfattori inglesi, come, rispettivamente, Olga Seminoff in \"Poirot e la strage degli innocenti\" e Katrina Reiger nel racconto \"How Does Your Garden Grow?\" I personaggi ebrei sono spesso visti come non-inglesi, come Oliver Manders in \"Tragedia in tre atti\", ma raramente sono i colpevoli.\nSpesso, \u00e8 affettuosa con le prese in giro e con i suoi pregiudizi. Dopo quattro anni nella Londra devastata dalla guerra, la Christie sperava di tornare un giorno in Siria, che descrive come \"un paese dolce e fertile e la sua gente semplice, che sanno ridere e come godersi la vita, chi \u00e8 ozioso e chi ha dignit\u00e0, buone maniere e un grande senso dell'umorismo, e a cui la morte non \u00e8 terribile\".\nHa avuto problemi con una incompetente assistente di scuola materna svizzera (Marcelle) per la piccola Rosalind, e come risultato ha deciso che \"preferiva le scozzesi, brave con i giovani. I francesi erano senza speranza nel disciplinare [...] i tedeschi bravi e metodici, ma non era il tedesco che volevo davvero che Rosalind imparasse: gli irlandesi erano bravi ma creavano problemi in casa, gli inglesi erano di tutti i tipi\".\nScritti di saggistica.\nAgatha Christie pubblic\u00f2 relativamente pochi lavori di saggistica:\nRicezione della critica ed eredit\u00e0.\nDefinita spesso \"regina del crimine\" o \"regina del mistero\", Agatha Christie \u00e8 la scrittrice di gialli pi\u00f9 venduta al mondo ed \u00e8 considerata una maestra per suspense, trama e caratterizzazione. Alcuni critici, tuttavia, considerano le trame della Christie come superiori alla sua abilit\u00e0 con altri elementi letterari. Il romanziere Raymond Chandler la critic\u00f2 nel suo saggio \"The Simple Art of Murder\" e il critico letterario americano Edmund Wilson fu sprezzante nei confronti e del genere poliziesco in generale nel suo saggio newyorkese \"Who Cares Who Killed Roger Ackroyd?\".\nIn onore del 125\u00ba anniversario della sua nascita, 25 autori di misteri contemporanei e un editore hanno rivelato le loro opinioni sulle opere di Christie. Molti autori leggono i romanzi di Christie prima di altri scrittori di gialli, in inglese o nella loro lingua madre, influenzando la loro stessa scrittura. Quasi tutti la considerano la \"regina del crimine\" e la creatrice di colpi di scena usati anche da altri autori. Quasi tutti avevano uno o pi\u00f9 preferiti tra i misteri di Christie e trovavano i suoi libri buoni da leggere adesso, a quasi cento anni dalla pubblicazione del suo primo romanzo. Diversi autori dichiararono che sarebbero molto contenti di avere i propri romanzi in stampa tra cento anni. Solo uno dei 25 autori condividevano le opinioni di Edmund Wilson. Harper Collins pubblic\u00f2 anche una rivista di souvenir \"Shocking Real Murders: Behind Her Classic Mysteries\".\nIl \"Guinness dei primati\" definisce la Christie come il romanziere pi\u00f9 venduto di tutti i tempi. I suoi romanzi vendettero circa due miliardi di copie e la sua propriet\u00e0 sostiene che le sue opere arrivano al terzo posto nella classifica dei libri pi\u00f9 pubblicati al mondo, dietro solo alla Bibbia e alle opere di William Shakespeare. La met\u00e0 delle vendite \u00e8 in edizioni in inglese e l'altra met\u00e0 in traduzione. Secondo Index Translationum, rimane l'autrice individuale pi\u00f9 tradotta - essendo stata tradotta in almeno 103 lingue. \"Dieci piccoli indiani\" \u00e8, con pi\u00f9 di 110 milioni di vendite fino a oggi, il romanzo bestseller di Agatha Christie, rendendolo il giallo pi\u00f9 venduto al mondo di sempre e uno dei libri pi\u00f9 venduti di tutti i tempi.\nNel 2012 la Christie fu tra le icone culturali britanniche selezionate dall'artista Sir Peter Blake per apparire in una nuova versione della sua pi\u00f9 famosa opera d'arte - la copertina \"Sgt. Pepper's Lonely Hearts Club Band\" - per celebrare le figure culturali britanniche della sua vita che ammira di pi\u00f9.\nAdattamenti.\nDai romanzi di Agatha Christie sono stati tratti svariati film, i pi\u00f9 famosi dei quali sono \"Assassinio sull'Orient Express\", \"Assassinio sul Nilo\", \"Assassinio allo specchio\",\"Testimone d'accusa\", \"Dieci piccoli indiani\", \"La tela del ragno, Mistero a crooked house\" e i quattro con Margaret Rutherford: \"Assassinio sul treno\", \"Assassinio al galoppatoio\", \"Assassinio sul palcoscenico,\" \"Assassinio a bordo\".\nInteressi e influenze.\nArcheologia.\nLa Christie ebbe un grande interesse per l'archeologia. Incontr\u00f2 il suo secondo marito, Sir Max Mallowan, un illustre archeologo, in un viaggio nel sito di scavi di Ur nel 1930. La sua fama di scrittrice super\u00f2 di gran lunga la sua fama nell'archeologia. Prima dell'incontro con Mallowan, la Christie non aveva mai avuto grande interesse per l'archeologia, ma una volta sposati, si assicuravano di andare solo in siti dove potevano lavorare insieme. La scrittrice accompagn\u00f2 Mallowan in innumerevoli viaggi archeologici, trascorrendo 3-4 mesi di seguito tra Siria e Iraq, negli scavi di Ur, Ninive, Tell Arpachiyah, Chagar Bazar, Tell Brak e Nimrud. Nei periodi di scavi scrisse romanzi e racconti ma contribu\u00ec anche al lavoro di scavo, in particolare al restauro archeologico e all'etichettatura dei reperti antichi. Tra i suoi compiti vi era la pulizia e la conservazione di delicati pezzi d'avorio, la ricostruzione della ceramica, lo sviluppo delle fotografie effettuate negli scavi e il prendere appunti sul campo.\nChristie pagava per il suo vitto, l'alloggio e le spese di viaggio in modo da non influenzare il finanziamento degli scavi archeologici. Sostenne anche gli scavi come sponsor anonimo. Durante il loro tempo in Medio Oriente, trascorsero una grande quantit\u00e0 di tempo viaggiando da e per i siti dove lavorava Max Mallowan. I loro lunghi viaggi ebbero una forte influenza sulla sua scrittura, dato che alcuni tipi di trasporto spesso hanno un ruolo nei piani del suo assassino. La grande quantit\u00e0 di viaggi venne riutilizzata in romanzi come \"Assassinio sull'Orient Express\", oltre a suggerire l'idea dell'archeologia come un'avventura di per s\u00e9 stessa.\nDopo la seconda guerra mondiale, raccont\u00f2 la sua esperienza in Siria con affetto nel libro \"Viaggiare \u00e8 il mio peccato\". Aneddoti, ricordi, episodi divertenti sono messi insieme in una linea temporale approssimativa, con pi\u00f9 enfasi su personaggi eccentrici e paesaggi incantevoli che sull'accuratezza fattuale. Dall'8 novembre 2001 al 24 marzo 2002, il British Museum di Londra ospit\u00f2 una mostra intitolata \"Agatha Christie and Archeology: Mystery in Mesopotamia\", che presentava la vita di Agatha Christie e le influenze dell'archeologia nella sua vita e nelle sue opere.\nUso dell'archeologia nella sua scrittura.\nMolte delle ambientazioni per i libri di Christie sono direttamente ispirate alle numerose stagioni di campo archeologico trascorse in Medio Oriente sui siti gestiti dal marito Max Mallowan. L'estensione del suo tempo trascorso nei molti luoghi descritti nei suoi libri \u00e8 evidente dal dettaglio estremo con cui li descrive. Uno di questi siti nel suo lavoro \u00e8 il tempio di Abu Simbel, descritto in \"Poirot sul Nilo\". \u00c8 da notare anche il grande dettaglio con cui descrive la vita nei siti di scavi in \"Non c'\u00e8 pi\u00f9 scampo\". Tra i personaggi dei suoi libri, Christie diede spesso risalto agli archeologi e agli esperti di culture e manufatti mediorientali. I pi\u00f9 notevoli sono i personaggi del dott. Eric Leidner in \"Non c'\u00e8 pi\u00f9 scampo\" e il signor Richetti in \"Assassinio sul Nilo\", mentre molti personaggi minori erano archeologi in \"Il mondo \u00e8 in pericolo\".\nAlcuni dei pi\u00f9 famosi romanzi di Christie con pesanti influenze archeologiche sono:\nRitratti nella finzione.\nLa Christie \u00e8 stata interpretata in diverse occasioni nel cinema e in televisione. Sono stati fatti diversi programmi biografici, come ad esempio nel documentario della BBC \"Agatha Christie: A Life in Pictures\" del 2004, interpretata da Olivia Williams, Anna Massey e Bonnie Wright, nelle diverse fasi della sua vita. \u00c8 stata anche soggetto del primo episodio della terza stagione di \"ITV Perspectives\", \"The Mystery of Agatha Christie\", presentato da David Suchet, interprete di Hercule Poirot in televisione.\nLa Christie \u00e8 stata anche rappresentata nella finzione. Alcuni di questi ritratti hanno esplorato e offerto resoconti della sua scomparsa del 1926. Tra essi il film \"Il segreto di Agatha Christie\" (1979) (con Vanessa Redgrave), e l'episodio \"Un caso per Agatha Christie\" del programma \"Doctor Who\" andato in onda il 17 maggio 2008, con Fenella Woolgar. In quest'ultimo la sua scomparsa \u00e8 il risultato del temporaneo esaurimento a causa di un breve legame psichico tra lei e una vespa aliena chiamata Vespiform. Altri, come il film ungherese \"Kojak Budapesten\" del 1980 (da non confondere con la commedia omonima del 1986) creano i loro scenari che coinvolgono l'abilit\u00e0 criminale di Christie. Nella commedia televisiva, \"Murder by the Book\" (1986), la Christie stessa, interpretata da Peggy Ashcroft, ha ucciso uno dei suoi personaggi immaginari trasformatisi in vere persone, Hercule Poirot. L'eroina del romanzo visivo di Liar-Soft Shikkoku no Sharnoth: What a Beautiful Tomorrow (2008), Mary Clarissa Christie, \u00e8 basata sulla vera Christie. Essa interpreta il personaggio di Dorothy e Agatha di Gaylord Larsen e The London Blitz Murders di Max Allan Collins. Un resoconto romanzato della scomparsa di Christie \u00e8 il tema centrale di un musical coreano, \"Agatha\". Una giovane Agatha Christie \u00e8 raffigurata nella serie televisiva storica spagnola \"Gran Hotel\" (2011). In questo episodio, aiutando gli investigatori locali, Agatha trova ispirazione per scrivere il suo nuovo romanzo. Nel 2018 \u00e8 la volta del film televisivo \"Agatha e la verit\u00e0 sull'omicidio del treno\" (\"Agatha and the Truth of Murder\"), nel quale Agatha Christie \u00e8 interpretata da \"Ruth Bradley\", che ricostruisce in modo romanzato la famosa scomparsa del 1926."}
{"id": "12917", "revid": "919135", "url": "https://it.wikipedia.org/wiki?curid=12917", "title": "Teorema fondamentale dell'algebra", "text": "Il teorema fondamentale dell'algebra asserisce che ogni polinomio in una variabile di grado formula_1 (cio\u00e8 non costante) con coefficienti complessi, del tipo\nammette almeno una radice complessa (o zero).\nEquivalentemente (per definizione) il teorema asserisce che il campo dei numeri complessi \u00e8 algebricamente chiuso.\nDal teorema segue che un polinomio a coefficienti complessi ammette esattamente formula_3 radici complesse (contate con la giusta molteplicit\u00e0), mentre un polinomio a coefficienti reali ammette al pi\u00f9 formula_3 radici reali.\nStoria.\nUn'enunciazione del teorema in una pubblicazione fu opera del matematico di origine fiamminga Albert Girard nel 1629 nel libro \"L'invention en algebre\", per quanto anticipata da una formulazione debole da parte di Peter Roth, riportata nei suoi \"Arithmetica Philosophica\" (1608). Non vi era comunque alcuna dimostrazione. Nel 1702 Leibniz sostenne di aver trovato un controesempio con il polinomio formula_5. Nel 1742 Nicolas Bernoulli e Christian Goldbach in una lettera inviata allo stesso Leibniz dimostrarono l'esistenza di radici complesse del polinomio.\nIl primo tentativo serio di dimostrazione del teorema fu operato da d'Alembert nel 1746, il quale per\u00f2 utilizz\u00f2 un teorema non ancora dimostrato (la dimostrazione fu fatta da Puiseux nel 1751 utilizzando lo stesso teorema fondamentale dell'algebra). Altri tentativi di dimostrazione furono portati avanti nel 1749 da Eulero, Lagrange nel 1772, Laplace nel 1795.\nFinalmente nel 1799 Gauss riusc\u00ec nell'intento sfruttando i tentativi dei suoi predecessori. Infine, nel 1814 Jean-Robert Argand, un libraio appassionato di matematica, pubblic\u00f2 un'altra dimostrazione molto pi\u00f9 semplice rispetto a quella di Gauss.\nEsempi.\nPolinomi a coefficienti reali.\nUn numero reale \u00e8 un particolare numero complesso: il teorema \u00e8 quindi valido per ogni polinomio a coefficienti reali. Ad esempio, si consideri il polinomio\nQuesto polinomio non ammette nessuna radice reale: i numeri reali non formano un campo algebricamente chiuso. Per il teorema fondamentale dell'algebra, il polinomio ha per\u00f2 almeno una radice complessa: questa \u00e8 l'unit\u00e0 immaginaria formula_7. Infatti:\nQuesta non \u00e8 per\u00f2 l'unica radice. Il polinomio ha grado due e ha due radici complesse formula_9 e formula_10.\nDimostrazioni.\nEsistono numerose dimostrazioni del teorema fondamentale dell'algebra che coinvolgono settori molto diversi della matematica come la topologia, l'analisi complessa e l'algebra.\nDimostrazione basata sullo sviluppo in serie di Taylor.\nSia formula_11 un polinomio a coefficienti complessi di grado formula_12. \nAbbiamo formula_13, quindi esiste formula_14 tale che \nIl disco chiuso formula_18 \u00e8 compatto, dunque per il teorema di Weierstrass esiste un punto formula_19 in cui formula_20 assume il suo minimo valore assoluto in formula_21.\nDimostriamo che formula_22: sviluppando formula_11 in serie di Taylor intorno a formula_24 abbiamo\ndove formula_26, formula_27 \u00e8 intero e formula_28 con formula_29\nSi noti che la serie di Taylor \u00e8 finita poich\u00e9 formula_30 per ogni intero formula_31 essendo formula_11 un polinomio di grado formula_3. Quindi:\ndove formula_35 per formula_36. \nPer ogni formula_37 possiamo scegliere formula_16 di modo che formula_39, in tal caso quando formula_40 allora formula_36 quindi per formula_42 sufficientemente piccolo avremo \npertanto \nossia si \u00e8 trovato un assurdo.\nDimostrazione basata sull'analisi complessa.\nSia formula_11 un polinomio complesso, tale che formula_46 per ogni formula_47 complesso. Allora la funzione \n\u00e8 una funzione intera, cio\u00e8 \u00e8 una funzione olomorfa su tutto formula_49. D'altra parte\nimplica\ne quindi la funzione formula_52 \u00e8 limitata. Per il teorema di Liouville formula_52 \u00e8 costante, da cui segue che anche formula_11 \u00e8 costante.\nQuindi gli unici polinomi senza zeri sono i polinomi costanti.\nDimostrazione topologica.\nConsideriamo un polinomio a coefficienti complessi non costante\nSi vuole dimostrare che esiste un punto formula_56 tale che formula_57. A tale scopo possiamo considerare il caso in cui formula_58.\nSupponiamo per assurdo che formula_59 non ammetta radici, cio\u00e8 che l'origine non sia nella sua immagine. Consideriamo sul piano complesso la circonferenza di centro l'origine e raggio formula_60 parametrizzata da\nIl polinomio formula_59 rappresenta una funzione continua del piano complesso in s\u00e9 stesso e come tale mander\u00e0 la circonferenza formula_63 in una curva piana parametrizzata formula_64. La curva cos\u00ec ottenuta non passer\u00e0 per l'origine dal momento che abbiamo assunto che 0 non \u00e8 nell'immagine di formula_59, e questo qualunque sia il raggio formula_60. Quindi possiamo considerare l'indice di avvolgimento di formula_64 rispetto all'origine formula_68\nPoniamo\nPoich\u00e9 l'indice di avvolgimento non varia per deformazioni della curva tali che questa non tocchi mai l'origine (\u00e8 un invariante omotopico) la funzione formula_70 sar\u00e0 continua e poich\u00e9 l'indice assume solo valori interi dovr\u00e0 anche essere una funzione costante.\nOra consideriamo il valore di formula_70 per due differenti valori di formula_60:\nIl fatto che formula_70 assuma valori differenti per differenti raggi contraddice il fatto che deve essere una funzione costante, e siamo quindi giunti a un assurdo da cui concludiamo che l'ipotesi che formula_59 non avesse nessuna radice \u00e8 impossibile.\nCampi algebricamente chiusi.\nSi dice che il campo complesso formula_49 \u00e8 un campo algebricamente chiuso per indicare il fatto che ogni polinomio di grado maggiore o uguale a 1, a coefficienti complessi, ha almeno una radice in formula_49, come stabilisce il teorema qui esposto. Tale propriet\u00e0 non \u00e8 condivisa dai sottocampi formula_107 e formula_108 come si pu\u00f2 vedere subito considerando i polinomi \nche non ha radici nel campo formula_107 dei razionali, e\nche non ha radici nel campo formula_108 dei reali."}
{"id": "12920", "revid": "466539", "url": "https://it.wikipedia.org/wiki?curid=12920", "title": "Storia di Danzica", "text": "Albori.\nPrima della fondazione di Danzica, le vicinanze erano abitate da popolazioni appartenenti alle varie culture archeologiche dell'Et\u00e0 della Pietra, Et\u00e0 del Bronzo ed Et\u00e0 del Ferro. Insediamenti esistettero nell'area per diversi secoli prima della nascita di Cristo. La costa veniva chiamata Gothiscandza da Giordane; Tacito ne fece riferimento nel suo \"Germania\". Entrambi gli storici ritenevano che l'area fosse popolata.\n\u00c8 noto che i Casciubi migrarono nell'area, ma \u00e8 sicuro che si insediarono nelle zone vicine della Pomerania con il movimento generale delle popolazioni slave, dalle paludi del Pryp\"jat', verso nord e ovest, dopo il 600. Ci sono tracce di un insediamento di artigiani e pescatori dell'VIII e IX secolo, mentre \u00e8 del X secolo un importante caposaldo dei duchi di Pomerania, con almeno 1.000 abitanti.\nFondazione della citt\u00e0.\nAnche se c'erano gi\u00e0 delle strutture in legno, l'anno 997 \u00e8 stato, di recente, considerato la data di fondazione della citt\u00e0, come anno in cui Sant'Adalberto da Praga (inviato dal re polacco Boleslao il Grande a conquistare la Prussia) viaggi\u00f2 fino al Castello di Gda\u0144sk (\"Gyddanyzc\"): nel 1997 la Polonia ha celebrato il millennio della fondazione di Danzica da parte di Miecislao I di Polonia, duca del territorio che in seguito si sarebbe chiamato Polonia, che venne accolto per competere con i porti di Stettino e Wolin sul fiume Oder.\nMiecislao I di Polonia e il figlio ricevettero la terra in pegno e il titolo ducale dagli imperatori Ottoniani nel 1000; Danzica apparteneva al territorio in seguito chiamato Pomerania e al vescovado di Ko\u0142obrzeg (mai effettivamente in carica), e a partire dal 1015 circa al vescovado pomeraniano di Kruszwica; nel 1124 la citt\u00e0 venne assegnata alla diocesi di W\u0142oc\u0142awek (Cuiavia-Pomerania), mentre diverse crociate vennero ordinate dai papi per evangelizzare le pagane Prussia e Pomerania, che per secoli si difesero dai tentativi di conquista da parte delle altre trib\u00f9 polacche.\nLe varianti del nome della citt\u00e0, presenti nei documenti, dal medioevo all'inizio dell'era moderna sono: \"Gyddanzyc\", \"Kdansk\", \"Gdanzc\", \"Dantzk\", \"Dantzk\", \"Dantzig\", \"Dantzigk\", \"Dantiscum\" e \"Gedanum\".\nCapitale del Ducato di Pomerelia (1138 - 1294/1308).\nNel XII secolo, la Polonia venne divisa in diverse province sotto la supremazia dell'Alto Duca di Cracovia. In realt\u00e0 il Ducato di Pomerelia stava riacquistando sempre pi\u00f9 indipendenza. Danzica divenne la roccaforte di un'intera dinastia di duchi di Pomerelia, i pi\u00f9 famosi dei quali furono Mestwin I (1207\u20131220) \u015awi\u0119tope\u0142k II (1215\u20131266) e Mestwin II (1271\u20131294).\nIntorno al 1235 Danzica contava qualcosa come 2.000 abitanti. Su garanzia di \u015awi\u0119tope\u0142k II il Grande alla citt\u00e0 venne concesso il Diritto di Lubecca. In seguito sempre pi\u00f9 mercanti dalle citt\u00e0 di Lubecca e Brema, della Lega Anseatica, s'insediarono nella citt\u00e0. Ufficialmente riconosciuta come citt\u00e0 nel 1224 e battezzata con il nome \"Gda\u0144sk\", crebbe fino a diventare uno dei porti pi\u00f9 importanti per il commercio e la pesca, lungo la costa del Mar Baltico.\nNel 1282/1294 Mestwin II, l'ultimo duca della Pomerelia, cedette tutte le sue terre, inclusa Danzica, al granduca (in seguito re) Przemys\u0142 II. Il titolo ufficiale di Przemys\u0142 II divenne \"dux Polonie et Pomoranie\". Dopo il suo assassinio nel 1296, la citt\u00e0 venne temporaneamente governata dai re di Boemia e Polonia, Venceslao II e suo figlio Venceslao III.\nDominazione Teutonica (1308-1454).\nAll'inizio del XIV secolo, la regione venne trascinata in una guerra che coinvolgeva il Regno di Polonia e il Margraviato del Brandeburgo. Le rivendicazioni del Margraviato su Danzica e la Pomerania si basavano su un trattato dell'8 agosto 1305, tra il margravio del Brandeburgo e Venceslao III, che prometteva il territorio di Mei\u00dfen alla corona boema, in cambio di Danzica e Pomerania (il contratto non era stato fatto).\nDurante il corso della guerra, Danzica venne assediata nel novembre 1308 dai Cavalieri Teutonici, chiamati da Ladislao I di Polonia. I Cavalieri espulsero i brandeburghesi alla fine del 1308, ma non restituirono la citt\u00e0 ai polacchi. Tutti gli abitanti della citt\u00e0 vennero brutalmente massacrati (Il massacro viene contestato da alcuni, ma cionondimeno ci fu una stagnazione e anche un arretramento nello sviluppo di Danzica, che potrebbe confermarlo). L'Ordine Teutonico continu\u00f2 l'invasione delle terre polacche, incorporandole nei propri domini. Nel settembre 1309, il margravio Valdemaro di Brandeburgo vendette le sue pretese sul territorio all'Ordine Teutonico per marchi. Fu allora che la citt\u00e0 venne chiamata per la prima volta con il suo nome tedesco \"Danzig\". Questo fu l'inizio di una serie di conflitti tra la Polonia e l'Ordine Teutonico.\nIl possesso di Danzica da parte dell'Ordine Teutonico venne contestato per tutto il tempo dai sovrani polacchi Ladislao I e Casimiro il Grande, il che port\u00f2 a una serie di guerre sanguinose e azioni legali alla corte papale nel 1320 e 1333. Finalmente nel 1343 venne conclusa la pace con il Trattato di Kalisz, quando i Cavalieri Teutonici accettarono di controllare la Pomerania di Danzica, come concessione o dono dei sovrani polacchi, e riconobbero anche la sovranit\u00e0 feudale della Polonia. I diritti polacchi sulla Pomerania non vennero mai pi\u00f9 contestati e i sovrani polacchi conservarono il titolo di \"duca di Pomerania\", ma l'Ordine mantenne un ferreo controllo sulla citt\u00e0.\nSotto la dominazione teutonica lo sviluppo della citt\u00e0 inizialmente lento, ebbe una forte crescita grazie alla prosperit\u00e0 economica in Prussia e in Polonia, la quale stimol\u00f2 i traffici lungo la Vistola. La citt\u00e0 divenne un membro a tutti gli effetti della Lega Anseatica nel 1361, ma i suoi mercanti rimasero risentiti per le barriere al commercio lungo la Vistola e verso la Polonia, unitamente alla mancanza di diritti politici in uno Stato governato nell'interesse dei monaci-guerrieri religiosamente motivati dall'Ordine. In seguito i Cavalieri dovettero accettare il fatto che Danzica difendesse la sua indipendenza e fosse il pi\u00f9 grande porto della regione, dopo aver sorpassato in importanza Elbl\u0105g, un'altra citt\u00e0 prussiana e membro della Lega Anseatica.\nNel 1410, durante la battaglia di Grunwald, il consiglio della citt\u00e0 riconobbe il re polacco, Ladislao II come suo sovrano. Dopo la fine della guerra, conclusa con la Pace di Toru\u0144 nel 1411, Ladislao II rinunci\u00f2 alla citt\u00e0 restituendola all'Ordine Teutonico. Successivamente la popolazione della citt\u00e0 fu repressa dai Cavalieri teutonici come punizione per il sostegno al re polacco.\nInizialmente i Cavalieri cercarono di ridurre l'importanza economica di Danzica, abolendo il governo locale e i privilegi dei mercanti di Lubecca. Ci\u00f2 apparentemente si lega al fatto che il consiglio cittadino di Danzica venne rimosso nel 1411 e i suoi membri decapitati.\nNel Regno di Polonia (1454-1793).\nNel 1440, Danzica si uni alle citt\u00e0 Anseatiche di Elbing e Thorn per formare la Confederazione Prussiana, che venne appoggiata da Casimiro IV di Polonia nella sua ribellione (febbraio 1454) contro il governo dell'Ordine Teutonico. La risultante \"Guerra delle Citt\u00e0\" o Guerra dei tredici anni fin\u00ec con la sconfitta dell'Ordine e la sua resa alla corona polacca (Secondo Trattato di Tpru\u0144), ottobre 1466, che comport\u00f2 tra l'altro la perdita dei diritti su Danzica, Pomerania e il resto dell'area, successivamente conosciuta come Prussia Reale o \"Polacca\".\nIl XV e XVI secolo portarono cambiamenti all'eredit\u00e0 culturale della citt\u00e0. Questi cambiamenti si possono vedere nelle arti, nel linguaggio e nei contributi al mondo scientifico. Nel 1473, un vascello comandato dal capitano Paul Beneke port\u00f2 in citt\u00e0 la pala d'altare intitolata: Giudizio Universale (\"J\u00fcngste Gericht\"), dell'artista Hans Memling. Attorno al 1480\u20131490, vennero installate nella Chiesa di Santa Maria (\"Marienkirche\") delle tavolette che ritraevano i \"dieci comandamenti\" in basso tedesco.\nNel 1520 vennero stampate le dottrine luterane, nel 1522 si \u00e8 svolta la prima liturgia luterana e la Riforma protestante fu subito sostenuta dalla maggioranza della popolazione locale.\nGeorg Joachim Rheticus visit\u00f2 il sindaco di Danzica nel 1539, mentre stava lavorando con Niccol\u00f2 Copernico nella vicina Frombork. Il sindaco diede a Rheticus assistenza finanziaria per la pubblicazione della \"Narratio Prima\", che venne pubblicata in citt\u00e0 dallo stampatore Rhode nel 1540 ed \u00e8 a tutt'oggi considerata la migliore introduzione alla teoria copernicana. Mentre era a Danzica, Rheticus, che era anche un cartografo e fabbricante di strumenti di navigazione, intervistava i piloti sulle loro necessit\u00e0 di navigazione. Present\u00f2 la \"Tabula chorographica auff Preusse\" al duca Alberto I di Prussia nel 1541.\nNel 1566, il linguaggio ufficiale delle istituzioni di governo della citt\u00e0 venne cambiato dal basso tedesco usato nelle citt\u00e0 anseatiche all'alto tedesco.\nLa citt\u00e0 lott\u00f2 per restare un membro indipendente della Lega Anseatica, durante tutto il XVI secolo, contro una serie di pressioni (si veda Alberto IV Giese, un membro del consiglio e di una storica famiglia patrizia di Danzica, per i dettagli).\nLo stampatore locale Andreas H\u00fcnefeld(t) (\"Hunsfeldus\") (1606\u20131652) stamp\u00f2 una versione di Danzica dei manifesti Rosacroce. In seguito, pubblic\u00f2 i poemi di Martin Opitz. Il famoso poeta era morto nel 1639 e un suo amico, il Pastore di Danzica conosciuto come Bartholomaeus Nigrinus, assieme a due associati, edit\u00f2 i poemi di Opitz per la casa di stampa di H\u00fcnefeld.\nDurante la rivolta di Danzica, la citt\u00e0 venne assediata nel 1577 per circa sei mesi dalle forze del re Stefano I B\u00e1thory. Il conflitto ebbe inizio quando la citt\u00e0 di Danzica non riconobbe l'elezione di Stefano I al trono polacco, sostenendo invece Massimiliano II d'Asburgo. Dopo una battaglia in campo, l'esercito di Danzica composto da numerosi mercenari, venne sconfitto dalle truppe di Stefano I, ma questi, non essendo in grado di conquistare la citt\u00e0, dovette riconfermare lo \"status\" speciale della citt\u00e0 concesso dai precedenti monarchi, oltre ai numerosi privilegi. In cambio la citt\u00e0 di Danzica pag\u00f2 la somma di 200.000 z\u0142oty alla corte reale.\nNel 1606 venne fondata la distilleria \"Der Lachs\" (il Salmone), che produceva uno dei pi\u00f9 famosi prodotti di Danzica, il liquore chiamato \"Goldwasser\" (\"Acqua d'oro di Danzica\"), fatto a base di oli essenziali, erbe aromatiche e scaglie d'oro di circa 22 carati che galleggiavano nella bottiglia. La ricetta, assieme ad altre, nel 1945 venne esportata nella Germania occidentale, dove il liquore continu\u00f2 a essere prodotto.\nDurante la guerra polacco-svedese, il 28 novembre 1627 ebbe luogo leggermente a nord del porto di Danzica, nei pressi del villaggio di Oliva (Oliwa), una battaglia navale che si concluse con la sconfitta di un piccolo squadrone navale svedese ad opera della marina reale polacca.\nDal XIV, fino alla met\u00e0 del XVII secolo, Danzica speriment\u00f2 una rapida crescita, divenendo la pi\u00f9 grande citt\u00e0 sulla costa del Mar Baltico nel XVI secolo, grazie ai suoi ampi commerci con i Paesi Bassi e la sua gestione della maggior parte del traffico marittimo polacco, trasportato a nord sulla Vistola. Essendo la pi\u00f9 grande e una delle citt\u00e0 pi\u00f9 influenti della Polonia, ha goduto dei diritti di voto durante il periodo delle elezioni reali in Polonia (come una delle dieci pi\u00f9 importanti citt\u00e0 polacche, come Cracovia, Varsavia, Pozna\u0144, Toru\u0144 e Leopoli). A causa dello \"status\" speciale della citt\u00e0 e del significato all'interno della Confederazione polacco-lituana, gli abitanti della citt\u00e0 divennero largamente bi-culturali, condividendo la cultura polacca e tedesca, e furono fortemente legati alle tradizioni della Confederazione polacco-lituana. Nel 1611 nacque a Danzica l'astronomo polacco Johannes Hevelius. Intorno al 1640, Johannes Hevelius fond\u00f2 il suo a Danzica. Il re polacco Giovanni III Sobieski visit\u00f2 Hevelius numerose volte.\nLa prospettiva della citt\u00e0 venne comunque gravemente danneggiata dalla guerra dei trent'anni (1618\u20131648) e dalla seconda guerra del nord (1655\u20131660), soffr\u00ec inoltre di un'epidemia di peste bubbonica nel 1709.\nNel 1654, Carlo X Gustavo di Svezia invase la Polonia, nel 1655 arriv\u00f2 alle mura della citt\u00e0, ma si trattenne dall'assedio.\nUna flotta navale olandese arriv\u00f2 nel luglio del 1656, riaprendo cos\u00ec il commercio vitale con i Paesi Bassi.\nIl 3 maggio 1660 venne firmato nei pressi di Danzica il Trattato di Oliva, con il quale Giovanni II Casimiro rinunci\u00f2 alle sue pretese sulla corona svedese, che il suo padre Sigismondo II Vasa aveva ricevuto nel 1599. La Polonia cedette anche formalmente alla Svezia la Livonia svedese e la citt\u00e0 di Riga, che era sotto controllo svedese dal 1620, ponendo cos\u00ec fine al diluvio svedese.\nDanzica prese parte a tutte le conferenze della Lega Anseatica fino all'ultima che si tenne nel 1669. Per quell'epoca le Province Unite e altre potenze commerciali marittime avevano sorpassato i centri commerciali del Mar Baltico come Danzica.\nDanzica era la citt\u00e0 pi\u00f9 grande della Polonia fino all'inizio del XVIII secolo, prima cio\u00e8 della rapida crescita di Varsavia, la capitale della Polonia.\nDurante la guerra di successione polacca, Danzica sostenne il candidato perdente al trono Stanislao Leszczy\u0144ski. Dal 22 febbraio al 30 giugno 1734, la citt\u00e0 sub\u00ec un prolungato assedio da parte delle truppe imperiali russe, durante il quale venne pesantemente danneggiata. Dopo 135 giorni di assedio, la citt\u00e0 si arrese senza condizioni al feldmaresciallo M\u00fcnnich a capo dell'esercito imperiale.\nNel 1743 venne fondata da Daniel Gralath la Societ\u00e0 di Ricerca di Danzica (\"Naturforschende Gesellschaft in Danzig\").\nNel Regno di Prussia (1793-1806).\nDurante la prima spartizione della Polonia (1772), gli abitanti di Danzica combatterono ferocemente per restare indipendenti, mentre la maggioranza della Pomerania Polacca ricadde sotto il Regno di Prussia. Danzica fu quindi circondata da territori prussiani fino al 1793, data in cui venne incorporata nel Regno, come parte della provincia della Prussia Occidentale.\nUn tentativo di rivolta studentesca contro la Prussia guidato da Gottfried Benjamin Bartholdi fu presto annientato dalle autorit\u00e0 prussiane nel 1797.\nDopo le sconfitte inflitte all'esercito prussiano da parte di Napoleone, nelle battaglie di Jena e Auerst\u00e4dt, la citt\u00e0 si trov\u00f2 minacciata dall'imminente avanzata francese. Il 19 marzo 1807, Danzica venne assediata dalla Grande Armata con al comando il maresciallo Lefebvre: la citt\u00e0 venne posta in stato d'assedio con all'interno circa 11.000 uomini dell'esercito del regno di Prussia e dell'esercito imperiale russo giunto in ausilio, che costituirono la guarnigione della citt\u00e0. Dopo circa tre mesi di assedio, la citt\u00e0 capitol\u00f2 il 24 maggio 1807.\nRepubblica di Danzica (1807-1814).\nDopo la stipulazione della Pace di Tilsit, avvenuta il 9 luglio 1807, venne istituita la Repubblica di Danzica, comprendente la citt\u00e0 insieme al suo circondario rurale alla foce della Vistola, oltre alla Penisola di Hel e alla met\u00e0 meridionale del litorale. La Repubblica \u00e8 stata proclamata ufficialmente il 21 luglio 1807, dopo che le truppe francesi avevano consegnato la citt\u00e0 il 27 maggio. Il maresciallo Fran\u00e7ois Joseph Lefebvre, comandante dell'assedio di Danzica, ricevette il titolo onorifico di \"duca di Danzica\" dalle mani di Napoleone Bonaparte, tuttavia il governatore della citt\u00e0 \u00e8 stato il generale francese Jean Rapp. I cittadini dovettero ospitare la Grande Armata e pagare ingenti tributi in preparazione dell'invasione francese della Russia nel 1812.\nDopo la ritirata di Napoleone da Mosca, le forze imperiali russe assediarono la citt\u00e0 dalla fine di gennaio al 29 novembre 1813. Il generale Rapp firm\u00f2 la capitolazione il 29 dicembre 1813, mentre la guarnigione, composta da 35.000 soldati francesi, si arrese il 2 gennaio 1814.\nRitornata al governo diretto della Prussia e divenuta capoluogo dell'omonimo distretto governativo (\"Regierungsbezirk Danzig\"), l'autonomia della citt\u00e0 venne notevolmente ridotta.\nNel Regno di Prussia (1815-1919).\nDalla prima spartizione della Polonia, la citt\u00e0 perse la sua funzione di porto principale per le esportazioni polacche attraverso il Mar Baltico e smise anche di essere il porto principale della regione, sperimentando un prolungato declino economico e demografico.\nDal 1850 la situazione inizi\u00f2 gradualmente a migliorare, grazie ai fondi stanziati dal Regno di Prussia per lo sviluppo economico della citt\u00e0, cos\u00ec come per la costruzione di nuovi cantieri navali e fabbriche, ma soprattutto per il collegamento ferroviario con Berlino tramite la ferrovia orientale della Prussia.\nDurante il mandato del sindaco Leopold von Winter (1863\u20131890), venne realizzata una moderna rete di approvvigionamento idrico e di drenaggio, fu istituita la prima linea dei tram trainati dai cavalli e pavimentata la maggior parte delle strade e dei marciapiedi. Inoltre Danzica divenne una delle pi\u00f9 importanti citt\u00e0 nel Regno di Prussia per l'addestramento militare e nella citt\u00e0 vennero aperte numerose caserme dei vari reggimenti.\nDal 1824 fino al 1878, la Prussia Orientale e quella Occidentale vennero unite in una singola provincia del Regno Prussiano. Ma, anche se Danzica era parte del Regno di Prussia, non fu mai un membro della Confederazione Tedesca (\"Deutsche Bund\") del 1815\u20131866. Dopo lo scioglimento della Confederazione, la citt\u00e0 venne incorporata, assieme al resto della Prussia, nella Confederazione Tedesca del Nord nel 1867 e nell'appena costituito Impero tedesco nel 1871.\nDanzica, tradizionalmente, \u00e8 sempre stata una citt\u00e0 di lingua e cultura tedesca. Nonostante ci\u00f2, soprattutto a seguito della rivoluzione industriale, nella citt\u00e0 afflu\u00ec un significativo numero di popolazione proveniente dalle campagne, portando a un incremento anche della presenza polacca. Nella citt\u00e0 vennero aperte varie associazioni di cultura polacca, oltre alla stampa di giornali e la celebrazione di messe in polacco. \nNel 1907 vennero organizzate proteste contro le politiche prussiane di germanizzazione, tra cui il divieto di uso della lingua polacca e l'espropriazione dei proprietari di casa polacchi.\nCitt\u00e0 Libera di Danzica \u2013 \"Freie Stadt Danzig\" (1920-1939).\nA seguito della sconfitta tedesca nella prima guerra mondiale, le potenze alleate, nel trattato di Versailles (1919) decisero di creare la Citt\u00e0 Libera di Danzica (governata da un commissario nominato dalla Societ\u00e0 delle Nazioni) che comprendeva la citt\u00e0 stessa, il porto e un piccolo territorio circostante. Lo scopo di questa decisione era di permettere ai polacchi di poter usare ancora Danzica come loro porto principale e al tempo stesso di non subordinare la popolazione tedesca della citt\u00e0 al governo diretto della Polonia. La Societ\u00e0 delle Nazioni respinse la petizione dei cittadini per denominare ufficialmente la citt\u00e0 come: Citt\u00e0 Libera Anseatica di Danzica (\"Freie Hansastadt Danzig\"). Comunque la Societ\u00e0 li riconobbe come cittadini di Danzica con una cittadinanza separata e quindi non pi\u00f9 in possesso della cittadinanza tedesca.\nL'obiettivo strategico della Polonia era di riconquistare l'accesso al mare aperto e le concessioni territoriali date alla Polonia dal trattato di Versailles erano una buona opportunit\u00e0 per ottenerlo. Il governo polacco, inoltre, sperava di riportare le relazioni con il suo porto principale allo stato precedente al 1772. Comunque, nel momento cruciale della Guerra Polacco-Sovietica, quando l'esercito sovietico si stava avvicinando a Varsavia, i lavoratori di Danzica entrarono in sciopero per bloccare la consegna delle munizioni all'esercito polacco. Questa mossa trascin\u00f2 entrambe le parti nel conflitto che segn\u00f2 la storia della Citt\u00e0 Libera di Danzica.\nVenne creata dalle potenze alleate una unione doganale con la Polonia, la quale concesse una parte del porto (Westerplatte) di Danzica alla Repubblica Polacca come deposito militare. La separazione del porto di Danzica, la delegazione del servizio postale alla Posta Polacca e l'imposizione del dazio doganale, in base al trattato, vennero giustificate come necessit\u00e0 della Polonia per la tutela e la preservazione dell'accesso diretto al Mar Baltico. La Polonia allora stazion\u00f2 piccoli raggruppamenti di truppe nella penisola di Westerplatte. Con grande risentimento degli abitanti di Danzica i polacchi, usando considerevoli investimenti stranieri, iniziarono a costruire un grande porto militare a Gdynia (precedentemente Gdingen), a soli 25\u00a0km da Danzica. Contrariamente a Danzica, Gdynia era un possedimento diretto della Polonia e presto venne conosciuto come la \"finestra polacca sull'esterno\".\nDopo la prima guerra mondiale si ebbe un massiccio afflusso di polacchi nell'area. Prima della guerra Gdingen era stato un piccolo villaggio di pescatori con circa 1.000 abitanti. Con l'acquisizione polacca Gdynia, vent'anni dopo, contava oltre 100.000 abitanti polacchi.\nA causa della guerra doganale tra Polonia e Germania del 1925\u20131934, la Polonia era pi\u00f9 focalizzata che mai sul commercio internazionale. Ad esempio, furono costruite nuove ferrovie per collegare la Slesia con la costa e nuove tariffe resero molto conveniente spedire le merci tramite i porti polacchi piuttosto che da quelli tedeschi.\nGdynia divenne il pi\u00f9 grande porto del Mar Baltico, ma anche Danzica approfitt\u00f2 di questa prosperit\u00e0. Cionondimeno, i polacchi utilizzarono frequentemente le sanzioni economiche durante il conflitto con le autorit\u00e0 della Libera Citt\u00e0 e come risultato Danzica ne soffr\u00ec pesantemente.\nLa forte economia della fine degli anni venti non fu sfruttata bene da Danzica, in quanto i \"leader\" cittadini erano pi\u00f9 interessati a preparare la strada per la futura riunione con la Germania che non a migliorare le relazioni con la Polonia.\nLa Citt\u00e0 Libera di Danzica emise propri francobolli e una propria valuta (il Gulden). Molti esempi di francobolli e monete, che recano la scritta \"Freie Stadt Danzig\", sopravvivono nelle collezioni tutt'oggi. Il desiderio generale degli abitanti era di un'eventuale riunione alla Germania e le elezioni nella citt\u00e0 generalmente diedero la vittoria agli elementi nazionalisti. Questo culmin\u00f2 nell'elezione di un governo del Partito Nazista nelle elezioni del maggio 1933, poco dopo l'ascesa al potere in Germania di Adolf Hitler.\nL'incorporazione tedesca di Danzica fu una delle pretese territoriali nazionaliste che ogni governo della Repubblica di Weimar aveva messo in agenda. Il governo nazista, dopo aver preso il potere in Germania nel 1933, fece inscenare nel 1934 al governo di Danzica un incidente militare. Ma alla fine la Germania, che non aveva ancora iniziato a riarmarsi apertamente, decise di giungere al compromesso piuttosto che rischiare la guerra con l'allora molto pi\u00f9 preparato esercito polacco.\nNel 1934 un accordo di non-aggressione Tedesco-Polacco venne firmato e al governo della Citt\u00e0 Libera di Danzica venne ordinato di cessare di creare ulteriori problemi. Polonia e Danzica entrarono in un breve periodo di buona cooperazione economica e di prosperit\u00e0. Si stava comunque costruendo una societ\u00e0 totalitaria, che port\u00f2 a restrizioni verso le minoranze presenti in citt\u00e0. In particolare ai polacchi e agli ebrei, che divennero principali obiettivi nei quotidiani atti di violenza e di persecuzione da parte dei nazisti.\nGran parte della comunit\u00e0 ebraica decise di andarsene dopo un \"pogrom\" avvenuto nel mese di ottobre del 1937, ma in particolare subito dopo la notte dei cristalli, non solo da Danzica ma dall'intera regione, in quanto si resero conto che si sarebbero ben presto trovati nelle mani dei nazisti. Nel marzo 1939 part\u00ec il primo e l'unico trasporto diretto verso la Palestina, la loro evacuazione fu conseguita con successo. Mentre i restanti membri, per lo pi\u00f9 anziani che non scelsero la via di emigrazione, andarono inevitabilmente incontro alla deportazione verso i campi di sterminio.\nSeconda guerra mondiale (1939-1945).\nA seguito dell'annessione dell'Austria e dei Sudeti, la Germania, nell'ottobre 1938, sollecit\u00f2 la cessione della Citt\u00e0 Libera di Danzica. Non sorprendentemente, la Polonia rifiut\u00f2 di cedere alla minaccia e fu appoggiata nella sua presa di posizione dai governi di Francia e Regno Unito.\nIl 1\u00ba settembre 1939, le truppe tedesche invasero la Polonia, dando l'inizio alla seconda guerra mondiale. Proprio nel porto della citt\u00e0: alle ore 4.45 del 1\u00ba settembre 1939, la vecchia corazzata \"Schleswig-Holstein\" in \"visita di cortesia\" nella Citt\u00e0 Libera di Danzica, inizi\u00f2 a cannoneggiare le postazioni polacche situate sulla penisola di Westerplatte, sparando quelli che sono considerati i primi colpi della seconda guerra mondiale.\nLa penisola fortificata di Westerplatte avrebbe dovuto resistere solo 12 ore in attesa dei rinforzi polacchi. I rinforzi non giunsero mai, ma l'esercito polacco riusc\u00ec a contrastare per ben una settimana, grazie ai mortai e alle mitragliatrici, l'avanzata dei reparti della Wehrmacht e della Kriegsmarine. Nonostante l'impossibilit\u00e0 di ricevere i rinforzi, le forze polacche resistettero fino al 7 settembre con un bilancio nella Battaglia della Westerplatte di 15 morti polacchi a fronte di circa 400 morti tedeschi. Dopo la resa, in segno di rispetto, fu consentito agli ufficiali polacchi di tenere le proprie sciabole.\nContemporaneamente ai fatti svoltisi a Westerplatte, le forze paramilitari delle SS attaccarono l'ufficio postale polacco a Danzica. Gli impiegati della Posta Polacca barricati all'interno dell'edificio e armati di sole pistole, riuscirono a respingere il primo attacco. Con il secondo attacco le SS, munite di autoblindo, sfondarono un muro nell'edificio, ma vennero bloccati dal comandante polacco, Konrad Guderski, morto durante l'esplosione della sua stessa granata che ferm\u00f2 i tedeschi nell'avanzata. Dopo un cessate il fuoco, i tedeschi fecero filtrare della benzina nell'edificio dandole fuoco e costringendo i polacchi alla resa. Le prime due persone a lasciare l'edificio con una bandiera bianca vennero immediatamente uccise, i restanti 38 impiegati furono successivamente fucilati.\nIl 2 settembre la Germania si annett\u00e9 la Citt\u00e0 Libera di Danzica, sebbene solo il 17 settembre l'occupazione divenisse completa. Il 19 settembre 1939, la citt\u00e0 ricevette la visita ufficiale di Adolf Hitler. Nell'ottobre 1939, Danzica, insieme al resto della Pomerania polacca, divenne il \"Reichsgau\" (distretto amministrativo) di Danzica-Prussia Occidentale (\"Danzig-Westpreussen\").\nI polacchi, cos\u00ec come i tedeschi dissidenti, vennero inviati nei campi di concentramento, principalmente nella vicina Stutthof, dove perirono 85.000 dei locali. Una cifra stimata in 60.000 membri dell\"intellighenzia\" casciuba e polacca, vennero uccisi in massa a Pia\u015bnica.\nAll'inizio del 1945 la Germania inizi\u00f2 ad evacuare i civili da Danzica. Gran parte della popolazione tedesca lasci\u00f2 la citt\u00e0, molti con un'evacuazione via mare verso lo Schleswig-Holstein. Questa avvenne durante l'inverno, sotto pesanti bombardamenti alleati e con il costante pericolo dei sottomarini sovietici.\nIl 30 gennaio 1945, la nave passeggeri \"Wilhelm Gustloff\", salp\u00f2 dal porto di Gdynia con a bordo circa 10.500 persone (secondo i dati ufficiali, 173 membri dell'equipaggio, 918 marinai, 162 feriti, 4.424 profughi e 373 donne di supporto alla Kriegsmarine, in aggiunta vi erano migliaia di rifugiati civili a prora). Alle ore 21:10 la nave fu colpita da tre siluri dal sottomarino sovietico S-13 e dopo circa 50 minuti affond\u00f2 a 20 miglia dalle coste della Pomerania. Le vittime erano in maggioranza donne e bambini. Una simile sorte tocc\u00f2 anche alle navi \"MV Goya\" e \"SS General von Steuben\", nelle quali morirono rispettivamente 6.800 e 4.900 persone.\nDurante la guerra la citt\u00e0 non subi grossi danni, alcune incursioni aeree alleate non portarono a grosse perdite. Il 30 marzo 1945, Danzica venne \"liberata\" dall'Armata Rossa e dall'esercito popolare polacco. Gi\u00e0 durante il bombardamento della citt\u00e0 molti importanti monumenti erano stati danneggiati o distrutti, e i combattimenti di strada portarono alla distruzione di molti altri edifici.\nDopo la cessazione della resistenza tedesca, i soldati sovietici ebbero mano libera in citt\u00e0. Danzica venne saccheggiata e i restanti edifici dati a fuoco. Alla fine dell'aprile del 1945, la citt\u00e0 era avvolta da numerosi incendi appiccati volutamente dai soldati sovietici, i quali arrecarono il maggior danno al patrimonio architettonico della citt\u00e0.\nDopoguerra.\nAncor prima della fine della seconda guerra mondiale, la Conferenza di Jalta aveva deciso di porre \"Danzig\", che ora si sarebbe chiamata \"Gda\u0144sk\", sotto un'amministrazione polacca \"de facto\" e questa decisione venne confermata dalla Conferenza di Potsdam. Un trattato tra la Polonia e la Repubblica Democratica Tedesca, nel 1950, cedeva Danzica e altre zone alla Polonia. Comunque, a causa dell'assenza di un trattato formale di pace e alla potente influenza dei rifugiati orientali nella Germania Ovest, la Repubblica Federale Tedesca non riconobbe i nuovi confini fino all'introduzione della \"Ostpolitik\" da parte del cancelliere Willy Brandt, nel 1970. I confini vennero riaffermati tra la Polonia e la Germania unita, con il trattato sul confine tedesco-polacco nel 1990.\nDopo la fine della guerra, quasi tutti i cittadini tedeschi che tornarono in citt\u00e0 o vi erano rimasti, vennero riconosciuti come nemici della Polonia.\nGran parte di essi dovette affrontare un comitato speciale di verifica, che giudicava il loro comportamento durante la guerra. Molti fallirono, anche se le loro radici familiari a \"Danzig/Gda\u0144sk\" risalivano a molti secoli prima, o erano di discendenza casciuba, perch\u00e9 avevano dimostrato il loro appoggio alla Germania nazista durante la seconda guerra mondiale o iscrivendosi alla \"Volksliste\". I comitati sono stati spesso criticati, in quanto vennero formati da un governo comunista e i loro membri non erano sempre competenti o esprimevano sentimenti antitedeschi.\nIn seguito, le richieste di cittadinanza vennero sottoposte a un processo giudiziario. Ciononostante, se a qualcuno veniva concessa la cittadinanza polacca, questi non era in grado di emigrare in Germania di sua spontanea volont\u00e0.\nDopo il 1948, Stalin fece in modo che il governo polacco chiudesse i confini per coloro che volevano riunirsi alle loro famiglie in Germania. Nell'intero processo, la maggior parte degli ex-cittadini tedeschi di Danzica emigrarono nella Repubblica Federale Tedesca (stabilendosi principalmente nella citt\u00e0 di Lubecca).\nIn tal modo la popolazione pre-bellica di Danzica divenne ben presto una minoranza all'interno della citt\u00e0.\nNuovi residenti polacchi vennero insediati a Danzica da altre parti della Polonia e dalle zone di lingua polacca a est della Linea Curzon, che vennero annesse all'Unione Sovietica dopo la seconda guerra mondiale. Anche molti casciubi della zona si trasferirono in citt\u00e0. La citt\u00e0 venne quindi trasformata da una in cui il tedesco era la lingua principale\u00a0\u2013 quella ritratta ad esempio, da G\u00fcnter Grass, nativo di Danzica, nei romanzi \"Il tamburo di latta\", \"Gatto e topo\" e \"Anni di cani\" \u2013 in una in cui la maggioranza delle persone parlava polacco.\nNel dopoguerra, inizi\u00f2 il processo di ricostruzione e ripristino di gran parte dell'architettura distrutta nell'antico centro della citt\u00e0, circa il 90% degli edifici. Anche tutti i nomi tedeschi di strade, edifici e cantieri navali vennero convertiti in nomi polacchi, come \"D\u0142ugi Targ\" per \"Langemarkt\" (Mercato Lungo), la principale arteria pedonale della citt\u00e0. Mentre i quartieri sono stati rinominati, talvolta con nomi polacchi di origine medievale (\"Langfuhr\" - \"Wrzeszcz\"), altre volte con la semplice traduzione dei termini tedeschi (\"Neu Schottland\" - \"Nowy Szkoty\", \"Neufahrwasser\" - \"Nowy Port\"). In alcuni casi, sono stati utilizzati anche i nomi dei luoghi originari dei nuovi abitanti.\nSolidarno\u015b\u0107.\nNel dicembre del 1970, un disagio si manifest\u00f2 chiaramente a Danzica, quando gli operai dei cantieri navali di Danzica scesero in strada per protestare contro la politica di austerit\u00e0 e di aumento dei prezzi decisa da W\u0142adys\u0142aw Gomu\u0142ka. Diedero vita ad una vera e propria insurrezione, che port\u00f2 all'incendio della sede generale del Partito operaio polacco a Danzica. A seguito dei disordini, la polizia e l'esercito risposero con la forza contro i manifestanti, negli scontri persero la vita decine di manifestanti oltre ai numerosissimi feriti. La crisi venne risolta con la concessione di aumenti salariali e con l'allontanamento di Gomu\u0142ka, sostituito dal pi\u00f9 giovane Edward Gierek. Ma il cambio al vertice rappresent\u00f2 solo una soluzione temporanea ai problemi economici e politici del paese, che si sarebbero ripresentati dieci anni pi\u00f9 tardi.\nNell'agosto 1980 dopo numerosi scioperi e manifestazioni, venne fondato nel cantiere navale \"Lenin\" di Danzica, il primo sindacato libero ed indipendente del blocco sovietico, Solidarno\u015b\u0107 (solidariet\u00e0). La forte opposizione del movimento sindacale al governo pose fine al regime comunista nel 1989 e port\u00f2 all'elezione a Presidente della Polonia il suo \"leader\" Lech Wa\u0142\u0119sa."}
{"id": "12921", "revid": "125454228", "url": "https://it.wikipedia.org/wiki?curid=12921", "title": "Aalto (disambigua)", "text": "Aalto \u00e8 un termine finlandese che significa letteralmente \"onda\". Utilizzato anche come cognome, il termine appare per la prima volta nel 1544 nel \"Rucouskiria Bibliasta\", un libro di preghiere scritto dal teologo finlandese Mikael Agricola, considerato uno dei padri della lingua finlandese.\nEdifici.\nVari edifici nel mondo sono intitolati ad Alvar Aalto, molti dei quali progettati da lui stesso:"}
{"id": "12922", "revid": "1048993", "url": "https://it.wikipedia.org/wiki?curid=12922", "title": "Paesi Baschi", "text": "I Paesi Baschi (in basco: \"Euskadi\", in spagnolo: \"Pa\u00eds Vasco\") sono una comunit\u00e0 autonoma della Spagna. La popolazione conta 2.189.534 abitanti.\nLa citt\u00e0 pi\u00f9 popolata \u00e8 Bilbao con pi\u00f9 di 350.000 abitanti, seguita da Vitoria (Capoluogo dei Paesi Baschi) con 220.000 abitanti, e San Sebasti\u00e1n con 194.000 abitanti.\nIl capoluogo \u00e8 Vitoria-Gasteiz (nel 1181 il Re di Navarra Sancho il Saggio fonda la cittadina di Nueva Vitoria accanto al villaggio di Gasteiz: da quel momento viene conosciuta come Vitoria-Gasteiz). I Paesi Baschi confinano con la Francia (Aquitania) a nord-est, con la Navarra a sud-est, con La Rioja a sud, con la Castiglia e Le\u00f3n a sud-ovest e la Cantabria a ovest. Le coste settentrionali sono bagnate dal Mar Cantabrico.\nHa il secondo tasso di disoccupazione pi\u00f9 basso della Spagna (8.6 nel 2019) solo dietro alla Navarra.\nGeografia fisica.\nI Paesi Baschi sono suddivisi nelle seguenti province:\nPrima della Costituzione spagnola del 1978, con il suo sistema di comunit\u00e0 autonome, queste tre province erano note con il nome spagnolo di \"Provincias Vascongadas\". La struttura politica dei Paesi Baschi \u00e8 stata definita nello Statuto di Guernica, approvato il 25 ottobre 1979. Nel 2003 il PNV, partito al governo dei Paesi Baschi in quell'anno, propose di modificare questo statuto con il Piano Ibarretxe. Il progetto, per\u00f2, seppur fosse stato approvato in maggioranza assoluta dal governo basco, fu respinto nel 2005 dalle Cortes Generales.\nIl territorio basco ha tre aree distinte, che sono definite da due catene parallele dei Monti Baschi. La catena principale di montagne forma lo spartiacque dei bacini atlantico e dell'Ebro e raggiunge il punto pi\u00f9 alto nell'Aitzkorri, con 1.551 metri. Le tre aree sono le seguenti.\nBacino atlantico.\n\u00c8 la parte formata da varie valli con brevi fiumi che scorrono dalle montagne al Golfo di Biscaglia, come il Nervi\u00f3n, l'Urola o l'Oria. La costa \u00e8 frastagliata, con alte ed ampie scogliere e piccole insenature. Le principali caratteristiche della costa sono la baia Bilbao Abra e l'estuario di Bilbao, l'estuario dell'Urdaibai e la baia Bidasoa-Txingudi che forma il confine con la Francia.\nLa parte centrale.\nTra le due catene di monti, \u00e8 situata un'area formata essenzialmente da un alto altipiano chiamato \"Llanada Alavesa\" (pianure d'\u00c1lava) dov'\u00e8 situata la capitale basca Vitoria-Gasteiz. I fiumi in quest'area scorrono verso sud dalle montagne dirigendosi verso il fiume Ebro: i principali sono lo Zadorra ed il Bayas.\nValle dell'Ebro.\nDalle montagne meridionali all'Ebro vi \u00e8 infine l'area chiamata \"Rioja Alavesa\", che condivide le caratteristiche mediterranee delle altre zone vicine della valle del lungo fiume spagnolo. Il clima \u00e8 molto diverso rispetto alla zona atlantica, tanto che il territorio \u00e8 sfruttato ampiamente a vigneti per la produzione del famoso vino Rioja.\nClima.\nLe montagne basche sono una sorta di spartiacque climatico del Paese Basco: le valli del nord, in Biscaglia e Gipuzkoa, nonch\u00e9 la valle di Ayala in \u00c1lava, fanno parte della zona in cui il clima oceanico \u00e8 preponderante, con il suo clima umido tutto l'anno e temperature moderate. La piovosit\u00e0 media \u00e8 di circa 1200\u00a0mm.\nLa zona centrale \u00e8 pi\u00f9 continentale, con un clima quasi mediterraneo, ma con una certa influenza di quella oceanica settentrionale: questo provoca estati calde e secche ed inverni freddi e nevosi.\nA sud invece la valle dell'Ebro ha un clima mediterraneo continentale, con inverni freddi e secchi ed estati molto calde e secche, con un picco di precipitazioni in primavera e in autunno. Le precipitazioni sono scarse ed irregolari, e si attestano a circa 300\u00a0mm annui.\nPolitica e governo.\nLe leggi vigenti stabiliscono che la Comunit\u00e0 Autonoma \u00e8 formata da una federazione delle tre province costituenti, che hanno sempre governato questi territori, fin dalla loro annessione alla Castiglia nel 1200, con le proprie leggi, note come il sistema dei \"fueros\". Questa autonomia, simile a quella di cui gode la Navarra, fu limitata nel XIX secolo, sospesa totalmente sotto la dittatura di Francisco Franco, ma fu restaurata dalla Costituzione spagnola del 1978.\nI termini che definiscono il grado di autonomia della Comunit\u00e0 autonoma rispetto allo stato centrale sono definiti dal \"Estatuto de Autonom\u00eda\" del 1979, che riconosce, all'articolo 1 la definizione di nazionalit\u00e0 per il popolo basco.\nPer il Popolo basco o Euskal Herria, come espressione della propria nazionalit\u00e0 e con il fine di permettere l'esercizio del proprio autogoverno, si costituisce questa Comunit\u00e0 Autonoma all'interno dello Stato spagnolo sotto la denominazione di Paese basco o Euskadi, in accordo con la costituzione e con il presente statuto, che risulta essere la sua norma istituzionale fondamentale. \nQuesto statuto risulta per\u00f2 differente e maggiormente de-centralista rispetto agli statuti delle altre Comunit\u00e0 autonome, il grado di autonomia basco pu\u00f2 essere infatti definito come un aggiornamento del regime legale che le tre provincie basche hanno avuto storicamente, sempre per\u00f2 all'interno della cornice della Costituzione spagnola del 1978. Il Paese basco oltre ad avere la possibilit\u00e0 di gestire autonomamente numerose competenze, pu\u00f2 contare su un procedimento di finanziamento basato sulla re-instaurazione dei fueros che erano stati aboliti nel 1876. Lo statuto permette l'organizzazione di un corpo di polizia proprio della comunit\u00e0 autonoma, gli Ertzaintza. \nAttraverso questo sistema, a loro volta le tre provincie che costituiscono il paese basco conservano un'ampia autonomia, che risulta per\u00f2 sottoposta al rispetto delle decisioni del Governo basco.\nLe istituzioni principali della politica basca sono: "}
{"id": "12925", "revid": "838137", "url": "https://it.wikipedia.org/wiki?curid=12925", "title": "1099", "text": ""}
{"id": "12926", "revid": "838137", "url": "https://it.wikipedia.org/wiki?curid=12926", "title": "1088", "text": ""}
{"id": "12927", "revid": "838137", "url": "https://it.wikipedia.org/wiki?curid=12927", "title": "1087", "text": ""}
{"id": "12928", "revid": "838137", "url": "https://it.wikipedia.org/wiki?curid=12928", "title": "1086", "text": ""}
{"id": "12929", "revid": "838137", "url": "https://it.wikipedia.org/wiki?curid=12929", "title": "1085", "text": ""}
{"id": "12930", "revid": "838137", "url": "https://it.wikipedia.org/wiki?curid=12930", "title": "1073", "text": ""}
{"id": "12931", "revid": "838137", "url": "https://it.wikipedia.org/wiki?curid=12931", "title": "1061", "text": ""}
{"id": "12932", "revid": "838137", "url": "https://it.wikipedia.org/wiki?curid=12932", "title": "1058", "text": ""}
{"id": "12933", "revid": "14", "url": "https://it.wikipedia.org/wiki?curid=12933", "title": "Bonifacio III", "text": ""}
{"id": "12937", "revid": "838137", "url": "https://it.wikipedia.org/wiki?curid=12937", "title": "1012", "text": ""}
{"id": "12938", "revid": "838137", "url": "https://it.wikipedia.org/wiki?curid=12938", "title": "1024", "text": ""}
{"id": "12939", "revid": "120365550", "url": "https://it.wikipedia.org/wiki?curid=12939", "title": "1032", "text": ""}
{"id": "12940", "revid": "117087130", "url": "https://it.wikipedia.org/wiki?curid=12940", "title": "1046", "text": ""}
{"id": "12941", "revid": "838137", "url": "https://it.wikipedia.org/wiki?curid=12941", "title": "1047", "text": ""}
{"id": "12942", "revid": "838137", "url": "https://it.wikipedia.org/wiki?curid=12942", "title": "1048", "text": ""}
{"id": "12943", "revid": "838137", "url": "https://it.wikipedia.org/wiki?curid=12943", "title": "1049", "text": ""}
{"id": "12944", "revid": "838137", "url": "https://it.wikipedia.org/wiki?curid=12944", "title": "1055", "text": ""}
{"id": "12945", "revid": "838137", "url": "https://it.wikipedia.org/wiki?curid=12945", "title": "1057", "text": ""}
{"id": "12946", "revid": "6923", "url": "https://it.wikipedia.org/wiki?curid=12946", "title": "The Edge", "text": "Il suo pseudonimo deriva sia da un'allusione al profilo appuntito del suo volto che dalla sua predisposizione alla sperimentazione come chitarrista in riferimento all'espressione in inglese \"on the edge\", traducibile in italiano come \"al limite\".\n\u00c8 stato collocato al 24\u00ba posto nella Lista dei 100 migliori chitarristi di tutti i tempi dalla rivista \"Rolling Stone\".\nBiografia.\nNato nel quartiere londinese di Barking, David Evans \u00e8 figlio dei gallesi Gwenda e Garvin Evans. La famiglia si trasfer\u00ec dopo un anno dalla sua nascita nella Contea di Dublino in Irlanda. L\u00ec crebbe iscrivendosi poi presso la \"St. Andrew's National School\". Durante gli anni di scuola egli frequent\u00f2 lezioni di pianoforte e chitarra. Prima di rispondere alla richiesta di musicisti per completare il gruppo rock di Larry Mullen pubblicata sulla bacheca degli annunci della \"Mount Temple Comprehensive School\" ove ambedue studiavano, egli aveva gi\u00e0 preso parte a esibizioni musicali e chitarristiche insieme con suo fratello Dick Evans. Entrambi i fratelli Evans risposero all'annuncio e furono accettati nel gruppo che da quel momento attravers\u00f2 varie fasi e denominazioni prima di assumere il definitivo nome di U2 nel marzo 1978. Poco prima di tale data, Dick Evans lasci\u00f2 la band.\nNel 1981 The Edge fu sul punto di abbandonare la musica insieme a Bono per motivi religiosi, ma Larry Mullen e Adam Clayton li convinsero a proseguire con il gruppo. Il 12 luglio 1983 egli spos\u00f2 Aislinn O'Sullivan, sua ragazza dai tempi della scuola superiore. Dalla loro unione nacquero tre figlie, Hollie nel 1984, Arran nel 1985 e Blue Angel nel 1989. La coppia si separ\u00f2 nel 1990 divorziando poi nel 1996. Durante lo Zoo TV Tour egli conobbe Morleigh Steinberg, ballerina e coreografa assunta dal gruppo come esecutrice della danza del ventre durante le performance concertistiche di \"Mysterious Ways\", con la quale si fidanz\u00f2 nel 1993. I due ebbero una figlia, Sian, nel 1997 e un figlio, Levi, nel 1999. Evans e Steinberg si sposarono il 22 giugno 2002.\nTraiettoria artistica.\nAll'inizio della propria carriera The Edge si caratterizz\u00f2 soprattutto come chitarrista \"new wave\", successivamente con l'album \"War\" (1983) le soluzioni timbriche da lui adottate si rivelarono pi\u00f9 rockeggianti, per poi cambiare ancora, spesso senza soluzione di continuit\u00e0, in occasione di ogni ulteriore album della band irlandese. \u00c8 indubbio che il suo \"sound\" sia stato capace di imprimere le tendenze musicali rock della fine degli anni ottanta e di tutti i novanta: molti riff caratteristici di \"The Joshua Tree\" (1987) e \"Achtung Baby\" (1991) sono stati successivamente imitati da numerose band e altri chitarristi. Musicista eclettico, egli \u00e8 sempre stato il protagonista della continua innovazione musicale del suo gruppo, tanto da potersi affermare che \u00e8 grazie a lui se gli U2 godono di un proprio suono, riconoscibile come un marchio di fabbrica.\nUno dei passatempi preferiti da The Edge \u00e8 la pittura.\nStile.\nLa sua tecnica chitarristica sembra ad un primo ascolto apparentemente semplice, ma contemporaneamente originale ed efficace, utilizzando inoltre, con un grado di precisione esecutiva elevatissimo, una scansione temporale quasi sempre di sedicesimi di battuta nei riff e negli arpeggi. Una caratteristica particolare e distintiva del suo sound \u00e8 l'utilizzo \"al contrario\" (cio\u00e8 dalla parte opposta alla punta, zigrinata) di un plettro Herdim, che gli permette di ottenere un attacco molto presente e simile al suono di una campanella quando utilizzato sulle note alte. Insolito \u00e8 anche l'elevato spessore della muta di corde da lui normalmente usata per la chitarra (0,013\u2033 invece che il pi\u00f9 standard 0,011\u2033) al fine, secondo The Edge, di conseguire maggiore intensit\u00e0 acustica e stabilit\u00e0 di accordatura.\nLa sua capacit\u00e0 di incorporare gli effetti gi\u00e0 nel processo di creazione dei brani rende le sonorit\u00e0 degli U2 uniche ed estremamente ricercate. In specie l'impiego intensivo dei powerchords (suonati tuttavia con un'intenzione assai differente dall'utilizzo a cui solitamente essi sono destinati - da ascoltare come esempio \"I Still Haven't Found What I'm Looking For\"), degli assoli su singola corda (come ad esempio quello di \"Until the End of the World\") e degli armonici (come all'inizio di \"Pride (In the Name of Love)\") rendono il suono di The Edge del tutto caratteristico, cos\u00ec come la presenza, costante in tutta la sua produzione come musicista, dell'uso del delay (un effetto di tipo ecoico che crea ripetizioni della nota suonata con un ritardo regolabile), montato in serie tra la chitarra e gli amplificatori (che quasi sempre sono Vox AC30). L'utilizzo del delay da parte del chitarrista degli U2 \u00e8 molto diverso dall'uso che ne viene solitamente fatto dagli altri chitarristi, poich\u00e9 egli non adotta questo effetto come puro abbellimento sonoro, bens\u00ec come parte integrante nella costruzione di un fraseggio straordinariamente ritmico, quasi si creasse una sorta di \"dialogo musicale\" tra lui e l'effetto, una pratica compositiva molto diffusa nell'ambito della musica techno, ma assai rara nel mondo del Rock. Quelle caratteristiche marcate risonanze animano canzoni storiche della band di Dublino come \"I Will Follow\", \"All I Want is You\", \"Where the Streets Have No Name\", \"Ultraviolet (Light My Way)\", \"Bad\", \"The Fly\", \"The Electric Co.\"\nThe Edge \u00e8 un ottimo cantante, notevoli i suoi controcanti in \"Sunday Bloody Sunday\", \"The Fly\", \"New Year's Day\", solo per citarne alcuni. Ha anche cantato da interprete solista in alcuni brani degli U2 come \"Numb\", \"Van Diemen's Land\" e \"Seconds\". Da segnalare le sue performance al pianoforte in canzoni come \"New Year's Day\", \"October\", \"The Unforgettable Fire\", \"Running to Stand Still\" e \"Moment Of Surrender\" tutte facenti parte della discografia degli U2.\nEgli ha anche utilizzato sonorit\u00e0 pi\u00f9 \"underground\", per poi re-interpretarle e dare loro una diffusione pi\u00f9 ampia. In \"Even better than the real thing\", \"Gloria\", \"Surrender\", \"If You Wear That Velvet Dress \" e tanti altri brani del suo repertorio, ha dimostrato un buon utilizzo del bottleneck.\nLa sua propensione alla sperimentazione lo ha spinto a utilizzare strumenti innovativi e a inventare nuovi effetti chitarristici, per esempio \"With or Without You\" (terza traccia di \"The Joshua Tree\") \u00e8 stata registrata suonando il prototipo della \"infinite guitar\" (chitarra dal sustain regolabile ad libitum ideata da Michael Brook, un artista canadese con cui aveva collaborato per la colonna sonora del film \"The Captive\" del 1986) e inserendo dalla seconda strofa come sottofondo alle note emesse dalla chitarra lo shimmer, effetto creato da The Edge stesso e Brian Eno mettendo pi\u00f9 e pi\u00f9 delay e pitch shifter in serie. Ciascun pitch shifter \u00e8 regolato per incrementare di una ottava la nota che riceve dal pitch shifter precedente e la serie \u00e8 governata da una sequenza di delay disposti a cadenza euritmica (ad esempio 250 ms, 500 ms, 750 ms, etc...) a loro volta sincronicamente collegati ciascuno ad un pitch shifter della serie. Infine vengono aggiunti dei riverberi per rendere l'effetto sonoro pi\u00f9 mellifluo. Il risultato \u00e8 una via di mezzo tra un sintetizzatore e un organo, una sonorit\u00e0 con un'anima luminosa, eterea ma presente. Solitamente lo shimmer viene usato in parallelo alla chitarra e quindi come un'aggiunta al suono, che permane normalmente in primo piano, dello strumento. Egli dispone pertanto di una \"catena effetti\" esclusivamente dedicata allo shimmer e separata dalla catena effetti principale della chitarra. The Edge ha usato nella sua carriera musicale lo shimmer pi\u00f9 che in studio dal vivo e in particolare durante lo Zoo TV Tour, ove pu\u00f2 essere chiaramente ascoltato in \"Running to Stand Still\", nel successivo medley che precede l'inizio di \"Where the Streets Have No Name\" e in \"Love is Blindness\".\nNel 2009 \u00e8 uscito nelle sale \"It Might Get Loud\", un film-documentario sulla chitarra elettrica e con protagonisti The Edge, Jimmy Page e Jack White, nel quale egli ripercorre gli inizi della sua carriera musicale e lo sviluppo del suo stile chitarristico.\nInfluenze.\nNel 1987, quando gli fu chiesto se il chitarrista Jimi Hendrix fosse una delle sue principali influenze, The Edge disse: \"i miei riferimenti sono molto pi\u00f9 dalla parte di Tom Verlaine (di Television) e John McGeoch (di Siouxsie and the Banshees)\". The Edge cita anche Rory Gallagher come una \"grande ispirazione\" per il suo lavoro. E 'stato anche segnato da Patti Smith \"il suo modo di suonare la chitarra era competente, era perfetto per la sua band\".\nChitarre.\n\u00abNella collezione di circa 40 chitarre usate da The Edge spiccano i seguenti modelli:\nDallas Schoo, il tecnico personale di the Edge, ha rilasciato nell'ottobre del 2009 un'intervista al giornalista di Music Radar Joe Bosso in cui ha fornito l'elenco dettagliato delle chitarre utilizzate nel tour U2-360:\nAmplificatori, effettistica ed accessori.\nCaratteristica del sound di The Edge \u00e8 l'utilizzo del Vox AC30. L'amplificatore principale di cui fa uso nei live \u00e8 una Vox AC30 Top Boost del 1964. A questo affianca altri Vox AC30 e alcuni Fender Tweed Deluxe. Nel corso degli anni ha utilizzato anche altri amplificatori, ma in maniera limitata, mantenendo sempre il Vox AC30 come suono principale (a titolo di esempio nello Zoo Tv Tour fece uso di un combo Randall).\nIl suo attuale set di amplificatori dal vivo (ottobre 2009) risulta cos\u00ec composto:\nAMPLIFICATORI\nThe Edge ha utilizzato moltissimi effetti a pedale e a rack nel corso degli anni, cambiando la configurazione del proprio set-up da un tour all'altro.\nDi seguito un elenco dei principali effetti utilizzati dal vivo fino ad oggi (quelli con accanto la sigla \"(360 Tour)\" indicano gli effetti utilizzati da The Edge nel Tour \"U2360\":\nEFFETTI A PEDALE\nEFFETTI A RACK\nCONTROLLER\nCORDE\nALTRI STRUMENTI ED ACCESSORI\nCome gi\u00e0 ricordato, la sua produzione musicale \u00e8 fortemente influenzata dall'uso del delay: la configurazione maggiormente usata da parte del chitarrista degli U2 \u00e8 il settaggio dell'eco in modo che le ripetizioni si susseguano a 3/16 del tempo della musica, con un numero di ripetizioni (feedback) molto basso e quasi allo stesso volume della parte suonata."}
{"id": "12947", "revid": "641795", "url": "https://it.wikipedia.org/wiki?curid=12947", "title": "Basilica di San Pietro in Vaticano", "text": "La basilica di San Pietro in Vaticano, ufficialmente papale basilica maggiore di San Pietro in Vaticano, \u00e8 una basilica cattolica della Citt\u00e0 del Vaticano; simbolo dello Stato del Vaticano, cui fa da coronamento la monumentale piazza San Pietro.\n\u00c8 la pi\u00f9 grande delle quattro basiliche papali di Roma, spesso descritta come la pi\u00f9 grande chiesa del mondo e centro del cattolicesimo. Non \u00e8 tuttavia la chiesa cattedrale della diocesi romana poich\u00e9 tale titolo spetta alla basilica di San Giovanni in Laterano, che \u00e8 anche la prima per dignit\u00e0 essendo \"Madre e Capo di tutte le Chiese dell'Urbe e del Mondo\".\nIn quanto Cappella pontificia, posta in adiacenza del Palazzo Apostolico, la basilica di San Pietro \u00e8 la sede delle principali manifestazioni del culto cattolico ed \u00e8 perci\u00f2 in solenne funzione in occasione delle principali celebrazioni papali.\nSotto il pontificato di Pio IX ospit\u00f2 le sedute del Concilio Vaticano I e sotto papa Giovanni XXIII e Paolo VI quelle del Concilio Vaticano II.\nStoria.\nLa costruzione dell'attuale basilica di San Pietro fu iniziata il 18 aprile 1506 sotto papa Giulio II e si concluse nel 1626, durante il pontificato di papa Urbano VIII, mentre la sistemazione della piazza antistante si concluse solo nel 1667. I disegni originali della basilica vennero trovati nel 1866 dallo storico dell'arte austriaco Heinrich von Geym\u00fcller.\nSi tratta tuttavia di una ricostruzione, dato che nello stesso sito, prima dell'odierna basilica, ne sorgeva un'altra risalente al IV secolo, fatta costruire dall'imperatore romano Costantino I sull'area del circo di Nerone e di una contigua necropoli dove la tradizione vuole che san Pietro, il primo degli apostoli di Ges\u00f9, fosse stato sepolto dopo la sua crocifissione. Oggi \u00e8 possibile solo immaginare l'imponenza di questo edificio, immortalata soltanto in alcune raffigurazioni artistiche: l'impianto, arricchito nel corso dei secoli con preziose opere d'arte, era suddiviso in cinque navate con copertura lignea e presentava analogie con quello della basilica di San Paolo fuori le mura, aveva 120 altari di cui 27 dedicati alla Madonna.\nIl coro del Rossellino.\nSotto papa Niccol\u00f2 V (1447-1455), la basilica costantiniana, sopravvissuta ai saccheggi e agli incendi subiti dalla citt\u00e0 dopo la caduta dell'Impero romano d'Occidente, fu interessata da un progetto di sostanziale trasformazione, affidato a Bernardo Rossellino, che prevedeva il mantenimento del corpo longitudinale a cinque navate coprendolo con volte a crociera sui pilastri che dovevano inglobare le vecchie colonne, mentre veniva rinnovata la parte absidale con l'ampliamento del transetto, l'aggiunta di un coro, che fosse la prosecuzione logica della navata e di un vano coperto a cupola all'incrocio tra transetto e coro.\nQuesta configurazione forse influ\u00ec in qualche modo sul successivo progetto di Bramante per un rinnovamento totale dell'edificio, che infatti inizialmente conserv\u00f2 quanto gi\u00e0 costruito.\nI lavori cominciarono intorno al 1450, ma con la morte del papa non ebbero ulteriore sviluppo, e furono sostanzialmente fermi durante i pontificati successivi. Una parziale ripresa dei lavori si ebbe tra il 1470 e il 1471 sotto la direzione di Giuliano da Sangallo, che prepar\u00f2 un progetto di ristrutturazione complessiva per Paolo II, ma senza ulteriore seguito.\nNel 1505 le fondazioni e le murature del coro absidale erano alzate fino a un'altezza di 1,75\u00a0m circa.\nI progetti di Bramante.\nIl cantiere fu riaperto da Giulio II che probabilmente intendeva proseguire i lavori intrapresi da Niccol\u00f2 V. Tuttavia nel 1505, forse dietro consiglio di Michelangelo, al probabile fine di dare un grandioso contorno al mastodontico mausoleo che aveva concepito per la propria sepoltura, e comunque all'interno di un clima culturale pienamente rinascimentale che aveva coinvolto la Chiesa, Giulio II decise la costruzione di una nuova colossale basilica.\nIl pontefice consult\u00f2 i maggiori artisti del tempo; tra i quali fra Giovanni Giocondo, che invi\u00f2 da Venezia un progetto a cinque cupole ispirato alla basilica di San Marco.\nI lavori furono affidati a Donato Bramante, da qualche anno giunto a Roma da Milano, che super\u00f2 il confronto con l'architetto di fiducia del pontefice, Giuliano da Sangallo, affermandosi come il pi\u00f9 importante architetto dell'epoca, tanto che a lui fu commissionato anche il disegno del vicino Cortile del Belvedere.\nIl dibattito, non privo di polemiche e rivalit\u00e0, che si svolse nel corso del 1505, si imperniava sull'idea di costruire un edificio a perfetta pianta centrale, condivisa dagli architetti e dagli intellettuali della Curia, tra cui il neoplatonico Egidio da Viterbo.\nBramante non lasci\u00f2 un unico progetto definitivo della basilica, ma \u00e8 opinione comune che le sue idee originarie prevedessero un rivoluzionario impianto a croce greca (ideale richiamo ai primi \"martyria\" della cristianit\u00e0), caratterizzato da una grande cupola emisferica posta al centro del complesso. Tale configurazione si pu\u00f2 desumere, in parte, dall'immagine impressa su una medaglia del Caradosso coniata per commemorare la posa della prima pietra del tempio, il 18 aprile 1506, e soprattutto da un disegno ritenuto autografo, detto \"piano pergamena\" in cui la ricerca del perfetto equilibrio tra le parti port\u00f2 lo stesso architetto a omettere persino l'indicazione dell'altare maggiore, segno evidente che gli ideali del Rinascimento erano maturati anche all'interno della Chiesa.\nTale progetto rappresenta un momento cruciale nell'evoluzione dell'architettura rinascimentale, ponendosi come conclusione di varie esperienze progettuali e intellettuali e confluenza di molteplici riferimenti. La grande cupola era ispirata a quella del Pantheon e doveva essere realizzata in conglomerato cementizio; in generale tutto il progetto faceva riferimento all'architettura romana antica nella caratteristica di avere le pareti murarie come masse plastiche capaci di articolare lo spazio in senso dinamico. I richiami all'architettura romana erano presenti anche nelle grandi volte a botte dei bracci della croce.\nDegni di nota del progetto bramantesco sono inoltre la soluzione dei quattro pilastri a sostegno della cupola, nonch\u00e9 il rapporto che aveva voluto creare fra volumi concavi interni (scavando le pareti come si trattasse di una scultura) e la convessit\u00e0 esterna.\nLa costruzione della nuova basilica avrebbe inoltre rappresentato la pi\u00f9 grandiosa applicazione degli studi teorici intrapresi da Francesco di Giorgio Martini, Filarete e soprattutto Leonardo da Vinci per chiese a pianta centrale, le cui elaborazioni sono chiaramente ispirate alla tribuna ottagonale della cattedrale di Firenze. Altri riferimenti vengono dall'architettura rinascimentale fiorentina, e in particolare con Giuliano da Sangallo che aveva utilizzato la pianta a croce greca e aveva gi\u00e0 proposto un progetto a pianta centrale per la basilica di San Pietro.\nTuttavia non tutti i disegni di Bramante indicano una soluzione di pianta centrale perfetta, segno forse che la configurazione finale della chiesa era ancora questione aperta al momento di cominciare il cantiere.\nIl cantiere dal 1505 al 1514.\nNei lavori in cantiere, infatti, venne mantenuto quanto costruito dal Rossellino per il coro absidale, anzi proseguendo i lavori della muratura perimetrale con lesene doriche, in contrasto con il progetto del \"piano pergamena\" a cui quindi nel 1506 Bramante e Giulio II avevano in qualche modo rinunciato. La sola certezza sulle ultime intenzioni di Bramante e Giulio II \u00e8 la realizzazione dei quattro possenti pilastri uniti da quattro grandi arconi destinati a sorreggere la grande cupola, fin dall'inizio, dunque, elemento fondante della nuova basilica.\nPer poter eseguire tali lavori Bramante fece demolire quasi tutta la parte presbiterale dell'antica e veneranda basilica, suscitando polemiche permanenti fuori e dentro la Chiesa, a cui presero parte anche Michelangelo, che critic\u00f2 la distruzione delle colonne, e persino Erasmo da Rotterdam. Bramante fu soprannominato \"maestro ruinante\" (ossia distruttore) e fu dileggiato nel dialogo satirico \"Simia\" (\"Scimmia\") di Andrea Guarna, pubblicato a Milano nel 1517, che racconta come l'architetto, presentandosi da morto davanti a san Pietro, venga da questi rampognato per la demolizione, rispondendo con la proposta di ricostruire l'intero Paradiso.\nLa forte polemica per il gigantismo del progetto, per la distruzione delle pi\u00f9 antiche testimonianze della chiesa e per lo scandalo delle indulgenze che fin dal 1507 Giulio II aveva accordato a coloro che avessero offerto elemosine per la costruzione della basilica, continu\u00f2 anche dopo la morte del papa ed ebbe un ruolo nella nascita della Riforma protestante di Lutero, che vide i lavori in corso nel suo viaggio a Roma alla fine del 1510.\nLa morte di papa Giulio II (1513), alla quale fece seguito quella dell'architetto (1514), caus\u00f2 forti rallentamenti al cantiere.\nIl cantiere dal 1514 al 1546.\nDal 1514, come successore di Bramante fu chiamato Raffaello Sanzio con Giuliano da Sangallo e Fra' Giocondo.\nDopo la morte di Raffaello, dal 1520 subentr\u00f2 come primo architetto Antonio da Sangallo il Giovane con Baldassarre Peruzzi. Tutti gli architetti sopra riportati approntarono progetti per completare la basilica; si cre\u00f2 pertanto un largo dibattito che di fatto rallent\u00f2 il cantiere. La maggior parte delle soluzioni proposte per il completamento dell'edificio, compresa quella di Raffaello prevedevano il ritorno a un impianto di tipo basilicale, con un corpo longitudinale a tre navate, mentre solo il progetto di Peruzzi rimaneva sostanzialmente fedele alla soluzione a pianta centrale. Dopo una ripresa del ritmo dei lavori nel 1525, che permise di terminare la tribuna e portare avanti decisivamente il braccio meridionale (come appare nelle vedute di Maarten van Heemskerck), il Sacco di Roma (1527) ferm\u00f2 il concretizzarsi di questi progetti.\nFu solo sotto papa Paolo III, intorno al 1538, che i lavori furono ripresi da Antonio da Sangallo il Giovane, il quale, intuendo che non avrebbe potuto vedere la fine dei lavori per limiti di et\u00e0, appront\u00f2 un grandioso e costoso modello ligneo (oggi conservato nelle cosiddette \"sale ottagone\" che si aprono tra le volte e il sottotetto della basilica) sul quale lavor\u00f2 dal 1539 al 1546, avvalendosi dell'aiuto di Antonio Labacco, per illustrare nei minimi dettagli il suo disegno. Il progetto sangallesco si poneva come una sintesi tra la soluzione a pianta centrale di Bramante e la croce latina di Raffaello. All'impianto centrale, caldeggiato anche dal Peruzzi, si innestava infatti un avancorpo cupolato, affiancato da due altissime torri campanarie; anche la cupola si allontanava dall'ideale classico del Bramante, elevandosi con una volta a base circolare con sesto rialzato, mitigata all'esterno per farla apparire a tutto sesto con un doppio tamburo classicheggiante scalare a pilastri e colonne.\nDurante il periodo dal 1538 al 1546, in cui fu responsabile del cantiere, Antonio da Sangallo copr\u00ec la volta del braccio orientale, cominci\u00f2 le fondazioni del braccio nord, rinforz\u00f2 i pilastri della cupola murando le nicchie previste da Bramante e rialz\u00f2 la quota di progetto del pavimento creando cos\u00ec le condizioni per la realizzazione delle Grotte Vaticane.\nAncora sopravviveva una parte della navata della vecchia basilica costantiniana, ormai come un'appendice della nuova struttura, dalla quale fu separata nel 1538 da una parete divisoria (\"muro farnesiano\"), probabilmente per ripararla dal rumore e dalle polveri del cantiere. Sangallo fu anche incaricato del rifacimento del coronamento del campanile medievale che affiancava l'antica facciata, segno forse che non era stata ancora decisa definitivamente la completa demolizione delle preesistenze.\nIl progetto di Michelangelo.\nDopo Sangallo, deceduto nel 1546, alla direzione dei lavori subentr\u00f2 Michelangelo Buonarroti, all'epoca ormai settantenne.\nLa storia del progetto michelangiolesco \u00e8 documentata da una serie di documenti di cantiere, lettere, disegni dello stesso Buonarroti e di altri artisti, affreschi e testimonianze dei contemporanei, come Giorgio Vasari. Malgrado ci\u00f2, le informazioni ricavabili spesso sono in contraddizione tra loro. Il motivo principale risiede nel fatto che Michelangelo non redasse mai un progetto definitivo per la basilica vaticana, preferendo procedere per parti. Tuttavia, dopo la morte di Michelangelo, furono stampate diverse incisioni nel tentativo di restituire una visione complessiva del disegno concepito dall'artista toscano, tra cui quelle di Stefano Dup\u00e9rac, che subito si imposero come le pi\u00f9 diffuse e accettate.\nMichelangelo, ritenendo il costosissimo modello del Sangallo poco luminoso, troppo artificioso e con richiami all'architettura tedesca (guglie, risalti, ecc.), rifiut\u00f2 l'idea del suo predecessore; torn\u00f2 pertanto alla pianta centrale del progetto originario, cos\u00ec da sottolineare maggiormente l'impatto della cupola, ma annullando la perfetta simmetria studiata da Bramante con la previsione di un pronao.\nNon mancarono le critiche, avanzate con forza dai sostenitori del modello di Sangallo, primo fra tutti Nanni di Baccio Bigio (a sua volta aspirante alla direzione dei lavori), secondo le quali Michelangelo avrebbe speso pi\u00f9 in demolizioni che in costruzioni. Al fine di prevenire il rischio che dopo la sua morte qualcuno alterasse il suo disegno, Michelangelo avvi\u00f2 il cantiere in diversi punti della basilica (con l'esclusione della facciata, dove sorgevano ancora i resti della basilica paleocristiana), cos\u00ec da obbligare i suoi successori a continuare la costruzione secondo la sua concezione.\nQuindi, all'equilibrio rinascimentale egli contrappose la forza e la drammaticit\u00e0 che derivavano dal suo genio: innanzitutto, sul lato orientale disegn\u00f2 una facciata porticata sormontata da un attico, dando quindi una direzione principale all'intero edificio; poi, volendo creare unit\u00e0 stilistica tra interno ed esterno, demol\u00ec il deambulatorio previsto dal Sangallo all'estremit\u00e0 delle absidi, e uniform\u00f2 le superfici con un ordine gigante corinzio, rafforzando ancora le strutture portanti a sostegno della cupola e allontanandole dalle delicate proporzioni bramantesche. Alla pianta di Bramante, con una croce maggiore affiancata da quattro croci minori, Michelangelo sostitu\u00ec una croce centrata su un ambulacro quadrato, semplificando quindi la concezione dello spazio interno. In questo modo il fulcro del nuovo progetto sarebbe stata la cupola, ispirata nella concezione della doppia calotta a quella progettata da Filippo Brunelleschi per la cattedrale fiorentina di Santa Maria del Fiore.\nCiononostante, i sostenitori del progetto di Sangallo avanzarono ancora critiche sull'operato di Michelangelo, senza perdere occasione per mettere in cattiva luce il maestro. Nel 1551 un crollo dovuto a un errore tecnico del capomastro di fiducia di Michelangelo non fece altro che gettare benzina sul fuoco, e i lavori subirono un'interruzione. Michelangelo present\u00f2 le sue dimissioni nel 1562, allorquando il suo rivale Nanni di Baccio divenne, invischiato com'era nelle speculazioni relative al cantiere, consulente della commissione.\nNel 1564, alla morte dell'artista, la cupola non era stata ancora terminata e i lavori erano giunti all'altezza del tamburo: fu Giacomo Della Porta (1533 - 1602), noto artista e sculture della scuola di Porlezza, a eseguirne il completamento (1588 - 1590), conferendole un aspetto a sesto rialzato per ridurre le spinte laterali della calotta. All'epoca del Della Porta risalgono anche le cupole minori, aventi essenzialmente funzione ornamentale, poste intorno a quella maggiore, la cui concezione fu presumibilmente opera di Jacopo Barozzi da Vignola e Pirro Ligorio. Secondo alcuni studiosi non sarebbe da escludere l'attribuzione allo stesso Ligorio dell'attico che corre alla sommit\u00e0 della basilica, che forse era stato pensato da Michelangelo solo come una semplice superficie liscia.\nUno studio sul riuso di colonne antiche all'interno della basilica, recuperate durante la direzione di Michelangelo, ha mostrato che con ogni probabilit\u00e0 alcune tra le colonne di granito grigio presenti nel transetto e nell'abside di fondo provengono dal Tempio di Venere e Roma.\nIl completamento della basilica.\nNel 1603 papa Clemente VIII affid\u00f2 la direzione del cantiere a Carlo Maderno, il quale dovette affrontare la questione del completamento della basilica.\nLe intenzioni del pontefice erano probabilmente quelle di far coesistere le navate longitudinali dell'antica basilica costantiniana, con il corpo centrico cinquecentesco, tuttavia, con l'elezione di papa Paolo V nel 1605 prevalse l'orientamento di concludere la pianta centrale di Michelangelo con un nuovo corpo longitudinale.\nConsapevole di questi desideri Maderno appront\u00f2 un disegno, forse il primo suo progetto noto per la basilica di San Pietro, che prevedeva l'inserimento di uno spazio biassiale giustapposto a quello esistente. Nel progetto erano comprese due grandi cappelle, che fungevano da raccordo tra l'ambulacro cinquecentesco e il corpo longitudinale. La pianta assumeva una forma scalare, restringendosi sensibilmente verso la facciata della chiesa; quest'ultima era aperta da un grande atrio, che introduceva un ulteriore asse trasversale nella composizione.\nPer il completamento della basilica fu probabilmente indetto un concorso, del quale non \u00e8 per\u00f2 pervenuta alcuna prova documentaria. Oltre al Maderno, vi parteciparono Flaminio Ponzio, Girolamo Rainaldi, Orazio Torriani, Giovanni Antonio Dosio, il Cigoli, Niccol\u00f2 Branconio e Domenico Fontana, ma a vario titolo si registrano anche le proposte di Fausto Rughesi, Giovanni Paolo Maggi e Martino Ferrabosco.\nTra questi prevalse Carlo Maderno, il cui progetto fu tradotto in un modello ligneo tra l'aprile e il novembre 1607. Nel progetto definitivo Maderno mantenne le cappelle di raccordo tra la navata e la pianta centrale previste nel suo primo disegno, ma elimin\u00f2 sia la composizione biassiale del braccio est, sia l'arco trionfale che doveva fungere da collegamento tra la nuova navata e il nucleo michelangiolesco; in ogni caso la distinzione tra le parti fu rimarcata da un lieve risalto tra la volta a botte della crociera e quella della navata; navata che originariamente era separata dalla crociera michelangiolesca da alcun gradini e da una diversa tipologia di pavimentazione, proprio per sottolineare i due diversi corpi di fabbrica.\nL'opera, realizzata a partire dal 1608, mut\u00f2 radicalmente il progetto di Michelangelo e attenu\u00f2 l'impatto della cupola sulla piazza antistante. Le campate trasformarono la chiesa in un organismo a tre navate, con profonde cappelle inserite lungo le mura perimetrali. Nel clima della Controriforma la pianta fu cos\u00ec ricondotta a una croce latina; come \u00e8 stato osservato, si trattava di una tipologia capace di ospitare un maggior numero di fedeli, che trasformava la chiesa in uno \"strumento di culto di massa\". Le navate laterali furono coperte con cupole a pianta ovale, incassate nel corpo della basilica e caratterizzate all'esterno solo da piccole lanterne, per le quali \u00e8 nota anche la proposta del Ferrabosco, non realizzata, di chiuderle, alla sommit\u00e0 del tetto, per mezzo di numerose cupole ornamentali a pianta ottagonale.\nContestualmente alla costruzione della navata, Maderno pose mano anche alla facciata, dove riprese l'ordine gigante previsto da Michelangelo, reinterpretandolo per\u00f2 su un unico piano prospettico, senza il marcato avanzamento del pronao centrale.\nA lavori praticamente ultimati, per volont\u00e0 di papa Paolo V, alla facciata vennero aggiunti i corpi dei campanili laterali. Nel prospetto fatto incidere da Matteo Greuter nel 1613, Maderno raffigur\u00f2 quella che forse \u00e8 la facciata definitiva del prolungamento, con le torri campanarie caratterizzate da due esili edicole, aperte da serliane timpanate e sormontate da un coronamento a lanterna. Tuttavia la costruzione dei campanili \u2014\u00a0di cui \u00e8 noto anche il progetto del Ferrabosco\u00a0\u2014 si interruppe nel 1622 e le due torri, rimaste incomplete al primo ordine, finirono per aumentare le dimensioni orizzontali della facciata, che per questo apparve sproporzionata e piatta, malgrado il tentativo, tipicamente barocco, di rafforzarne la plasticit\u00e0 in corrispondenza dell'asse centrale mediante un uso graduale di pilastri, colonne e avancorpi aggettanti.\nSuccessivamente la questione dei campanili fu ripresa da Gian Lorenzo Bernini. Approvato il progetto e dato inizio alla costruzione, si manifestarono preoccupanti problemi statici alle fondazioni che decretarono la sospensione dei lavori e l'abbattimento di quanto eseguito fino ad allora. Le colonne dell'unico campanile in parte realizzato vennero per\u00f2 reimpiegate per le facciate delle chiese di Santa Maria dei Miracoli e Santa Maria in Montesanto di piazza del Popolo. Nel tentativo di dare slancio al severo prospetto, Gian Lorenzo Bernini, autore della piazza antistante alla basilica, esegu\u00ec una serie di trasformazioni: limit\u00f2 alla sola parte centrale la scalinata d'ingresso alla chiesa e, davanti ai due archi che avrebbero dovuto sostenere i suddetti campanili, scav\u00f2 il terreno sottostante, portando il nuovo piano di calpestio quanto pi\u00f9 possibile vicino al livello della piazza.\nFrattanto, nel 1611 fu data per la prima volta la benedizione papale dalla nuova loggia; nel 1614 si lavor\u00f2 alla volta a botte della navata centrale, mentre nel 1615 fu demolito il muro divisorio che divideva la vecchia basilica dalla nuova. Nello stesso tempo si procedette alla realizzazione delle volte delle cappelle laterali e nel 1616 fu conclusa la Confessione. Nel contempo numerose maestranze lavorarono all'apparato decorativo, iniziato gi\u00e0 nel 1576 con il rivestimento a mosaico della cappella Gregoriana e proseguito, tra la fine del Cinquecento e l'inizio del Seicento, con la decorazione musiva della grande cupola e della cappella Clementina. Nella definizione dell'apparato ornamentale ebbero un ruolo fondamentale Gian Lorenzo Bernini e i suoi aiuti, che lavorarono all'ottagono sotto la cupola e al rivestimento dell'involucro maderniano.\nLa basilica, completata con le grandi statue alla sommit\u00e0 della facciata, fu consacrata da papa Urbano VIII il 18 novembre 1626. Urbano VIII, salito sul soglio pontificio nel 1623, ebbe un ruolo importante nell'ideazione e progettazione della nuova basilica. Egli fece innalzare il proprio sepolcro con una statua in bronzo somigliante a quella bronzea di \"San Pietro\", inoltre, negli anni trenta del secolo, fece decorare i quattro altari sotto la cupola con simboli araldici e dagli stemmi di famiglia, cos\u00ec da esaltare la sua figura e la sacralit\u00e0 del suo potere.\nIl rivestimento in marmo delle grandi paraste dell'interno, fino ad allora trattate in finto marmo bianco, si concretizz\u00f2 solo a partire dal pontificato di papa Pio IX, con la realizzazione di alcune basi; i lavori furono ripresi sotto papa Pio X, nel 1913, prolungandosi fino all'epoca di papa Pio XII.\nPiazza San Pietro.\nLa sistemazione della piazza fu realizzata da Gian Lorenzo Bernini, sotto Alessandro VII, tra il 1657 ed il 1667. La soluzione finale tenne conto di problemi liturgici, simbolici e delle emergenze architettoniche preesistenti. Lo spazio antistante alla basilica fu suddiviso in due parti: la prima, a forma di trapezio rovescio con il lato maggiore lungo la facciata, la quale, grazie al particolare effetto prospettico, assumeva dimensioni meno imponenti; la seconda di forma ovale con l'imponente colonnato architravato sormontato da sculture. Nel progetto berniniano compariva uno spicchio centrale \"il nobile interrompimento\" in prosecuzione del colonnato, che, se realizzato, avrebbe nascosto la piazza e la basilica rispetto alla veduta frontale.\nPer realizzare il suo progetto Bernini demol\u00ec la torre dell'orologio innalzata solo pochi anni prima da Martino Ferrabosco sul lato nord della piazza e pose in asse con la via di Borgo Nuovo il portone in bronzo che conduceva, tramite la Scala Regia, alla Cappella Sistina e ai Palazzi Vaticani; cre\u00f2 cos\u00ec un suggestivo percorso che accompagnava lo spettatore dalle anguste e articolate strade della \"Spina di Borgo\" alla grandiosit\u00e0 della piazza San Pietro, tagliandola per\u00f2 in maniera asimmetrica, sul lato nord, cos\u00ec da offrire suggestivi e sempre nuovi scorci verso la facciata della basilica e rendendo nuovamente la cupola michelangiolesca l'elemento di spicco dell'intera composizione. Le aspirazioni del Bernini furono comunque stravolte con lo sventramento del rione di Borgo e l'apertura dell'attuale via della Conciliazione (1936\u20131950), che resero la facciata della basilica una monumentale quinta al termine di un lungo asse rettilineo.\nDescrizione.\nLa basilica di San Pietro \u00e8 uno dei pi\u00f9 grandi edifici del mondo: lunga ben 218 metri e alta fino alla cupola 132,30 metri, la superficie totale \u00e8 di circa metri quadrati e pu\u00f2 contenere fedeli (secondo altre fonti ).\nL'edificio \u00e8 interamente percorribile lungo il suo perimetro, bench\u00e9 sia collegato ai Palazzi Vaticani mediante un corridoio sopraelevato disposto lungo la navata destra e dalla Scala Regia a margine della facciata su Piazza San Pietro; due corridoi invece lo uniscono all'adiacente Sacrestia. Nonostante questo aspetto tradisca l'idea di una costruzione isolata al centro di una vasta piazza, come probabilmente l'aveva pensata Michelangelo Buonarroti, la presenza di passaggi sopraelevati, che non interferiscono con il perimetro della basilica, permette ugualmente di cogliere la complessa articolazione del tempio. L'esterno, in travertino, \u00e8 caratterizzato dall'uso di un ordine gigante oltre il quale \u00e8 impostato l'attico. Questa configurazione si deve sostanzialmente a Michelangelo Buonarroti e fu mantenuta anche nel corpo longitudinale aggiunto da Carlo Maderno\nLungo le navate, presso i 45 altari e nelle 11 cappelle che si aprono all'interno della basilica, sono ospitati diversi capolavori di inestimabile valore storico e artistico, come diverse opere di Gian Lorenzo Bernini e altre provenienti dalla chiesa paleocristiana, come la \"statua bronzea di san Pietro\" (n. 89), attribuita ad Arnolfo di Cambio.\nLa facciata.\nLarga circa 114,69 metri e alta 45,44 metri, venne innalzata da Carlo Maderno fra il 1607 e il 1614, ed \u00e8 articolata mediante l'uso di colonne d'ordine gigante che inquadrano gli ingressi e la \"Loggia delle Benedizioni\", il luogo dove viene annunziata ai fedeli l'elezione del nuovo papa; al di sotto si trova un altorilievo di Ambrogio Buonvicino, intitolato \"Consegna delle Chiavi\", del 1614 circa. Nella trabeazione, al di sotto del frontone centrale, \u00e8 impressa l'iscrizione\nLa facciata \u00e8 preceduta da due statue raffiguranti san Pietro e san Paolo, scolpite rispettivamente da Giuseppe De Fabris e Adamo Tadolini nel 1847 per sostituire quelle precedenti, compiute da Paolo Taccone e Mino del Reame nel 1461. Sulla sommit\u00e0 sono disposte le statue, alte anche oltre 5,7\u00a0m, di Ges\u00f9, Giovanni Battista e di undici dei dodici apostoli (manca san Pietro). Ai lati della medesima sono collocati due orologi realizzati nel 1785 da Giuseppe Valadier, l\u2019orologio a sinistra, detto \"Oltremontano\", indica l\u2019ora reale, quella basata sul fuso orario, mentre quello di destra, detto \"Italiano\", indica l\u2019ora italica solare con inizio del conteggio al tramonto d\u2019ogni giorno e il compimento della ventiquattresima ora al tramonto successivo; inoltre, altra differenza, quello di sinistra ha le due classiche lancette delle ore e dei minuti mentre quello di destra ha un'unica lancetta.\nSotto l'orologio di sinistra si trova la cella campanaria al cui interno sono ospitate le 6 campane: al centro del finestrone la campana maggiore realizzata dal Valadier nel 1785, ai lati superiori le due campane minori; all'interno, dietro al campanone, il \"Campanoncino\" del 1725 e dietro la \"Rota\" del XIII secolo; sopra a queste la \"Predica\" del XIX secolo.\nLa facciata \u00e8 stata restaurata in occasione del giubileo del 2000, e riportata ai colori originariamente voluti da Maderno.\nIl portico.\nVarcato il cancello centrale, si accede a un portico che si estende per tutta la larghezza della facciata e sul quale si aprono i cinque accessi alla basilica.\nL'atrio \u00e8 fiancheggiato da due statue equestri: \"Carlo Magno\", a sinistra, di Agostino Cornacchini (1725, n. 2) e, sul lato opposto, \"Costantino\", creata dal Bernini nel 1670 e che sottolinea l'ingresso ai Palazzi Vaticani attraverso la Scala Regia (n. 8). Alcuni stucchi arricchiscono tutta la volta sovrastante, ideati da Martino Ferrabosco ma realizzati da Ambrogio Buonvicino, a cui appartengono anche le trentadue statue di papi collocate ai lati delle lunette.\nSulla parete sopra l'accesso principale alla basilica \u00e8 riportato un importante frammento del mosaico della \"Navicella degli Apostoli\", eseguito da Giotto per la primitiva basilica e collocato nell'attuale sede solo nel 1674 (n. 1).\nLe porte.\nPer entrare nella basilica, oltrepassata la facciata principale, vi sono cinque porte.\nLa porta all'estrema sinistra \u00e8 stata realizzata da Giacomo Manz\u00f9 nel 1964, ed \u00e8 nota come \"Porta della Morte\" (n. 3): venne commissionata da Giovanni XXIII e prende questo nome poich\u00e9 da questa porta escono i cortei funebri dei Pontefici. \u00c8 strutturata in quattro riquadri; nel principale vi \u00e8 la raffigurazione della deposizione di Cristo e della assunzione al cielo di Maria. Nel secondo sono rappresentati i simboli dell'Eucaristia: pane e vino, richiamati simbolicamente da tralci di vite e da spighe tagliate. Nel terzo riquadro viene richiamato il tema della morte. Sono raffigurati l'uccisione di Abele, la morte di Giuseppe, il martirio di san Pietro, la morte dello stesso Giovanni XXIII che non visse abbastanza per vederla (in un angolo \u00e8 richiamata l'enciclica \"Pacem in Terris\"), la morte in esilio di Gregorio VII e sei animali nell'atto della morte. Dal lato interno alla basilica vi \u00e8 l'impronta della mano dello scultore e un momento del Concilio Vaticano II, quello in cui il cardinale Rugambwa, primo cardinale africano, rende omaggio al papa.\nSegue la \"Porta del Bene e del Male\" (n. 4), opera di Luciano Minguzzi che vi ha lavorato dal 1970 al 1977.\nLa \"Porta Centrale\", o \"Porta del Filarete\" (n. 5), fu ordinata da papa Eugenio IV ad Antonio Averulino detto appunto il Filarete e venne eseguita tra il 1439 e il 1445 per l'accesso alla basilica costantiniana. \u00c8 realizzata in due battenti di bronzo e ogni battente \u00e8 diviso in tre riquadri sovrapposti. Nei riquadri in alto sono rappresentati a sinistra Cristo in trono a destra Madonna in trono; nei riquadri centrali sono rappresentati san Pietro e san Paolo, il primo mentre consegna le chiavi a papa Eugenio IV, il secondo rappresentato con la spada e un vaso di fiori. I riquadri inferiori rappresentano il martirio dei due santi. A sinistra la decapitazione di san Paolo, a destra la crocifissione capovolta di san Pietro. I riquadri sono incorniciati da girali animati con profili di imperatori e nell'intercapedine fra questi vi sono fregi con episodi del pontificato di Eugenio IV. Dal lato interno vi \u00e8 l'insolita firma dell'artista. Questo ha rappresentato i suoi allievi al seguito di un mulo che lui stesso cavalca.\nA destra rispetto alla precedente si trova la \"Porta dei Sacramenti\" (n. 6) realizzata da Venanzo Crocetti e inaugurata da papa Paolo VI il 12 settembre 1965. Sulla porta \u00e8 rappresentato un angelo che annuncia i sette sacramenti.\nLa porta pi\u00f9 a destra \u00e8 la \"Porta santa\" (n. 7) realizzata da Vico Consorti, fusa in bronzo dalla Fonderia Artistica Ferdinando Marinelli nel 1950 e donata a papa Pio XII. Nelle sedici formelle che la costituiscono si pu\u00f2 vedere lo stesso Pio XII e la bolla di Bonifacio VIII che indisse il primo Giubileo nel 1300. Al di sopra sono presenti alcune iscrizioni:\n, mentre quella appena sopra la porta recita . In mezzo a queste due scritte sono presenti alcune lastre che commemorano le recenti aperture.\nLa navata principale.\nL'immenso spazio interno, lungo 186,36 metri (la scritta all'ingresso riporta 837 P.R. che sta per palmi romani), \u00e8 articolato in tre navate per mezzo di robusti pilastri sui quali si aprono grandi archi a tutto sesto, alti 23 metri e larghi 13. La superficie calpestabile \u00e8 di metri quadrati. La navata centrale, dalla controfacciata al primo arco della crociera, \u00e8 lunga 90 metri, larga 26 metri e alta circa 45 metri, e da sola si estende su quasi metri quadrati di superficie. \u00c8 coperta da un'ampia volta a botte e culmina, oltre la cupola e dietro al colossale \"Baldacchino di San Pietro\", nella monumentale \"Cattedra\".\nParticolarmente ricercato \u00e8 il disegno del pavimento marmoreo, in cui sono presenti elementi provenienti dalla precedente basilica, come il disco in porfido rosso egiziano sul quale si inginocchi\u00f2 Carlo Magno il giorno della sua incoronazione (la cosiddetta Rota Porphyretica). Il pavimento marmoreo sostituisce quello precedenti in mattoni (quest'ultimo inizialmente presente solo nel corpo aggiunto da Maderno) e fu realizzato da Gian Lorenzo Bernini per il giubileo del 1650, assieme alle decorazioni della navata.\nDiecimila metri quadrati di mosaici rivestono poi le superfici interne e si devono all'opera di numerosi artisti che operarono soprattutto tra il Seicento e il Settecento, come Pietro da Cortona, Giovanni De Vecchi, Cavalier d'Arpino e Francesco Trevisani.\nFino all'intersezione col transetto, nelle nicchie ricavate nei pilastri posti sulla destra dell'ingresso, si trovano le statue di: \"Santa Teresa di Ges\u00f9\" (1754), \"Santa Maddalena Sofia Barat\" (1934), \"San Vincenzo de' Paoli\" (di Pietro Bracci, 1754), \"San Giovanni Eudes\" (1932), \"San Filippo Neri\" (di Giovanni Battista Maino, 1737), \"San Giovanni Battista de La Salle\" (1904), l'antica \"statua bronzea di san Pietro\" (Arnolfo di Cambio) e \"San Giovanni Bosco\" (1936).\nSui pilastri di sinistra: \"San Pietro d'Alc\u00e1ntara\" (1713), \"Santa Lucia Filippini\" (1949), \"San Camillo de Lellis\" (1753), \"San Luigi Maria Grignion de Montfort\" (1948), \"Sant'Ignazio di Loyola\" (1733, di Camillo Rusconi), \"Sant'Antonio Maria Zaccaria\" (1909), \"San Francesco di Paola\" (di Giovanni Battista Maino, 1732) e \"San Pietro Fourier\" (1899).\nLe acquasantiere, alte quasi due metri, furono realizzate tra il 1722 e il 1725 su disegno di Agostino Cornacchini. Constano di due conche in giallo di Siena, opera di Giuseppe Lironi, e due coppie di putti di Francesco Moderati e Giovanni Battista de Rossi.\nLa navata destra.\nNella prima cappella a destra (n. 9) \u00e8 collocata la celebre \"Piet\u00e0\" di Michelangelo, opera degli anni giovanili del maestro (1499) e che colpisce per l'armonia e il candore delle superfici; la scultura \u00e8 protetta da una teca di cristallo a seguito dei danneggiamenti subiti nel 1972, quando un folle vi si avvent\u00f2 contro, colpendola in pi\u00f9 punti con un martello.\nOltrepassati il \"monumento a Leone XII\" (1835-36) e il seicentesco \"monumento a Cristina di Svezia\", rispettivamente di Giuseppe Fabris e Carlo Fontana (n. 10, 11), segue quindi la Cappella di San Sebastiano (n. 13), ove \u00e8 collocato il grande mosaico del \"Martirio di san Sebastiano\", realizzato sulla base di un dipinto del Domenichino da Pier Paolo Cristofari; nella cappella, coperta da una volta decorata con mosaici di Pietro da Cortona, sono conservati anche i monumenti realizzati nel corso del Novecento per Pio XI e Pio XII (n. 12, 14). Nell'altare della cappella \u00e8 collocata la tomba di san Giovanni Paolo II, ivi posta dopo l'esposizione in occasione della Beatificazione.\nProcedendo oltre, si trovano i monumenti a Innocenzo XII (di Filippo della Valle, 1746, n. 15) e a Matilde di Canossa (di Gian Lorenzo Bernini, 1633-37, n. 16), che precedono l'ingresso alla Cappella del Santissimo Sacramento (n. 17), schermata da una cancellata ideata da Francesco Borromini. La cappella fu progettata da Carlo Maderno per raccordare la basilica michelangiolesca con il corpo longitudinale seicentesco. All'interno si trova il tabernacolo del Santissimo Sacramento, realizzato in bronzo dorato da Gian Lorenzo Bernini nel 1674, prendendo a modello il tempietto bramantesco di San Pietro in Montorio. La pala d'altare, raffigurante la \"Trinit\u00e0\", \u00e8 opera di Pietro da Cortona. All'esterno, la cappella, caratterizzata da un soffitto pi\u00f9 basso rispetto al corpo della basilica, \u00e8 chiusa da un alto attico, cos\u00ec da celare, a una vista dal basso, la differenza di quota della copertura. Nella cappella del Santissimo Sacramento avveniva il rituale del \"bacio del piede\" della salma del papa defunto, vale a dire l'ostensione ai fedeli delle spoglie mortali dei pontefici defunti, prima delle esequie. Tale prassi sar\u00e0 interrotta da Pio XII, per il quale l'ostensione avvenne nella navata centrale.\nDue monumenti, rispettivamente a Gregorio XIII (Camillo Rusconi, 1723, n. 18) e a Gregorio XIV (n. 19), chiudono la navata destra prima dell'ambulacro che corre intorno alla cupola.\nLa navata sinistra.\nLa navata si apre con la Cappella del Battesimo (n. 71), progettata da Carlo Fontana e decorata con mosaici del Baciccio completati poi da Francesco Trevisani; il mosaico che troneggia dietro l'altare fu composto a imitazione di un dipinto di Carlo Maratta, ora collocato nella basilica di Santa Maria degli Angeli e dei Martiri. Al centro si trova il coperchio del sarcofago dell'imperatore Adriano in porfido rosso trasformato in fonte battesimale nel 1698 da Carlo Fontana.\nSubito oltre \u00e8 situata la tomba di Maria Clementina Sobieska (Pietro Bracci, 1742, n. 70) e quindi il \"Monumento agli Stuart\" (Antonio Canova, 1829, n. 69).\nNell'adiacente Cappella della Presentazione (n. 67) \u00e8 conservato il corpo di Pio X, mentre lungo le pareti sono sistemati i monumenti a Giovanni XXIII e Benedetto XV, realizzati nel corso del XX secolo (rispettivamente n. 66 e 68).\nNello spazio delimitato dal pilastro della navata si trovano quindi il \"monumento a Pio X\" (1923, n. 65) e la \"tomba di Innocenzo VIII\" (n. 64), eseguita da Antonio Pollaiolo (XV secolo).\nUn'altra cancellata del Borromini delimita la Cappella del Coro (n. 63), speculare proprio a quella del Santissimo Sacramento, di cui riprende anche la suddetta configurazione esterna.\nIn corrispondenza dell'ultimo pilastro che precede l'ambulacro sono situati i monumenti a Leone XI (Alessandro Algardi, 1644, n. 61) e a papa Innocenzo XI (n. 60).\nL'ambulacro.\nL'ambulacro, ovvero lo spazio che circonda i quattro pilastri che sorreggono la cupola, introduce verso il cuore della basilica cos\u00ec come l'aveva pensata Michelangelo Buonarroti.\nSul pilastro posto in corrispondenza con la navata destra si erge l'altare di San Girolamo (n. 20), con la tomba di papa Giovanni XXIII posta alla base di un grande mosaico riproducente un dipinto del Domenichino.\nLa cappella compresa tra quella del Santissimo Sacramento e il transetto \u00e8 quella Gregoriana (n. 21). Essa \u00e8 chiusa da una cupola incastonata all'interno della cortina muraria della basilica, ma all'esterno \u00e8 sormontata da una delle due cupole ornamentali che circondano quella maggiore. Qui \u00e8 situata la tomba di Gregorio XVI (Luigi Amici, 1848-57, n. 22). La parete nord \u00e8 delimitata dall'altare della Madonna del Soccorso (n. 23), accanto al quale si trovano la tomba di Benedetto XIV (n. 25) e l'altare di San Basilio (n. 24), impreziosito da un mosaico settecentesco.\nOltrepassando il transetto si trova il \"monumento a Clemente XIII\" (Antonio Canova (1787-92, n. 31), di fronte al quale \u00e8 posto l'altare della Navicella (n. 32). Seguono gli altari di San Michele Arcangelo (n. 33), Santa Petronilla (n. 34) e San Pietro che risuscita Tabita (n. 36); la parete ovest ospita il \"monumento a Clemente X\", opera tardoseicentesca di Mattia de Rossi (n. 35).\nIl lato sud dell'ambulacro \u00e8 caratterizzato da una riproduzione in mosaico della celebre \"Trasfigurazione\" di Raffaello Sanzio, collocata sul pilastro posto a chiusura della navata sinistra (n. 59). L'adiacente cappella, analoga alla Gregoriana, \u00e8 detta Clementina (n. 58), e qui riposano i resti di Gregorio Magno (n. 56) e Pio VII (n. 57, di Bertel Thorvaldsen, 1831, unico artista non cattolico ad aver lavorato per la basilica). L'altare della Bugia (n. 55), ornato ancora con un mosaico settecentesco, si trova dinnanzi al \"monumento a Pio VIII\" (Pietro Tenerani, 1866, n. 54); da qui, un corridoio conduce alla grande Sacrestia della basilica vaticana, posta all'esterno della chiesa stessa.\nInvece, oltrepassato il transetto meridionale, si osserva il \"monumento a papa Alessandro VII\", notevole opera di Gian Lorenzo Bernini (n. 47), in cui il papa \u00e8 mostrato assorto in preghiera, con la morte, raffigurata da uno scheletro che sorregge una clessidra, che precede una porta, il simbolico passaggio verso all'aldil\u00e0.\nSeguono l'altare del Sacro Cuore di Ges\u00f9 (n. 48, con il suo mosaico risalente solo agli anni trenta del XX secolo) e quindi la Cappella della Vergine della Colonna (n. 44), ove si trovano l'omonimo altare e quello dedicato a san Leone Magno (n. 45), con una grandiosa pala d'altare marmorea di Alessandro Algardi (1645\u20131653) L'ambulacro si chiude con il settecentesco altare di San Pietro che guarisce un paralitico (n. 43) e il \"monumento a papa Alessandro VIII\" (n. 42).\nIl transetto.\nIl transetto settentrionale, verso i Palazzi Vaticani, fu costruito su progetto di Michelangelo Buonarroti, che elimin\u00f2 il deambulatorio previsto dai suoi predecessori, murando gli accessi al corridoio esterno, non realizzato, e ricavandovi alcune nicchie sormontate da ampi finestroni rettangolari. Le nicchie ospitano tre altari, dedicati a san Venceslao (n. 27), sant'Erasmo (n. 29) e, al centro, ai santi Processo e Martiniano (n. 28).\nIl transetto meridionale, analogo al precedente, \u00e8 caratterizzato da altrettanti altari, intitolati a san Giuseppe (al centro, n. 51), alla crocefissione di Pietro (n. 52) e a san Tommaso (n. 50).\nLungo il transetto, nelle nicchie ricavate nei pilastri, sono collocate statue di santi; nel transetto destro: \"San Bonfiglio Monaldi\" (1906), \"San Giuseppe Calasanzio\" (1755), \"San Paolo della Croce\" (1876) e \"San Bruno\" (1744); nel transetto sinistro: \"San Guglielmo da Vercelli\" (1878), \"San Norberto\" (1767), \"Sant'Angela Merici\" (1866) e \"Santa Giuliana Falconieri\" (1740).\nLa cupola.\nCon oltre 133 metri di altezza, 41,50 metri di diametro interno (di poco inferiore per\u00f2 a quello del Pantheon di Roma), 58,90 di diametro massimo esterno e 551 scalini dalla base dell'opera fino alla lanterna, la cupola \u00e8 l'emblema della stessa basilica e uno dei simboli dell'intera citt\u00e0 di Roma.\nPoggia su un alto tamburo (costruito sotto la direzione di Michelangelo), definito all'esterno da una teoria di colonne binate e aperto da sedici finestroni rettangolari, separati da altrettanti costoloni. Quattro immensi pilastri, di 71 metri di perimetro, sorreggono l'intera struttura, il cui peso \u00e8 stimato in tonnellate.\nCome detto, la cupola fu costruita in soli due anni da Giacomo Della Porta, seguendo i disegni di Michelangelo, il quale per\u00f2 forse aveva previsto una cupola perfettamente sferica, almeno secondo quanto attestato dalle incisioni di Stefano Dup\u00e9rac pubblicate poco dopo la morte dell'artista. Neanche il modello ligneo della cupola, conservato all'interno della basilica, aiuta a rivelare le vere intenzioni di Michelangelo. Il modello fu realizzato tra il 1558 e il 1561, quando i lavori del tamburo erano gi\u00e0 stati cominciati, ma fu successivamente modificato e presenta alcune sostanziali differenze nella concezione della calotta e degli altri dettagli ornamentali. Del resto, Michelangelo si era riservato per s\u00e9 il diritto di apportare modifiche alla struttura dell'intera basilica, per la quale non \u00e8 giunto sino a noi nessun progetto definitivo, quindi la presenza di un modello non era da considerarsi strettamente vincolante ai fini della realizzazione dell'opera. Lo dimostrano, ad esempio, i timpani dei sedici finestroni che segnano il perimetro del tamburo: nel modello sono tutti di forma triangolare, mentre nella cupola vera e propria presentano forme curve e triangolari alternate.\nIn ogni caso, l'attuale configurazione della cupola si deve a Della Porta, che per prevenire dissesti strutturali la realizz\u00f2, tra il 1588 e il 1593, a sesto rialzato, circa 7 metri pi\u00f9 alta rispetto a quella michelangiolesca, e cinse la base con catene di ferro. Ci\u00f2 nonostante, nel corso dei secoli, a causa del manifestarsi di pericolose lesioni, soprattutto nel tamburo, si resero necessari altri interventi di consolidamento, a opera dell'ingegnere Giovanni Poleni, con l'inserimento nella struttura del tamburo e della cupola di altre catene.\nDal punto di vista strutturale \u00e8 costituita da due calotte sovrapposte, secondo quanto gi\u00e0 realizzato a Firenze dal Brunelleschi: la calotta interna, pi\u00f9 spessa, \u00e8 quella portante, mentre quella esterna, rivestita in lastre di piombo ed esposta agli agenti atmosferici, \u00e8 di protezione alla prima. Ottocento uomini lavorarono al completamento della cupola che, nel 1593, fu chiusa con la svettante lanterna dotata di colonne binate.\nSecondo l'incisione di Dup\u00e9rac, altre quattro cupole minori, puramente ornamentali, avrebbero dovuto sorgere attorno alla maggiore per esaltarne la centralit\u00e0, tuttavia furono portate a termine solo quelle sovrastanti le cappelle Gregoriana e Clementina.\nLa decorazione interna fu realizzata secondo la tecnica del mosaico, come la maggior parte delle raffigurazioni presenti in basilica: eseguita dai citati Cavalier d'Arpino e Giovanni De Vecchi per volont\u00e0 di papa Clemente VIII, presenta scene col Cristo, gli apostoli e busti di papi e santi. La scalinata che permette di salire in cima alla cupola ha un particolare disegno a listoni a sbalzo ed \u00e8 realizzata in cotto ferentinate.\nL'altare papale.\nLo spazio sottostante la cupola \u00e8 segnato dal monumentale \"Baldacchino di San Pietro\" (n. 82), ideato dal genio di Gian Lorenzo Bernini e innalzato tra il 1624 e il 1633. Realizzato col bronzo prelevato dal Pantheon, \u00e8 alto quasi 30 metri ed \u00e8 sorretto da quattro colonne tortili a imitazione del Tempio di Salomone e del ciborio della vecchia basilica costantiniana, le cui colonne erano state recuperate e inserite come ornamento nei pilastri della cupola michelangiolesca. Al centro, all'ombra del Baldacchino, avvolto dall'immenso spazio della cupola, sorge l'Altare papale, detto di Clemente VIII (che lo consacr\u00f2 nel 1594), collocato sulla verticale esatta del Sepolcro di San Pietro.\nLungo i quattro immensi pilastri che circondano l'invaso della cupola si trovano le sculture ordinate da Urbano VIII: sono \"San Longino\" (n. 88) di Gian Lorenzo Bernini (1639), \"Sant'Elena\" (n. 84) realizzata da Andrea Bolgi nel 1646, \"Santa Veronica\" (n. 80) di Francesco Mochi (1632), e infine \"Sant'Andrea\" (n. 76) di Fran\u00e7ois Duquesnoy (1640).\nIl coro.\nLa struttura del coro \u00e8 analoga a quella del transetto ed \u00e8 dominata, al centro della parete che chiude la basilica, la \"Cattedra di San Pietro\" (n. 39), un monumentale reliquiario opera di Gian Lorenzo Bernini e contenente la cattedra dell'epoca paleocristiana, sorretta dalle statue dei quattro Padri della Chiesa e illuminata dalla sfolgorante apparizione della colomba.\nA sinistra della cattedra si trova il \"monumento a Paolo III\", realizzato da Guglielmo Della Porta (n. 40). Alla destra invece sorge il \"Sepolcro di Urbano VIII\" (n. 38), eseguito ancora dal Bernini, che vi lavor\u00f2 a partire dal 1627: il complesso \u00e8 dominato dalla statua del papa in atto di benedire, con ai lati del sarcofago le figure allegoriche della \"Carit\u00e0\" e della \"Giustizia\". Al centro uno scheletro scrive l'epitaffio.\nSui pilastri sono collocate le statue di \"San Domenico\" (1706), \"San Francesco Caracciolo\" (1834), \"San Francesco d'Assisi\" (1727) e \"Sant'Alfonso Maria de' Liguori\" (1839).\nLe Grotte Vaticane e i livelli inferiori.\nDall'alto verso il basso, si riconoscono in San Pietro quattro livelli:\nLe cosiddette Grotte Vaticane, ricavate nel dislivello tra la nuova e la vecchia basilica e attraversate dalle fondazioni di sostegno delle strutture superiori, hanno forma di una chiesa sotterranea a tre navate, e sono usate per luogo di sepoltura di molti pontefici. Dal piano della basilica superiore, proprio di fronte all'altare papale che \u00e8 sovrastato dal Baldacchino del Bernini, scende al piano inferiore una doppia scalinata, recinta da un'elegante balaustra sulla quale ardono 99 lampade votive. Ci si trova cos\u00ec nella cosiddetta \"Confessione di San Pietro\" (n. 65), opera di Carlo Maderno. Qui si trova la nicchia dei pallii, splendente per il mosaico del Cristo Pantocratore. Sotto l'icona, la preziosa cassetta contiene i pallii (ossia stole di lana con ricami di croci) che il papa conferisce ai neoeletti vescovi metropoliti per segnare il loro legame con lo stesso apostolo. Dietro la cassetta, si vede un residuo della parete marmorea del sepolcro eretto dall'imperatore Costantino per il Principe degli Apostoli. Infatti sul fondo della nicchia dei Pallii si apre la botola bronzea (\"cataracta\" o \"billicus confessionis\") che, fin dalla costruzione della prima basilica, dava accesso alla sepoltura di Pietro. Normalmente si scende alle Grotte non dalla scalinata centrale, ma da scale a chiocciola ricavate nello spessore dei quattro pilastri che sorreggono la cupola. Nelle ore di maggiore affluenza, l'accesso avviene dall'esterno, lungo il fianco destro della basilica.\nIl papa Pio XII, appena eletto (1939), promosse la ricerca archeologica con i nuovi scavi, che nell'arco di dieci anni, dapprima, riportarono alla luce il pavimento dell'antica basilica costantiniana e, successivamente, i resti di una necropoli romana, che occupava il pendio del colle Vaticano, e che fu interrata (come solo l'imperatore poteva ordinare) dai costruttori della prima basilica. La presenza di questo spazio cimiteriale confermerebbe cos\u00ec la convinzione che il luogo di sepoltura di San Pietro si trovasse proprio nel luogo in cui gli fu eretto dapprima un sepolcro e poi la basilica.\nA seguito della campagna di scavi, nel 1953 furono rinvenute alcune ossa avvolte in un prezioso panno di porpora; esse provenivano con attendibilit\u00e0 da un loculo della stessa necropoli in cui si riconosceva una scritta incompleta in greco con il nome di Pietro. Questo ritrovamento dette al papa Paolo VI la convinzione che doveva trattarsi con ogni probabilit\u00e0 dei resti del corpo di san Pietro; i resti furono quindi ricollocati nella posizione sotterranea originaria, la quale corrisponde esattamente alla verticale dei tre successivi altari papali, del baldacchino bronzeo che li sovrasta, e della cupola che tutti li avvolge.\nLe sale ottagone e i livelli superiori.\nNello spazio compreso tra le volte delle navate minori e il tetto si aprono una serie di vasti locali. Quelli situati sulla verticale del nucleo cinquecentesco sono a pianta ottagonale e gravitano al di sopra degli archi che separano l'ambulacro dalla navata principale. Sono denominati: ottagono di Sant'Andrea, di Simon Mago (oggi altare del Sacro Cuore), dello Storpio, della Navicella, di San Basilio, di San Girolamo, di San Sebastiano e della Trasfigurazione.\nFurono realizzati sotto la direzione di Antonio da Sangallo il Giovane, ma un disegno conservato alla Galleria degli Uffizi di Firenze lascia supporre la presenza sul cantiere dell'architetto Guidetto Guidetti.\nNell'ottagono di Simon Mago, che si apre a margine della cupola della Madonna della Colonna, sul lato sud-ovest della basilica, \u00e8 ospitato l'archivio storico della Fabbrica di San Pietro.\nLe altre sale conservano numerosi modelli dei progetti allestiti per la basilica: si ricordano il celebre modello ligneo per il completamento del tempio vaticano costruito dal Sangallo in scala 1:30, quello della cupola di Michelangelo, quello della sagrestia progettata da Filippo Juvarra e quello in scala 1:10 dell'imponente organo, mai realizzato, ideato da Aristide Cavaill\u00e9-Coll.\nLungo il corpo longitudinale della basilica si trovano invece alcuni ambienti a pianta rettangolare. Quelli posti lungo il lato meridionale sono denominati uno \"Stanza degli Architetti\" e l'altro \"Stanza dei Vetri\"; occupano un volume di oltre mille metri cubi e la loro altezza originaria variava rispettivamente da 11,50 a 15,50 metri. Erano utilizzati come ambiente di lavoro dal Vanvitelli e i suoi collaboratori, chiamati a decidere sul restauro della cupola di Michelangelo. Le due sale furono restaurate alla fine degli anni ottanta del Novecento, con la realizzazione di solai intermedi in ferro; questo permise di aumentare lo spazio a disposizione (da 135 a oltre 400 metri quadri), al fine di soddisfare le crescenti necessit\u00e0 della Fabbrica di San Pietro.\nOrgani a canne.\nL'organo maggiore della basilica, che trova posto tra il baldacchino e la cattedra di San Pietro, \u00e8 stato costruito da Tamburini nel 1962. I corpi d'organo sono due, situati nei transetti di coro della basilica rispettivamente in \"cornu Epistulae\" e in \"cornu Evangelii\", e corrispondono ai due organi costruiti all'inizio del XX secolo dagli organari Carlo Vegezzi Bossi e Walcker. Il primo corpo d'organo comprende i registri della seconda e terza tastiera, il secondo quelli della prima e della quarta. I registri di pedale sono ripartiti nei due corpi come da necessit\u00e0 foniche. La consolle \u00e8 posta accanto al corpo d'organo di sinistra all'interno degli stalli destinati alle cantorie. Un'altra consolle, utilizzata per le celebrazioni che si svolgono in piazza San Pietro, \u00e8 stata costruita nel 1999 dall'organaro Mascioni. La trasmissione \u00e8 elettrica.\nAttualmente (2018), gli organisti attivi nella basilica sono Josep Sol\u00e9 Coll (primo organista della basilica), Juan Paradell Sol\u00e9 (organista titolare della Cappella Musicale Pontificia \"Sistina\") e Gianluca Libertucci (organista del Vicariato per la Citt\u00e0 del Vaticano).\nLa disposizione fonica rivela che si tratta di un normale, e neppur tanto grande, organo sinfonico tipico dell'epoca in cui \u00e8 stato concepito.\nNella basilica, oltre a questo strumento, ce ne sono altri tre:\nLe campane.\nDal conclave del 2005 le campane di San Pietro hanno un importante ruolo: il loro suono \u00e8 il segnale definitivo dell'esito positivo del conclave. Questo provvedimento \u00e8 stato attuato per fugare ogni dubbio sul colore della fumata che precede l\"'Habemus Papam\".\nNei giorni festivi seguito da una suonata a doppio veloce sul campanone, 2 e 4.\nInoltre Ave Maria e Campanella battono i quarti d'ora e il Campanone segna le ore, con la peculiarit\u00e0 di ripetere il suono delle ore ogni quarto d'ora.\nLa sagrestia.\nOriginariamente la sagrestia era situata presso la Rotonda di Sant'Andrea (o chiesa di Santa Maria della Febbre), un edificio a pianta centrale posto sul lato sud della basilica; esso era sorto come mausoleo funebre d'epoca imperiale e sopravvisse fino alla seconda met\u00e0 del XVIII secolo.\nDopo vari tentativi non concretizzati, il concorso per la costruzione della nuova sagrestia fu indetto intorno al 1715 e tra i vari partecipanti primeggi\u00f2 il progetto di Filippo Juvara, che present\u00f2 un modello ligneo oggi conservato presso i depositi della basilica.\nTuttavia, i costi elevati dell'opera ne impedirono la realizzazione.\nSolo nel 1776, papa Pio VI commission\u00f2 a Carlo Marchionni l'attuale edificio, i cui lavori furono conclusi nel 1784. La Sagrestia disegnata da Marchionni si inserisce tra le principali architetture romane di fine Settecento, ma non risulta particolarmente innovativa, tentando di armonizzarsi con lo stile della basilica. All'epoca della costruzione essa fu criticata persino dallo studioso Francesco Milizia (1725-1798), che per questo motivo fu costretto ad abbandonare la citt\u00e0.\nSi tratta di un edificio esterno alla basilica, posto sulla sinistra della medesima; due corridoi sostenuti da arcate a sesto ribassato, la collegano alla navata di San Pietro, in corrispondenza della tomba di Pio VIII e della Cappella del Coro. All'interno di questo articolato volume, che in pianta e in alzato si presenta come l'aggregazione di diversi corpi di fabbrica, si apre la sala ottagonale della Sagrestia Comune, coperta da una grande cupola e affiancata dalle sacrestie dei Canonici e dei Beneficiati, dalla Sala del Capitolo e dalle stanze del Tesoro di San Pietro, dove sono conservati numerosi oggetti sacri. Nella sagrestia dei Beneficiati si trovava il \"Tabernacolo del Sacramento\" di Donatello e Michelozzo (1432-1433), ora esposto nell'adiacente Museo del Tesoro.\nLa Fabbrica di San Pietro.\nAll'insieme delle opere necessarie per la sua realizzazione edile e artistica, fu preposto un ente, la Reverenda \"Fabrica Sancti Petri\", del quale recentemente il Vaticano ha aperto gli archivi agli studiosi: fra i preziosi documenti catalogati vi sono migliaia di note, progetti, contratti, ricevute, corrispondenze (ad esempio fra Michelangelo e la Curia), che costituiscono una documentazione del tutto \"sui generis\" sulla quotidianit\u00e0 pratica degli artisti coinvolti. L'ente \u00e8 tuttora operante per la gestione del complesso.\n\u00c8 da segnalare che l'immenso cantiere della basilica non pass\u00f2 inosservato alla cultura popolare romana: per far passare i materiali per il cantiere alle dogane senza che essi pagassero il dazio si incideva su ogni singolo collo l'acronimo A.U.F. (\"Ad Usum Fabricae:\" [destinato] \"ad essere utilizzato nella fabbrica\" [di San Pietro]). Nella tradizione popolare romana nacque subito la forma verbale \"auffo\" o \"auffa\", tuttora utilizzata a Roma, per indicare qualcuno che vuole ottenere servigi o beni in modo gratuito. Sempre a Roma, ancora oggi, quando si parla di un lavoro perennemente in cantiere si \u00e8 soliti paragonarlo alla Fabbrica di San Pietro.\nPreseminario San Pio X\nIl Preseminario San Pio X \u00e8 un istituto dell'Opera Don Folci dipendente canonicamente dalla Diocesi di Como, finalizzato sin dal 1956 a curare il discernimento vocazionale, la formazione per i candidati all'ordine sacro, nonch\u00e9 configurandosi come organismo della Basilica ovvero alle dipendenze del Vicariato Vaticano, in quanto responsabile del servizio liturgico e di sacrestia.\nLa comunit\u00e0 \u00e8 costituita dal Rettore, Vice Rettore, Sacerdoti Educatori, Assistenti (giovani al contempo in discernimento e formazione vocazionale), Alunni.\nI diversi Pontefici hanno manifestato nel tempo vivo apprezzamento verso questa istituzione, ovvero per \"l'impegno nel testimoniare e vivere la fede cristiana\". \nLe dimensioni della basilica.\nLa basilica di San Pietro \u00e8 la pi\u00f9 grande chiesa cattolica.\nSul pavimento della navata centrale, muovendo dall'ingresso verso l'abside, si vedono inserite nel marmo delle stelle dorate: esse indicano la lunghezza totale (misurata dall'abside di San Pietro) di parecchie grandi chiese sparse nel mondo.\nIl primato solo apparentemente le era stato tolto nel 1989 dalla basilica di Nostra Signora della Pace di Yamoussoukro, nella Costa d'Avorio, edificio ispirato proprio alle forme della basilica romana e propagandisticamente definito la \"basilica pi\u00f9 grande del mondo\": in realt\u00e0 si tratta solo della \"basilica pi\u00f9 alta del mondo\" (158\u00a0m), mentre l'edificio \u00e8 notevolmente pi\u00f9 piccolo di quello di San Pietro.\nLa basilica di San Pietro come modello.\nLe forme della basilica di San Pietro, e in particolare quella della sua cupola, hanno fortemente influenzato l'architettura delle chiese cristiane occidentali. Ad esempio, il modello di San Pietro fu ripreso, gi\u00e0 nel corso del Seicento, nella cupola della basilica romana di Sant'Andrea della Valle.\nSi ritiene che da San Pietro, oltre che dalla cupola di Santa Maria della Salute a Venezia, derivino anche le cupole a calotte separate che trovano nella cattedrale di St. Paul a Londra (1675) e nel Pantheon di Parigi (di Jacques-Germain Soufflot) due dei massimi esempi, e anche se costruita in modo tecnicamente diverso, la cupola di Les Invalides a Parigi (1680-1691).\nIl revival dell'architettura, che caratterizz\u00f2 il periodo compreso tra la fine del XIX e l'inizio del XX secolo, portarono alla costruzione di un gran numero di chiese ispirate, in maniera pi\u00f9 o meno consistente, alla basilica petrina, tra cui la chiesa di Santa Maria degli Angeli a Chicago (dal 1899), la basilica di San Giosafat a Milwaukee (1901), la chiesa del Cuore Immacolato di Maria a Pittsburgh (1904), la basilica di Oudenbosch (1865-1892), e la Cattedrale di Maria Regina del Mondo di Montr\u00e9al (1875-1894), che replica molti aspetti di San Pietro su una scala pi\u00f9 piccola. La seconda met\u00e0 del Novecento ha visto adattamenti liberi di San Pietro nella Basilica di Nostra Signora di Liche\u0144, la Basilica di Nostra Signora della Pace di Yamoussoukro e la Basilica dell'Incoronata Madre del Buon Consiglio a Napoli.\nArciprete della basilica.\nL'arciprete \u00e8 il decano fra i presbiteri di una parrocchia, responsabile per la corretta esecuzione dei doveri ecclesiastici e per lo stile di vita dei curati a lui sottoposti.\nNel caso della Basilica Vaticana \u00e8 il massimo responsabile dell'attivit\u00e0 cultuale e pastorale della basilica. La carica dell'arciprete \u00e8 antichissima ed \u00e8 riservata ad un cardinale; dal 20 febbraio 2021 \u00e8 affidata al cardinale Mauro Gambetti, O.F.M.Conv.\nDal 1991, abolita la figura del Vescovo Sacrista di Sua Santit\u00e0, che dalla creazione dello Stato Vaticano nel febbraio del 1929 era anche Vicario generale per la Citt\u00e0 del Vaticano, i suoi compiti sono stati assegnati all'arciprete della Basilica Vaticana.\nCollegamenti.\n\u00c8 raggiungibile mediante bus, tram, metropolitana e linee ferroviarie.\nBus.\nMolte linee bus fermano o passano presso la basilica; linee bus: 64 e 40 express Termini-San Pietro.\nTram.\nLa linea tranviaria 19 effettua il capolinea in piazza Risorgimento, a 200 metri da piazza San Pietro."}
{"id": "12950", "revid": "838137", "url": "https://it.wikipedia.org/wiki?curid=12950", "title": "1019", "text": ""}
{"id": "12951", "revid": "116947633", "url": "https://it.wikipedia.org/wiki?curid=12951", "title": "1018", "text": ""}
{"id": "12952", "revid": "399", "url": "https://it.wikipedia.org/wiki?curid=12952", "title": "1017", "text": ""}
{"id": "12953", "revid": "838137", "url": "https://it.wikipedia.org/wiki?curid=12953", "title": "1015", "text": ""}
{"id": "12954", "revid": "838137", "url": "https://it.wikipedia.org/wiki?curid=12954", "title": "1014", "text": ""}
{"id": "12955", "revid": "466539", "url": "https://it.wikipedia.org/wiki?curid=12955", "title": "1013", "text": ""}
{"id": "12956", "revid": "838137", "url": "https://it.wikipedia.org/wiki?curid=12956", "title": "1011", "text": ""}
{"id": "12957", "revid": "838137", "url": "https://it.wikipedia.org/wiki?curid=12957", "title": "1029", "text": ""}
{"id": "12958", "revid": "838137", "url": "https://it.wikipedia.org/wiki?curid=12958", "title": "1028", "text": ""}
{"id": "12959", "revid": "697352", "url": "https://it.wikipedia.org/wiki?curid=12959", "title": "1027", "text": ""}
{"id": "12960", "revid": "838137", "url": "https://it.wikipedia.org/wiki?curid=12960", "title": "1026", "text": ""}
{"id": "12961", "revid": "838137", "url": "https://it.wikipedia.org/wiki?curid=12961", "title": "1025", "text": ""}
{"id": "12962", "revid": "697352", "url": "https://it.wikipedia.org/wiki?curid=12962", "title": "1023", "text": ""}
{"id": "12963", "revid": "838137", "url": "https://it.wikipedia.org/wiki?curid=12963", "title": "1022", "text": ""}
{"id": "12964", "revid": "697352", "url": "https://it.wikipedia.org/wiki?curid=12964", "title": "1021", "text": ""}
{"id": "12965", "revid": "697352", "url": "https://it.wikipedia.org/wiki?curid=12965", "title": "1020", "text": ""}
{"id": "12967", "revid": "697352", "url": "https://it.wikipedia.org/wiki?curid=12967", "title": "1039", "text": ""}
{"id": "12968", "revid": "697352", "url": "https://it.wikipedia.org/wiki?curid=12968", "title": "1038", "text": ""}
{"id": "12969", "revid": "838137", "url": "https://it.wikipedia.org/wiki?curid=12969", "title": "1037", "text": ""}
{"id": "12970", "revid": "838137", "url": "https://it.wikipedia.org/wiki?curid=12970", "title": "1036", "text": ""}
{"id": "12971", "revid": "697352", "url": "https://it.wikipedia.org/wiki?curid=12971", "title": "1035", "text": ""}
{"id": "12972", "revid": "838137", "url": "https://it.wikipedia.org/wiki?curid=12972", "title": "1034", "text": ""}
{"id": "12973", "revid": "838137", "url": "https://it.wikipedia.org/wiki?curid=12973", "title": "1033", "text": ""}
{"id": "12974", "revid": "838137", "url": "https://it.wikipedia.org/wiki?curid=12974", "title": "1031", "text": ""}
{"id": "12975", "revid": "697352", "url": "https://it.wikipedia.org/wiki?curid=12975", "title": "1044", "text": ""}
{"id": "12976", "revid": "697352", "url": "https://it.wikipedia.org/wiki?curid=12976", "title": "1043", "text": ""}
{"id": "12977", "revid": "838137", "url": "https://it.wikipedia.org/wiki?curid=12977", "title": "1041", "text": ""}
{"id": "12978", "revid": "838137", "url": "https://it.wikipedia.org/wiki?curid=12978", "title": "1040", "text": "Eventi.\nLe reliquie di Sant'Agata furono trafugate a Costantinopoli"}
{"id": "12979", "revid": "119100414", "url": "https://it.wikipedia.org/wiki?curid=12979", "title": "1059", "text": ""}
{"id": "12980", "revid": "697352", "url": "https://it.wikipedia.org/wiki?curid=12980", "title": "1056", "text": ""}
{"id": "12981", "revid": "838137", "url": "https://it.wikipedia.org/wiki?curid=12981", "title": "1053", "text": ""}
{"id": "12982", "revid": "838137", "url": "https://it.wikipedia.org/wiki?curid=12982", "title": "1052", "text": ""}
{"id": "12983", "revid": "838137", "url": "https://it.wikipedia.org/wiki?curid=12983", "title": "1051", "text": ""}
{"id": "12984", "revid": "838137", "url": "https://it.wikipedia.org/wiki?curid=12984", "title": "1050", "text": ""}
{"id": "12985", "revid": "838137", "url": "https://it.wikipedia.org/wiki?curid=12985", "title": "1069", "text": ""}
{"id": "12986", "revid": "838137", "url": "https://it.wikipedia.org/wiki?curid=12986", "title": "1068", "text": ""}
{"id": "12987", "revid": "838137", "url": "https://it.wikipedia.org/wiki?curid=12987", "title": "1067", "text": ""}
{"id": "12988", "revid": "838137", "url": "https://it.wikipedia.org/wiki?curid=12988", "title": "1066", "text": ""}
{"id": "12989", "revid": "117587754", "url": "https://it.wikipedia.org/wiki?curid=12989", "title": "1065", "text": ""}
{"id": "12990", "revid": "92689", "url": "https://it.wikipedia.org/wiki?curid=12990", "title": "1064", "text": ""}
{"id": "12991", "revid": "838137", "url": "https://it.wikipedia.org/wiki?curid=12991", "title": "1063", "text": ""}
{"id": "12992", "revid": "838137", "url": "https://it.wikipedia.org/wiki?curid=12992", "title": "1062", "text": ""}
{"id": "12993", "revid": "838137", "url": "https://it.wikipedia.org/wiki?curid=12993", "title": "1060", "text": ""}
{"id": "12994", "revid": "116926244", "url": "https://it.wikipedia.org/wiki?curid=12994", "title": "1079", "text": "Eventi.\nFederico I viene incoronato Duca di Svevia dando inizio alla dinastia degli Hohenstaufenn"}
{"id": "12995", "revid": "838137", "url": "https://it.wikipedia.org/wiki?curid=12995", "title": "1078", "text": ""}
{"id": "12996", "revid": "838137", "url": "https://it.wikipedia.org/wiki?curid=12996", "title": "1077", "text": "Eventi.\nA causa della scissione dell'Impero Selgiuchide nasce il Sultanato di Rum.Suleyman I \u00e8 il sultano."}
{"id": "12997", "revid": "838137", "url": "https://it.wikipedia.org/wiki?curid=12997", "title": "1076", "text": ""}
{"id": "12998", "revid": "697352", "url": "https://it.wikipedia.org/wiki?curid=12998", "title": "1075", "text": "Eventi.\nPapa Gregorio VII emana il Dictatus Papae."}
{"id": "12999", "revid": "116926500", "url": "https://it.wikipedia.org/wiki?curid=12999", "title": "1074", "text": ""}
{"id": "13000", "revid": "838137", "url": "https://it.wikipedia.org/wiki?curid=13000", "title": "1072", "text": ""}
{"id": "13001", "revid": "2039709", "url": "https://it.wikipedia.org/wiki?curid=13001", "title": "1071", "text": ""}
{"id": "13002", "revid": "838137", "url": "https://it.wikipedia.org/wiki?curid=13002", "title": "1070", "text": ""}
{"id": "13003", "revid": "838137", "url": "https://it.wikipedia.org/wiki?curid=13003", "title": "1089", "text": ""}
{"id": "13004", "revid": "838137", "url": "https://it.wikipedia.org/wiki?curid=13004", "title": "1084", "text": ""}
{"id": "13005", "revid": "1812220", "url": "https://it.wikipedia.org/wiki?curid=13005", "title": "1083", "text": "Eventi.\n(10 luglio) Roberto il Guiscardo dopo un assedio, conquista e distrugge la citt\u00e0 di Canne, dove si era rifugiato il barone ribelle Ermanno"}
{"id": "13006", "revid": "838137", "url": "https://it.wikipedia.org/wiki?curid=13006", "title": "1082", "text": ""}
{"id": "13007", "revid": "838137", "url": "https://it.wikipedia.org/wiki?curid=13007", "title": "1081", "text": ""}
{"id": "13008", "revid": "838137", "url": "https://it.wikipedia.org/wiki?curid=13008", "title": "1080", "text": ""}
{"id": "13009", "revid": "124886480", "url": "https://it.wikipedia.org/wiki?curid=13009", "title": "1098", "text": ""}
{"id": "13010", "revid": "287204", "url": "https://it.wikipedia.org/wiki?curid=13010", "title": "1097", "text": ""}
{"id": "13012", "revid": "838137", "url": "https://it.wikipedia.org/wiki?curid=13012", "title": "1095", "text": ""}
{"id": "13013", "revid": "838137", "url": "https://it.wikipedia.org/wiki?curid=13013", "title": "1094", "text": ""}
{"id": "13014", "revid": "838137", "url": "https://it.wikipedia.org/wiki?curid=13014", "title": "1092", "text": ""}
{"id": "13015", "revid": "838137", "url": "https://it.wikipedia.org/wiki?curid=13015", "title": "1091", "text": ""}
{"id": "13016", "revid": "697352", "url": "https://it.wikipedia.org/wiki?curid=13016", "title": "1090", "text": ""}
{"id": "13018", "revid": "1632387", "url": "https://it.wikipedia.org/wiki?curid=13018", "title": "Storia della Spagna", "text": "La storia della Spagna \u00e8 stata studiata da quando l\"'Homo Sapiens\" arriv\u00f2 nella penisola iberica, ossia oltre 35\u00a0000 anni fa. Nei secoli successivi, popoli di origine diversa, tra cui celti, fenici, greci, romani e germanici si stabilirono in Spagna. Agli inizi dell'Ottavo secolo un esercito di popolazioni arabe e berbere conquist\u00f2 quasi l'intera penisola.\nNei 750 anni successivi, si formarono stati musulmani indipendenti, cos\u00ec tutta l'area sotto dominazione araba era conosciuta come Al-Andalus. Intanto i piccoli regni cristiani del nord riuscirono lentamente a conquistare l'intera penisola iberica. Questo processo, chiamato \"Reconquista\" dur\u00f2 per oltre cinque secoli. Nel 1492 Cristoforo Colombo, grazie all'aiuto dei re spagnoli, intraprese il primo viaggio verso il Nuovo Mondo. Intanto veniva instaurata l'Inquisizione spagnola; gli ebrei e i musulmani furono espulsi dai regni iberici. Nei tre secoli successivi la Spagna fu la pi\u00f9 grande potenza coloniale, fondando un impero che si estendeva dalla California alla Patagonia e dai Caraibi alle Filippine. Fu anche il pi\u00f9 potente stato del periodo rinascimentale. In questo periodo fiorirono le arti e la letteratura spagnola.\nTra il Cinquecento e il Seicento la Spagna si trov\u00f2 imbrigliata in molti conflitti europei. Le guerre portarono a un forte dissesto finanziario, cos\u00ec nel Seicento la potenza spagnola and\u00f2 verso il declino. Con la guerra di successione spagnola venne confermato il ridimensionamento della Spagna nel teatro europeo. Nel Settecento si instaur\u00f2 la dinastia dei Borbone, la quale fece notevoli sforzi per rinnovare le istituzioni statali. Agli inizi dell'Ottocento la Spagna venne invasa dalle truppe napoleoniche. Questo evento port\u00f2 ad una vittoriosa ma devastante guerra d'indipendenza, che indebol\u00ec fortemente la Spagna e cre\u00f2 le premesse per l'emancipazione delle colonie americane. Nel corso dell'Ottocento, esausta dalle guerre di inizio secolo, la Spagna fu destabilizzata dalla nascita di varie formazioni politiche, liberali, reazionari ed altri gruppi.\nAlla fine dell'Ottocento, dopo una guerra contro gli Stati Uniti, la Spagna perse le ultime reliquie dell'antico impero, ossia Cuba, Porto Rico e Filippine. Rimasta neutrale durante la Grande guerra, la Spagna scivol\u00f2 nel 1923 in una dittatura di stampo reazionario sostenuta dal Sovrano e con a capo il generale Miguel Primo de Rivera, terminata nel 1930. Appena un anno dopo, la monarchia, ormai screditata, cadde cosicch\u00e9 venne proclamata la repubblica. Dopo un periodo di forte instabilit\u00e0, nel 1936 scoppi\u00f2 la guerra civile spagnola. La guerra termin\u00f2 con l'instaurazione di una dittatura di stampo fascista. La Spagna fu neutrale nella seconda guerra mondiale, per\u00f2 ci furono volontari che combatterono per conto di entrambi i fronti. I decenni del dopoguerra, con Francisco Franco al comando, fino al 1975, furono relativamente stabili e, dagli anni sessanta la Spagna speriment\u00f2 una certa crescita economica. La morte di Franco nel 1975 port\u00f2 al ritorno della monarchia borbonica. Sebbene rimangano alcune tensioni, specie nei Paesi Baschi e in Catalogna, la Spagna contemporanea ha visto irrobustirsi le sue istituzioni democratiche.\nArrivo dei primi popoli in Hispania.\nGli Iberi, di incerta origine, si insediarono nell'attuale Spagna in epoca imprecisata, mentre i Celti giunsero nella penisola, in diverse ondate migratorie. Progressivamente i Celti si fusero con gli Iberi e le altre popolazioni autoctone dando vita, nella meseta castigliana e in Aragona occidentale, alla civilt\u00e0 celtibera.\nLa costa peninsulare orientale venne invece occupata dai Fenici. All'incirca nella stessa epoca, o forse in et\u00e0 leggermente posteriore (VII secolo a.C.), i Greci si stabilirono nella parte settentrionale della costa mediterranea, nell'attuale Catalogna a Emporion. Qui ebbero i primi contatti con gli Iberi. Attorno all'VIII secolo a.C. si inizi\u00f2 a sviluppare la civilt\u00e0 di Tartessos Tale civilt\u00e0 sembra sia stata influenzata dalle vicine colonie fenicie.\nConquista cartaginese.\nNel III secolo a.C. i Cartaginesi formularono un progetto imperialista mediterraneo che prevedeva l'annessione, o il controllo, della penisola iberica. Fulcro dell'espansione punica nel territorio doveva essere la citt\u00e0 di Cartagena, importante base navale.\nNel 264 a.C. ebbe inizio una serie di guerre fra Cartagine e Roma (Guerre puniche) per l'egemonia del Mediterraneo occidentale. Dopo essere stata sconfitta nella Prima guerra punica, Cartagine cerc\u00f2 di controbilanciare la perdita della Sicilia, della Sardegna e della Corsica, ampliando il proprio dominio nella penisola Iberica.\nAmilcare Barca, Annibale ed altri generali cartaginesi assunsero il controllo delle antiche colonie fenicie dell'Andalusia e del Levante per poi passare ad espandere l'area d'influenza punica a spese dei popoli indigeni. Alla vigilia della seconda guerra punica (220-219 a.C.), la maggior parte delle citt\u00e0 e dei popoli al sud dei fiumi Duero e Ebro, cos\u00ec come le isole Baleari, erano sotto il dominio cartaginese.\nDurante tale processo espansionistico, i Punici cercarono di sottomettere la citt\u00e0 ibera di Sagunto, situata al sud della frontiera patteggiata dell'Ebro ma alleata di Roma. L'intervento di quest'ultima in difesa di Sagunto diede inizio alla seconda guerra punica.\nNell'anno 219 a.C. Annibale scaten\u00f2 l'offensiva contro Roma, utilizzando la penisola iberica come base delle operazioni e includendo un gran numero di ispanici nel proprio esercito. La guerra terminer\u00e0 con la vittoria romana e l'incorporazione della parte pi\u00f9 civilizzata (ibera) della futura Hispania nella Repubblica romana.\nHispania romana.\nA partire dalla fine della Seconda guerra punica (201 a.C.), gran parte della penisola iberica entr\u00f2 nell'orbita romana. Nel 196 a.C. i Romani divisero il territorio in loro possesso in due zone: la \"Hispania Citeriore\" e la \"Hispania Ulteriore\". Tali zone includevano per\u00f2 solo l'attuale Spagna mediterranea e non le regioni interne della meseta n\u00e9 quelle atlantiche.\nLa sottomissione di tali territori avr\u00e0 luogo solo in seguito alle guerre celtibere e cantabriche che terminarono nel 19 a.C., in epoca augustea. Subito dopo l'intera Iberia venne suddivisa in tre province: Betica, Tarraconense e Lusitania. Tale organizzazione territoriale si mantenne fino all'epoca di Diocleziano, allorquando venne istituita la Diocesi di Hispania, articolata in cinque province: la Tarraconense, la Betica, la Lusitania, la Carthaginense e la Gallaecia.\nIl processo di romanizzazione, inteso come l'incorporazione del mondo ispanico alla lingua, ai costumi e dell'economia romana, inizi\u00f2 approssimativamente attorno alla prima met\u00e0 del II secolo a.C. e pot\u00e9 considerarsi compiuto fra la seconda met\u00e0 del I secolo e gli inizi del secolo successivo, anche se per alcune regioni periferiche si protrasse fin quasi alla caduta dell'Impero romano d'Occidente (V secolo). Tale processo fu talmente intenso che due imperatori, Traiano e Teodosio I, erano ispanici e un terzo, Adriano, di origine ispanica se non ispanico anch'egli (non c'\u00e8 accordo fra gli storici sul suo luogo di nascita). Anche alcuni importanti filosofi e letterati latini provenivano dall'Hispania romana, fra cui Seneca, Lucano, Quintiliano e Marziale.\nNella Penisola Iberica, come nelle altre province, dopo una debilitazione del potere centrale nel corso del III secolo, si ebbe una vigorosa ripresa dell'autorit\u00e0 imperiale fra il regno di Diocleziano e quello di Teodosio. Alla morte di quest'ultimo (395) e alla definitiva divisione dell'Impero in una parte orientale ed un'altra Occidentale, corrispose per\u00f2 un rapido ed irreversibile processo di disfacimento di quest'ultima, causata, in buona parte (ma non esclusivamente), dalle invasioni germaniche.\nLe invasioni germaniche e il regno visigoto.\nLa caduta dell'Impero romano.\nNel V secolo assistiamo ad un simultaneo processo di \u00abderomanizzazione\u00bb dell'Impero romano in Hispania e di \u00abromanizzazione\u00bb delle trib\u00f9 germaniche che entrarono nella penisola iberica in ondate successive fin dal 409. Tale processo si rifletter\u00e0 nel diritto, come l'adozione della \"Lex Romana\", evidente nella \"Lex Visigothorum\" (\"Legge dei Visigoti\"), nella religione, come la conversione al Cristianesimo dei popoli barbari, nella lingua, come l'adozione generalizzata del latino come unico idioma scritto in tutto il territorio peninsulare (alcuni re composero addirittura poesie in questa lingua) e, infine, nelle stesse istituzioni politiche.\nLe invasioni.\nNell'inverno dell'anno 406 i Vandali, gli Svevi e gli Alani sfondarono il limes romano con forze consistenti e dilagarono nelle Gallie. Tre anni pi\u00f9 tardi attraversarono i Pirenei ed entrarono nella Penisola Iberica (409), occupando ampie zone dell'Hispania centrale ed occidentale. Anche i Visigoti, dopo aver saccheggiato Roma (410), conquistarono gran parte della Gallia meridionale e penetrarono nella penisola iberica settentrionale occupandola in parte e fondando il regno di Tolosa, che per\u00f2 aveva il proprio punto di forza nel sud dell'odierna Francia (418 circa o epoca immediatamente successiva). Inizi\u00f2 da allora una graduale ma costante penetrazione visigota in Hispania che si intensific\u00f2 dopo la sconfitta dei Vandali e degli Alani sospinti in Nordafrica, senza che potessero lasciare molti segni nella cultura locale.\nAttorno alla met\u00e0 del V secolo la presenza romana nella penisola era oramai limitata ad una parte della Tarraconense. Successivamente, a seguito della pressione dei Franchi sul regno di Tolosa e la perdita di parte dei territori situati nell'odierna Francia, i Visigoti spostarono sempre pi\u00f9 il baricentro del proprio Stato in Iberia, riuscendo ad espellere le ultime guarnigioni romane presenti ancora sul territorio (472-476 circa). Nel primo decennio del secolo successivo, dopo la perdita di Tolosa, capitale del regno, e della massima parte dei territori gallici, la corte venne trasferita prima a Barcino poi a Toledo. I Visigoti raggiunsero il culmine della propria potenza sotto il re Leovigildo (568-586), il quale annient\u00f2 gli Svevi ancora presenti nell'Hispania nord occidentale e cacci\u00f2 i Bizantini da gran parte dei territori in cui si erano insediati in et\u00e0 giustinianea (met\u00e0 del VI secolo) nel levante mediterraneo (attuali regioni di Andalusia orientale, Murcia e Comunit\u00e0 Valenzana centro-meridionale).\nUna breve et\u00e0 oscura.\nCuriosamente, l'antica Diocesi ispanica ebbe un declino culturale ed economico piuttosto breve, che si identifica soprattutto con il V secolo, ricordato come la sua \"Et\u00e0 oscura\" la quale si protrasse per un periodo molto pi\u00f9 lungo in Britannia, in Gallia, in gran parte dell'Italia centro-settentrionale e in Germania. Dopo che il baricentro del potere visigoto pass\u00f2 dalla Gallia meridionale al cuore della vecchia Hispania, agli inizi del VI secolo, i Visigoti recuperarono e rispettarono molte delle istituzioni e delle leggi romane, mantenendo un'infrastruttura stabile ed archivi storici durante quasi tutto il resto del proprio regno. La seconda met\u00e0 del VI secolo e la prima met\u00e0 del VII furono infatti l'epoca d'oro del potere visigoto in Spagna, che seppur iniziato secondo la tradizione nel 415 ebbe modo di svilupparsi pienamente solo dopo il 507, allorquando, a seguito della Battaglia di Vouill\u00e9, venne abbandonata, insieme alla massima parte della Gallia centro-meridionale, una politica espansionista e di potenza.\nDa allora i Visigoti concentrarono le proprie energie sullo sviluppo e l'unificazione della vecchia Hispania romana, romanizzandosi essi stessi profondamente. Inoltre la presenza del Mare Mediterraneo rese pi\u00f9 facile l'interazione tra la Spagna e le altre culture, specialmente con l'impero Bizantino, che influenz\u00f2 in certa misura, a partire dalla met\u00e0 del VI secolo, gli stili artistici e le tecnologie iberiche. Ricordiamo a tale proposito che nel 552 ebbe luogo l'occupazione bizantina di gran parte del levante peninsulare, che sarebbe durata fino al regno di Suintila (628).\nLa religione nel regno visigoto.\nNonostante la nobilt\u00e0 visigota praticasse l'Arianesimo, questo ebbe pochissima popolarit\u00e0 tra la popolazione ispano-romana della penisola, fedele nella sua maggioranza alla Chiesa cattolica. La corona visigota, dal 587, nella persona del re Recaredo, convertito al cattolicesimo, cerc\u00f2 di conciliare la gerarchia religiosa ariana con quella cattolica, ma questo tentativo ebbe scarso successo. Infine, si impose il cattolicesimo con la forza, espropriando la chiesa ariana dei suoi beni in favore di quella cattolica.\nLa conquista islamica.\nNel 711, dopo la morte del re Witiza, i nobili e i vescovi della Penisola elessero re Don Rodrigo, duca della Betica. I figli di Witiza volevano per\u00f2 come re Achila, duca della Tarraconense, pertanto tramarono contro Rodrigo assieme agli Arabi, sfruttando l'appoggio garantito loro da Giuliano (Don Julian), esarca bizantino di Septem (Ceuta).\nRodrigo, che nel frattempo stava lottando contro alcuni ribelli baschi, si rese conto dell'invasione araba e accorse per difendere il suo regno, ma fu sconfitto nella battaglia del Guadalete (o Rio Barbate) a causa del tradimento dei sostenitori dei buoni diritti di Witiza. Alla sua morte, con la maggior parte dell'esercito visigoto distrutto, gli Arabi decisero di proseguire la loro marcia.\nT\u0101riq ibn Ziy\u0101d conquist\u00f2 Toledo e giunse fino a Le\u00f3n; M\u016bs\u0101 ibn Nu\u1e63ayr conquist\u00f2 Siviglia, per arrivare sino a M\u00e9rida (712). In seguito un\u00ec le sue forze a quelle di T\u0101riq e insieme presero Saragozza.\nInfine il figlio di M\u016bs\u0101 complet\u00f2 la conquista della Penisola, eccetto le zone montane cantabriche e pirenaiche (716), entrando poi in territorio franco. Gli Arabi vennero fermati da Carlo Martello a Poitiers nel 732 (Battaglia di Poitiers). Una decisiva vittoria, per i regni cristiani della penisola iberica, fu nel 722 quando Pelagio delle Asturie riusc\u00ec a sconfiggere gli arabi nella battaglia di Covadonga. Nel 773 l'omayyade \u2018Abd al-Rahm\u0101n I proclam\u00f2 l'Emirato di Cordova, rendendo politicamente indipendenti i musulmani spagnoli, e nel 929 Abd al-Rahman III proclam\u00f2 il Califfato di Cordova, che evidenziava ancor pi\u00f9 la separazione definitiva dal Califfato di Baghdad.\nAl-Andalus.\nAl-Andalus \u00e8 il nome che i musulmani diedero alla parte della Penisola Iberica e della Settimania al sud della Gallia da essi controllata e governata.\nMalgrado si seguiti a ripetere da pi\u00f9 parti che il nome al-Andalus (da cui viene il termine geografico Andalusia) derivi da un preteso \"Vandalusia\", gli studi pi\u00f9 autorevoli hanno dimostrato come il termine derivi invece dall'espressione in lingua gota \"Landahlauts\", (\"lotti terrieri\"), i \"feudi\" cio\u00e8 attribuiti ai nobili visigoti. Gli arabi apposero semplicemente il loro articolo determinativo \"al\" a tale parola, originando l'aggettivo \"al-Landahlautsiyya\". L'espressione originaria araba era dunque \"bil\u0101d al-landahlautsiyya\" (paese dei feudi gotici) che si semplific\u00f2 in \"bil\u0101d al-andalusiyya\" e che origin\u00f2 infine il toponimo \"al-Andalus\".\nIl califfo Walid I elev\u00f2 Al-Andalus al rango di emirato. Dopo la conquista del califfato da parte degli Abbasidi, avvenuta alla met\u00e0 del secolo VIII gli Omayyadi si rifugiarono in Castiglia, dichiarando Cordoba come emirato indipendente. Iniziatore della dinastia Omayyade di Cordoba fu Abd al-Rahman ibn Mu'awiya. Nel decimo secolo Abd-ar-Rahman III dichiar\u00f2 che il califfato di Cordoba aveva tagliato definitivamente i legami con la Siria e l'Egitto. Sotto il califfato di Abd-ar-Rahman III Al-Andalus raggiunse il suo massimo splendore politico, militare e culturale.\nDopo l'anno Mille il Califfato entr\u00f2 in una fase di grave crisi poich\u00e9 si susseguirono continue guerre civili tra i principati islamici. Intanto iniziava il processo della \"Reconquista\" da parte dei regni cristiani, culminata nella battaglia di Las Navas de Tolosa del 1212. Verso la fine del Duecento tutti i regni islamici vennero inglobati dalla Castiglia, dall'Aragona e dal Portogallo, eccetto che l'emirato di Granada, retto dai Nasridi, il quale dur\u00f2 fino al 1492.\nDalla Reconquista all'unione di Castiglia ed Aragona.\nLa Reconquista.\nVerso il 720 un distaccamento musulmano venne sconfitto da un gruppo di cristiani rifugiatisi nelle foreste di Covadonga (Asturie) nella battaglia di Covadonga. I vincitori si organizzarono in un minuscolo e rudimentale Stato, il Regno delle Asturie. Pelagio, probabilmente un nobile goto, non si proclam\u00f2 in realt\u00e0 re ma, come condottiero stimato, esercit\u00f2 di fatto un'autorit\u00e0 quasi-regia e senza titolo formale. Oper\u00f2 dopo di lui suo figlio Fruela. La prima corte si stabil\u00ec a Cangas de On\u00eds. Pelagio mor\u00ec nel 737. Due anni pi\u00f9 tardi (739), suo genero Alfonso I, approfittando delle lotte tra Arabi e Berberi, diede nuovo impulso all'espansione del suo regno raggiungendo la Rioja e il Duero. Tuttavia non ebbe la possibilit\u00e0 di ripopolare la zona, poich\u00e9 nell'altopiano del nord restava un ampio deserto strategico, terra di nessuno.\nIn et\u00e0 altomedievale si formarono i principali nuclei cristiani nella penisola coi regni di Castiglia, Le\u00f3n, Portogallo, Aragona Navarra e la Contea di Barcellona. Alcune di tali entit\u00e0 statuali si fusero fra di loro nel XII e XIII secolo come la Castiglia e il Le\u00f3n (che formarono il Regno di Castiglia e Le\u00f3n) e il Regno di Aragona che, con la contea di Barcellona, diede vita alla Corona d'Aragona.\nLa conquista dei territori caduti in mano musulmana da parte dei regni cristiani inizi\u00f2, come abbiamo gi\u00e0 accennato, fin dall'VIII secolo da parte dei sovrani asturiani. Nei primi tre secoli tuttavia, la lotta contro l'invasore islamico procedette a rilento, spesso intervallata da lunghi periodi di inattivit\u00e0 bellica. Ancora attorno all'anno 1000 gran parte della Spagna settentrionale e la totalit\u00e0 di quella centrale e meridionale erano saldamente in mano all'Islam. A partire dalla met\u00e0 dell'XI secolo la \"Reconquista\" sub\u00ec una brusca accelerazione e circa due secoli pi\u00f9 tardi i mori erano stati espulsi da quasi tutta la penisola, ad eccezione della citt\u00e0 di Granada e di parte dell'Andalusia meridionale.\nUnione dei Regni di Castiglia e di Le\u00f3n.\nNell'anno 1037 Bermudo III, re di Le\u00f3n, mor\u00ec sul campo di battaglia contro il cognato Ferdinando I. Non avendo il primo discendenza, suo cognato si consider\u00f2 successore e unific\u00f2 i due regni per la prima volta. Nell'anno 1054 Ferdinando I combatt\u00e9 contro suo fratello Garc\u00eda S\u00e1nchez III di N\u00e1jera, re di Navarra, nella Battaglia di Atapuerca. In questa battaglia anche il monarca navarrese perse la vita e cos\u00ec la Castiglia si annett\u00e9 tra l'altro la comarca dei monti d'Oca, vicino alla citt\u00e0 di Burgos.\nAlla morte di Ferdinando I (1065), i regni vennero divisi tra i figli. A Sancho II tocc\u00f2 la Castiglia e ad Alfonso VI il regno di Le\u00f3n. Sancho II venne per\u00f2 assassinato nel 1072 e suo fratello sal\u00ec al trono di Castiglia in sua sostituzione creando un'unione che sarebbe durata alcune generazioni. Divenne famoso il giuramento che fece Alfonso VI a El Cid a Santa Gadea di Burgos sulla propria innocenza riguardo all'assassinio del fratello.\nAlla sua morte gli succedette sul trono la figlia Urraca. Costei si spos\u00f2, in seconde nozze, con Alfonso I di Aragona ma, non riuscendo a unificare i regni e a causa della grande conflittualit\u00e0 esistente fra essi, Alfonso I la ripudi\u00f2 nel 1114. Questo accentu\u00f2 le rivalit\u00e0 tra i due Stati. Urraca dovette inoltre affrontare suo figlio, il re di Galizia, per far valere i suoi diritti su quel regno. Alla sua morte lo stesso figlio, nato dal primo matrimonio, le successe al trono come Alfonso VII.\nAlfonso VII ottenne l'annessione di territori dei regni di Navarra e di Aragona grazie anche alla debolezza di queste entit\u00e0 statuali dovuta alla loro separazione dopo la morte di Alfonso I di Aragona). Rinunci\u00f2 al suo diritto di conquista della costa mediterranea a favore della nuova unione di Aragona (nella persona di Petronilla), con la Contea di Barcellona, guidata da Ram\u00f3n Berenguer IV). Nel proprio testamento per\u00f2 divise i regni tra i figli, spezzando nuovamente l'unione tra Castiglia e Le\u00f3n: Sancho III divenne re di Castiglia e Ferdinando II re di Le\u00f3n.\nFino all'anno 1230 non ci fu una vera e propria unione legale e definitiva tra Castiglia e Le\u00f3n. Ma nel 1217 Ferdinando III il Santo ricevette dalla madre Berenguela il Regno di Castiglia e nel 1230 dal padre Alfonso IX quello di Le\u00f3n.\nUnione delle Corone di Castiglia e d'Aragona.\nMolto pi\u00f9 laboriosa fu l'unione dinastica fra il Regno di Castiglia e la Corona d'Aragona. Quest'ultima, dopo la conquista del Levante valenzano (XIII secolo) e l'espansione in Sicilia (1282), Sardegna, Grecia (XIV secolo) e regno di Napoli (XV secolo) si era imposta come una grande potenza mediterranea. L'ascesa al trono della famiglia castigliana dei Trast\u00e1mara a seguito del compromesso di Caspe (1412) aveva avvicinato considerevolmente i due Stati pi\u00f9 forti della penisola iberica.\nL'unione fra la Castiglia e l'Aragona si sarebbe realizzata circa mezzo secolo pi\u00f9 tardi, a seguito del matrimonio fra Isabella, principessa ereditaria di Castiglia, e Fernando II, principe ereditario di Aragona, che fu celebrato in gran segreto nel 1469. I due sposi ascesero al trono dei rispettivi regni nel 1474 e 1479. Isabella venne designata successore da suo fratello Enrico IV, il quale riconosce l'illegittimit\u00e0 della figlia Juana la Beltraneja e chiede a Isabella di sposare Alfonso di Portogallo. Isabella per\u00f2 sposa Ferdinando d'Aragona perci\u00f2 Enrico IV dichiara illegale la nomina di Isabella come suo successore riconoscendo nuovamente la figlia Juana come legittima. Enrico IV per\u00f2 muore senza testamento e Isabella si proclama Regina. La guerra si protrasse fino al 1479, anno in cui anche suo marito Ferdinando II cinse la corona d'Aragona. L'unione fra i due regni, vincolati attraverso il matrimonio dei rispettivi sovrani e dei loro successori, si sarebbe protratta fino agli inizi del XVIII secolo. Solo con l'avvento dei Borbone in Spagna infatti, si realizz\u00f2 una fusione effettiva fra le due entit\u00e0 statuali.\nDurante il regno di Isabella e Ferdinando si port\u00f2 a termine la Reconquista, con la conquista di Granada da parte dei Re Cattolici che l'annetterono nel 1492 al Regno di Castiglia. In questo stesso anno vennero scacciati gli ebrei dalla Spagna, e venne scoperta l'America, in nome della corona, da Cristoforo Colombo.\nDa Castiglia e Aragona a Spagna.\nIl momento storico preciso nel quale si inizi\u00f2 a parlare di Spagna per la prima volta \u00e8 iniziato ad apparire nei saggi di Storia o nelle Enciclopedie solo nel corso del Novecento. Sembra che fino ad allora gli storici abbiano preferito astenersi dallo scrivere su tale avvenimento come se non fosse degno di essere menzionato. Ancor oggi non esiste accordo fra gli studiosi al rispetto. In ogni caso quando in et\u00e0 asburgica (XVI e XVII secolo) la penisola veniva ancora definita Castiglia e Aragona, nella corte prima dei Valois, poi dei Borbone, in Francia, si utilizzava spesso la parola francese \"Espagne\" riferendosi all'intero territorio dell'antica provincia romana della Hispania (comprendente pertanto anche il Portogallo).\nSolo in et\u00e0 borbonica, a seguito dei Decreti di Nueva Planta (inizi del XVIII secolo) e dell'estinzione della Corona d'Aragona come entit\u00e0 statuale autonoma, si venne a conformare uno Stato spagnolo propriamente detto e i monarchi dell'epoca iniziarono ad ostentare, prima unitamente agli altri titoli che spettavano loro (re di Castiglia, d'Aragona, di Navarra ecc.), poi in forma esclusiva, il titolo di \"Re di Spagna\".\nCasa d'Austria.\nGli Asburgo furono la dinastia regnante in Spagna tra il Cinquecento e il Seicento. L'imperatore Carlo V (Carlo I di Spagna) eredit\u00f2, dai suoi antenati un enorme complesso territoriale senza paragone nella storia, che si estendeva dalle Filippine al Messico e dai Paesi Bassi allo Stretto di Magellano. Oltre all'espansione oceanica e alla conquista di alcuni Stati, come il Ducato di Milano, fu il risultato dell'eredit\u00e0 di quattro casate: quella di Borgogna, Austria, Aragona e Castiglia. Gli Stati europei posti sotto la sovranit\u00e0 di Carlo V, sia nella penisola iberica che al di fuori di essa, mantennero generalmente le proprie libert\u00e0 civiche e le proprie istituzioni parlamentari pur essendo strettamente vincolati fra di loro da una forma di fedelt\u00e0 dinastica alla casa regnante degli Asburgo che solo le guerre di religione riuscirono temporaneamente ad intaccare.\nAlla morte di Carlo V, allorquando l'eredit\u00e0 venne divisa tra il fratello Ferdinando e il figlio Filippo la casa degli Asburgo si divise in due rami: uno principale, quello di Spagna, e uno cadetto, cui toccarono la dignit\u00e0 imperiale e i domini d'Austria. Curiosamente, il ramo spagnolo della dinastia \u00e8 conosciuto in Spagna come \"Casa de Austria\" (gli stessi Asburgo spagnoli, a partire da Filippo III, preferirono definire la propria casata sotto tale forma). Con Filippo II ebbe inizio una progressiva castiglianizzazione degli altri stati spagnoli e una centralizzazione del potere molto pi\u00f9 marcata che in epoca di Carlo V. Il Regno di Castiglia divenne, nella seconda met\u00e0 del XVI secolo, il centro nevralgico della \"Casa de Austria\", sia sotto il profilo economico e militare che politico. Sotto gli Asburgo una Spagna ancora multinazionale, ma che aveva adottato oramai la \"lengua del imperio\" come lingua di corte e di cultura conobbe il proprio apogeo, passato alla storia come il \"Siglo de oro\".\nLa supremazia marittima della Spagna fu dimostrata con la vittoria a Lepanto nel 1571, anche se successivamente, per una serie di circostanze sfavorevoli l\"'Invincibile Armata\" fu sconfitta. Tuttavia, fino almeno agli anni quaranta del Seicento, il potere militare spagnolo nel continente non venne mai messo in discussione. L'enorme sforzo bellico, unitamente a una politica imperialista cui venne soggetta sia la Spagna che gli altri Stati posti sotto sovranit\u00e0 asburgica, diedero per\u00f2 l'avvio a un processo di decadenza economica che caratterizz\u00f2 gran parte del XVII secolo e che venne acuito da alcuni gravi rovesci militari che, attorno alla met\u00e0 del secolo, portarono al ridimensionamento della potenza militare spagnola sancito con la Pace di Vestfalia. Ad aggravare la situazione intervennero le sollevazioni simultanee in Portogallo, in Catalogna a Napoli e in Sicilia con la perdita di alcuni territori (Paesi Bassi protestanti e Portogallo). Nei possedimenti d'oltremare, a partire dal Seicento, inizi\u00f2 ad essere combattuta la guerra di corsa dei pirati inglesi, olandesi e francesi.\nDopo la Guerra di Successione la Spagna perdette la preponderanza militare in Europa e, bench\u00e9 continuasse ad essere una grande potenza atlantica, dovette cedere il dominio dei mari, nel corso del XVIII secolo, ad una sua vecchia rivale, la Gran Bretagna.\nL'Illuminismo in Spagna e l'arrivo della Casata dei Borbone.\nLa casata dei Borbone inizi\u00f2 a regnare in Spagna dopo la Guerra di Successione Spagnola, provocata quando la Castiglia divenne sostenitrice dei Borbone e l'Aragona degli Asburgo. Avendo vinto i castigliani la guerra, i Borbone abolirono tutte le istituzioni, i privilegi e i diritti fiscali dell'Aragona e iniziarono a governare la Spagna in maniera centralizzata, eccetto per le province basche e per la Navarra che, essendo dalla parte della Castiglia, divennero sostenitrici dei Borbone.\nSi conosce come periodo dell'\"Illuminismo politico in Spagna\" che comprende i regni dei Borbone da Filippo V nel 1700 fino a Carlo IV, il cui regno termin\u00f2 improvvisamente nel 1808, comprendendo anche il movimento dell'Illuminismo che ebbe inizio in Francia e divenne la causa principale della Rivoluzione francese.\nSecolo XIX.\nInvasione napoleonica e guerra d'indipendenza.\nIl regno di Carlo IV di Borbone inizi\u00f2 nel 1788 ed \u00e8 quasi interamente dominato dalla figura del suo Ministro Universal, Manuel Godoy. Il loro atteggiamento iniziale era riformista, ma lo scoppio della Rivoluzione francese influenz\u00f2 notevolmente la loro politica. Inizialmente contro la Francia rivoluzionaria, essi finirono per allearsi con Napoleone, il quale aveva bisogno di aiuto per combattere gli inglesi. Un diffuso sentimento di malcontento, unito alla terribile sconfitta subita nella Battaglia di Trafalgar, gener\u00f2 una profonda crisi della quale approfitt\u00f2 suo figlio: il principe ereditario Ferdinando VII. Con l'aiuto di alcuni sostenitori egli organizz\u00f2 nel 1808 l'Ammutinamento di Aranjuez, durante il quale detronizz\u00f2 il padre. Carlo IV chiese aiuto a Napoleone il quale decise di approfittare della situazione e tent\u00f2 di occupare la Spagna, dando il via alla Guerra d'indipendenza spagnola (1808-1814) durante la quale per\u00f2 la Corona pass\u00f2 a Giuseppe I Bonaparte. Nel 1812 venne emanata a Cadice una costituzione che eliminava la distinzione tra spagnoli nati nella Penisola e Spagnoli nati nelle colonie. Alla sconfitta delle truppe francesi segu\u00ec il ritorno di Ferdinando VII, nel 1814.\nLa restaurazione borbonica (1813-68).\nIl Re Ferdinando VII dichiar\u00f2 immediatamente nulla la Costituzione di Cadice e ristabil\u00ec l'assolutismo monarchico. Il malcontento interno e le continue rivolte delle colonie latino-americane sfociarono, nel 1820, in una sollevazione militare delle truppe pronte ad imbarcarsi verso le Americhe dal porto di Cadice. La rivolta si diffuse rapidamente ed il Re fu costretto a far tornare in vigore la Costituzione e ad indire le elezioni per le Cortes, stabilendo cos\u00ec un regime liberale, che per\u00f2 era fragilissimo a causa dell'ostilit\u00e0 del Re, dei contrasti interni fra radicali e moderati e del mancato appoggio delle classi contadine, influenzate dalla Chiesa. Inoltre la rivoluzione spagnola venne osteggiata anche dalle potenze europee riunite nel congresso di Verona del 1822. Nel 1823 intervenne in gran forza l'esercito francese, che riusc\u00ec a ristabilire l'ordine a favore della monarchia borbonica. Tuttavia la rivoluzione nell'America Spagnola non venne scalfita, cos\u00ec nacquero nuovi stati indipendenti dall'antico impero coloniale spagnolo. L'ultimo esercito spagnolo venne sconfitto nella battaglia di Ayacucho nel 1824 (Per\u00f9 meridionale). Dopo l'indipendenza dei nuovi stati centro e sudamericani, restarono sotto la dominazione spagnola soltanto Cuba, Puerto Rico e le Filippine.\nDopo l'esperimento liberale, segu\u00ec il cosiddetto \"Decennio nefasto spagnolo\" (1823-1833) durante il quale la repressione fu durissima. Ferdinando VII si sposa tre volte ma non ha eredi maschi. Nel 1830 promulg\u00f2 quindi un decreto (la Prammatica Sanzione) secondo il quale la Corona poteva passare alla figlia maggiore, escludendo cos\u00ec Carlo Maria Isidoro di Borbone-Spagna, suo fratello.\nRegno di Isabella II (1833-1868).\nAlla morte di Ferdinando VII nel 1833, divenne regina Isabella, la sua primogenita, che aveva solo tre anni e cos\u00ec la reggenza fu affidata a Maria Cristina di Borbone-Due Sicilie, la madre. Ma Carlo non si rassegn\u00f2, cos\u00ec scoppi\u00f2 la prima delle guerre carliste (1833-1840) e nacque il movimento carlista (Carlismo). Dopo una lunga resistenza Carlo mor\u00ec in esilio dopo essere stato dichiarato un ribelle dalla Regina. Il Regno di Maria Cristina accolse pi\u00f9 di altri, tendenze liberali ed il potere fu affidato ai moderati. Lo scontro con i gruppi pi\u00f9 estremi era per\u00f2 inevitabile. Gli \"esaltati\" infatti infiammavano le citt\u00e0 del Nord con feroci manifestazioni di anticlericalismo, alle quali seguirono l'esproprio dei beni ecclesiastici. Intanto i progressisti, gli antichi \"esaltati\", diventavano sempre pi\u00f9 influenti, grazie all'appoggio di intellettuali, proletariato industriale e vari capi militari di alto grado, fra questi il generale Baldomero Espartero, il quale ottenne l'abdicazione di Maria Cristina e fu capo dello Stato fino alla sua caduta nel 1843, dopo la soppressione nel sangue della rivolta della borghesia barcellonese.\nNel 1843 sal\u00ec al trono Isabella II di Spagna, dichiarata maggiorenne a 13 anni. Durante il suo regno la monarchia inizi\u00f2 a perdere potere rispetto al Parlamento, le Cortes. Sull'onda del movimento democratico europeo acquistarono maggior potere i moderati e si organizzano i primi movimenti operai. Vennero attuate riforme agrarie e venne incentivata l'industria nascente. Ma la condotta impopolare della Regina e la forte crisi interna al paese esplosero nel 1868 in una rivolta militare guidata dai Generali Prim, Serrano e Topete, i quali chiedevano la detronizzazione di Isabella II ed il ritorno della sovranit\u00e0 alla Nazione.\nSessennio democratico (1868 \u2013 1874).\n\u00c8 conosciuto come Sexenio Democr\u00e1tico il periodo della Storia di Spagna trascorso dal trionfo della rivoluzione del settembre del 1868 fino alla proclamazione del dicembre del 1874 che diede inizio alla tappa conosciuta come Restaurazione.\nRegno di Amedeo di Savoia (1870-1873).\nDopo la rivoluzione del 1868 in Spagna viene proclamata una monarchia costituzionale. Vi sono difficolt\u00e0 inerenti al cambio di regime e risulta difficile trovare un re che ne accetti la responsabilit\u00e0. Finalmente il 16 novembre del 1870 con l'appoggio del settore progressista delle Corti e dei carlisti, Amedeo di Savoia viene eletto re con il nome Amedeo I di Spagna, succedendo a Isabella II, arrivando in Spagna nel gennaio 1871.\nAmedeo ebbe serie difficolt\u00e0 dovute all'instabilit\u00e0 dei politici spagnoli, alle cospirazioni repubblicane, alle rivolte carliste, al separatismo di Cuba, alle dispute tra i propri alleati e ad alcuni che tentarono di assassinarlo. Abdic\u00f2 di propria iniziativa l'11 febbraio del 1873. Dopo la sua abdicazione si proclam\u00f2 la Prima Repubblica spagnola.\nPrima Repubblica spagnola (1873-1874).\nLa Prima Repubblica spagnola fu proclamata l'11 febbraio del 1873 dall\"'Asamblea Nacional\" e dur\u00f2 undici mesi durante i quali vennero nominati quattro Presidenti. La debolezza con la quale nacque il regime e che provoc\u00f2 la successiva restaurazione borbonica era dovuta a vari fattori, tra i quali la mancanza di una sufficiente base sociale, dimostrata dal malcontento dei contadini e degli operai, l'opposizione organizzata dai conservatori o monarchici, incluse le sollevazioni dei carlisti e la mancanza di una borghesia che sostenesse il sistema.\nLa Restaurazione borbonica (1874-1931).\nSi definisce Restaurazione borbonica il periodo che va dalla dichiarazione del generale Arsenio Mart\u00ednez Campos nel 1874 che sanc\u00ec la fine della Prima Repubblica spagnola alla proclamazione della Seconda Repubblica nel 14 aprile del 1931. Il nuovo monarca fu Alfonso XII, figlio di Isabella. Questo periodo \u00e8 caratterizzato da una certa stabilit\u00e0 istituzionale, grazie alla modifica dello Stato in senso liberale e all'incorporazione dei movimenti sociali e politici, nonch\u00e9 alla nascita delle prime industrie.\nNel 1898, dopo la guerra ispano-americana, la Spagna perdette Cuba e Porto Rico, le sue ultime colonie nel Nuovo Mondo, oltre alle Filippine e a Guam.\nAgli inizi nel Novecento in Spagna iniziarono a diffondersi le nuove ideologie, come il nazionalismo, il socialismo e l'anarchismo. Nel 1909 una rivolta scoppiata in Catalogna venne repressa brutalmente\nLa Spagna rest\u00f2 neutrale durante la Grande Guerra. Con la fine del periodo di guerra la Spagna torn\u00f2 in crisi e nel 1919 ci furono rivolte operaie che vennero represse.\nDittatura di Primo de Rivera.\nIl 13 settembre del 1923 il capitano generale della Catalogna, Miguel Primo de Rivera si ribell\u00f2 contro il Governo e dette inizio a un colpo di Stato con l'appoggio della maggioranza delle unit\u00e0 militari. La riunione prevista delle Cortes Generales per una data immediatamente successiva con l'obiettivo di analizzare il problema del Marocco e il ruolo dell'esercito nella contesa, fu il detonatore della rivolta. Oltre a questa situazione il sistema monarchico stava affrontando una grave crisi, non riuscendo a inquadrarsi nel XX secolo, segnato dalla rivoluzione industriale accelerata, dal ruolo non riconosciuto alla borghesia, tensioni nazionaliste e i partiti politici tradizionali che non erano capaci di affrontare un regime pienamente democratico.\nDopo la crisi economica del 1927, accentuata soprattutto nel 1929, la repressione violenta degli operai e degli intellettuali e la mancanza di sintonia tra la borghesia e la dittatura, la monarchia divenne l'obiettivo dell'opposizione, riunitasi al completo nell'agosto del 1930 nel Patto di San Sebastian. I governi D\u00e1maso Berenguer, denominato la \"dictablanda\", e di Juan Bautista Aznar-Caba\u00f1as, non riuscirono a invertire la tendenza. Dopo le elezioni amministrative del 1931, il 14 aprile viene proclamata la Seconda Repubblica, terminando la restaurazione borbonica in Spagna.\nSeconda Repubblica spagnola.\nLa Seconda Repubblica spagnola venne proclamata il 14 aprile del 1931, dopo l'esilio del re Alfonso XIII, dopo che venne constatata la sconfitta delle candidature monarchiche nelle principali capitali di provincia nelle elezioni amministrative del 12 aprile del 1931, ed anche la mancanza di appoggio popolare alle autorit\u00e0 politiche e sociali com'anche nelle forze armate o nell'ordine pubblico.\nIl 28 giugno 1931 si tennero le elezioni generali che videro la vittoria alle Cortes della sinistra e il governo fu composto esclusivamente dalle forze di sinistra. Il 10 agosto 1932 ci fu il fallito colpo di stato del generale Jos\u00e9 Sanjurjo, con l'appoggio di circoli monarchici e numerosi militari.\nLe elezioni del 19 novembre 1933 alle \"Cortes Generales\" furono vinte dai conservatori della CEDA, guidata da Jos\u00e9 Maria Gil-Robles, una coalizione di partiti della destra monarchica, cattolica e nazionalista, che ebbe la maggioranza relativa. La Ceda ottenne alti consensi soprattutto tra le donne, che si trovarono per la prima volta a votare. Costitu\u00ec un governo di coalizione insieme ai radicali.\nLe ultime elezioni generali della seconda repubblica si svolsero il 16 e il 23 febbraio 1936 e videro la vittoria della sinistra, unita nel Fronte Popolare, che in maggio elesse presidente Manuel Aza\u00f1a.\nGuerra civile spagnola.\nLa guerra civile spagnola (17 luglio del 1936 \u2013 1\u00ba aprile del 1939), \u00e8 stata considerata come il preambolo alla seconda guerra mondiale dato che serv\u00ec come banco di prova per l'Asse Roma-Berlino-Tokyo oltre che come confronto tra le principali ideologie politiche presenti in Europa e che sarebbero entrate in conflitto di l\u00ec a poco: il Fascismo, la Democrazia, il Liberalismo e i movimenti di sinistra come il Socialismo e il Comunismo, cui si aggiunse in Spagna l'anarchismo.\nIl 17 luglio del 1936 ci fu l'Alzamiento: il generale Franco, partendo dal Marocco spagnolo, inizi\u00f2 ad invadere la Spagna. Nel frattempo un altro esercito nazionalista, stanziato nella Navarra, sotto il comando del generale Jos\u00e9 Sanjurjo, cominci\u00f2 a muoversi verso sud. Con loro carlisti e falangisti. La mossa di Franco intendeva occupare le istituzioni per insediarsi immediatamente al potere, ma trov\u00f2 una forte resistenza da parte dei repubblicani in citt\u00e0 chiave come Barcellona e Madrid. La liberazione dall'assedio dell'Alcazar di Toledo da parte dei nazionalisti, fu una prima avvisaglia per le sorti future della guerra civile. Nei primi mesi del 1937 l'esercito nazionalista continu\u00f2 ad erodere territorio ai repubblicani, tanto da riuscire ad isolare Madrid.\nL'Aragona e i Paesi Baschi caddero verso la fine del 1937. Un evento chiave, non per le sorti della guerra, ma anche come crimine verso l'umanit\u00e0 fu il bombardamento di Guernica da parte dei tedeschi. Infatti Italia e Germania erano scese in campo a sostegno dei franchisti, mentre l'Unione Sovietica e le brigate internazionali, a favore dei repubblicani.\nLa battaglia dell'Ebro, avvenuta nei mesi finali del 1938, fu il tentativo disperato da parte dei repubblicani di rovesciare le sorti del conflitto. Ultima a cadere fu Barcellona, all'inizio del 1939.\nOvviamente la guerra civile fu un dramma per tutto il popolo spagnolo. Ad ogni modo il trionfo finale del nazionalista Francisco Franco port\u00f2 la Spagna a stare fuori dalla seconda guerra mondiale, e dette inizio a una dittatura, guidata dal partito unico, il Movimiento Nacional, durata trentasei anni.\nDittatura del generale Franco.\nDal 1939 al 1975 Francisco Franco Bahamonde fu Capo dello Stato in un regime autoritario, conosciuto come Franchismo. Durante la seconda guerra mondiale la Spagna franchista rest\u00f2 neutrale e dopo la guerra economicamente isolata dal resto del mondo. I sindacati di ispirazione socialista vennero sciolti. Solo dal 1953 ci fu un'apertura, con la visita del presidente USA Eisenhower nel paese. Durante la dittatura di Franco la Spagna tent\u00f2 di riavere Gibilterra dal Regno Unito, ma senza successo. Negli anni sessanta la Spagna perdette le ultime colonie in suo possesso, cio\u00e8 la parte del Marocco e la Guinea Equatoriale, ma vide le prime liberalizzazioni in campo economico, con la nascita e l'esplosione dell'industria turistica.\nNel 1973 Franco lasci\u00f2 la guida del governo a Luis Carrero Blanco, che per\u00f2 fu assassinato dai terroristi baschi col nome dell'ETA.\nFu capo dello Stato fino al giorno della sua morte, avvenuta il 20 novembre 1975.\nDopo la sua morte il potere politico pass\u00f2 a re Juan Carlos di Borbone.\nDalla transizione alla democrazia (dal 1975).\nSi denomina \"transizione democratica\" o nuova restaurazione borbonica, il processo grazie al quale la Spagna pot\u00e9 passare pacificamente dalla dittatura di Francisco Franco, a uno Stato sociale, democratico e di diritto. Gli eventi principali furono quelli del 22 novembre del 1975 come inizio (proclamazione del re di Spagna Juan Carlos di Borbone), poi le prime elezioni generali in Spagna del 1977 (con vittoria del centro democratico), l'approvazione della Costituzione spagnola del 1978 e infine il 3 marzo del 1979 le prime elezioni politiche del nuovo sistema costituzionale.\nTra il 1977 e il 1982 in Spagna si susseguirono i governi dell\"'Uni\u00f3n del Centro Democr\u00e1tico\", partito di orientamento moderato, guidato da Adolfo Su\u00e1rez. Nel 1981 fu tentato un colpo di Stato da parte del colonnello Antonio Tejero e di alcuni membri della Guardia Civil, i quali entrarono nelle Cortes e fermarono la sessione parlamentare, dove si stava votando la nomina di Leopoldo Calvo Sotelo come nuovo primo ministro. Tuttavia il pronto intervento di Re Juan Carlos riusc\u00ec a fermare il colpo di Stato e Calvo Sotelo venne eletto primo ministro, solo 2 giorni dopo il tentato golpe. Nel 1982 la Spagna ader\u00ec alla NATO. Il 28 ottobre del 1982 le elezioni generali videro la vittoria del PSOE.\nCon le elezioni generali del 1982 videro la netta affermazione del PSOE di Felipe Gonz\u00e1lez. Il PSOE, arrivato al governo, dovette rinunciare all'ideologia marxista.\nTrovarono applicazione le comunit\u00e0 autonome previste dalla costituzione, con le prime elezioni regionali.\nNel 1986 la Spagna, insieme al Portogallo, entr\u00f2 a far parte della Comunit\u00e0 economica europea. Nel I governo di Gonzalez vennero adottate alcune importanti misure, come la legalizzazione dell'aborto, la riforma sanitaria, la riforma scolastica, la riforma dei servizi sociali e l'apertura al libero mercato. Con le elezioni successive, tenutesi nel 1986, nel 1989 e nel 1993 il PSOE ottenne la maggioranza dei seggi e cos\u00ec Gonzalez rest\u00f2 primo ministro per quattordici anni. Nel 1993, con il calo dei consensi verso il PSOE, vide la crescita del \"Partido Pupular Espa\u00f1ol\", con a capo Jos\u00e9 Mar\u00eda Aznar, partito nato dalle ceneri del UCD e della \"Coalici\u00f3n Popular\". Con le elezioni generali del 1996 in Spagna cambi\u00f2 il panorama politico poich\u00e9 il \"Partido Popular\" di Aznar ottenne la maggioranza relativa degli scranni alla camera. Aznar riusc\u00ec tuttavia a formare un governo di coalizione con le formazioni autonomiste della Catalogna, delle Canarie e dei Paesi Baschi. Sotto il primo governo di Aznar la Spagna ader\u00ec all'Euro, visse una certa crescita economica, sebbene fosse legata prevalentemente ad alcuni settori specifici, come il turismo e l'edilizia, e la privatizzazione di alcuni settori pubblici.\nGli anni 2000.\nNelle elezioni generali del 2000 il partito di Aznar ottenne la maggioranza assoluta, senza cos\u00ec venire a patti con altre formazioni politiche. Il secondo governo di Aznar si distinse in politica estera per i forti legami con gli Stati Uniti, appoggiando sia l'invasione all'Afghanistan che all'Iraq, sebbene la maggioranza degli spagnoli fosse contraria all'intervento militare, mentre in politica interna per la lotta al terrorismo basco, mettendo fuori legge il Partito Batasuna, braccio politico dell'ETA, e per le tensioni con i nazionalisti baschi e catalani. L'11 marzo 2004, proprio alla vigilia delle elezioni politiche, si verific\u00f2 una serie di attentati terroristici in stazioni presso Madrid, che provocarono quasi duecento morti. Il governo di Aznar individu\u00f2 come colpevoli i baschi dell'ETA, ma ben presto fu chiaro che l'attentato aveva radice in un gruppo islamico legato ad Al Qaida.\nIl fatto che il governo di Aznar continuasse ad insistere sui baschi indusse l'elettorato spagnolo, un paio di giorni dopo chiamato alle urne, a non fidarsi pi\u00f9 di Aznar e dei popolari, cos\u00ec alle elezioni generali del 2004 videro l'affermazione del PSOE di Jos\u00e9 Luis Zapatero. Il nuovo governo zapaterista fu caratterizzato dalla sostanziale continuit\u00e0 in politica economica dal governo uscente, tuttavia impresse una decisa svolta progressista nei diritti civili con la legalizzazione dei matrimoni tra persone di stesso sesso. In politica estera il governo Zapatero promosse un riavvicinamento con i partner europei. Nell'aprile del 2008 il PSOE vinse nuovamente le elezioni generali. Dal 2008 anche la Spagna inizi\u00f2 a sopportare la forte crisi economica mondiale, tanto da portare la disoccupazione, specie giovanile, a livelli elevati.\nNel dicembre 2011 si tennero le elezioni generali che videro l'affermazione del Partido Popular. Nuovo primo ministro fu nominato Mariano Rajoy.\nIl 2 giugno 2014 Rajoy annunci\u00f2 la decisione di Juan Carlos di abdicare in favore del figlio Felipe. La scelta, poi, fu confermata dal re.\nIl 18 giugno Juan Carlos firm\u00f2 l'abdicazione.\nIl 19 giugno 2014 Felipe VI fu proclamato re di Spagna dinanzi alle Cortes.\nRajoy fu riconfermato capo del governo nel 2015, fino al 2018 quando lasci\u00f2 al socialista Pedro S\u00e1nchez.\nDal marzo 2020 la Spagna ha dovuto affrontare l'emergenza della pandemia di COVID-19 del 2020."}
