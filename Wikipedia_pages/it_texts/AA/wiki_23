{"id": "9051", "revid": "124492868", "url": "https://it.wikipedia.org/wiki?curid=9051", "title": "Emiliano Zapata", "text": "Biografia.\nEmiliano era il penultimo dei dieci figli di una delle tante famiglie rese povere dal regime dittatoriale di Porfirio D\u00edaz. Studi\u00f2 fino all'et\u00e0 di sedici anni quando, rimasto orfano, inizi\u00f2 a lavorare la terra. Parlava due lingue, spagnolo e nahuatl (antica lingua locale). L'esordio politico risale al 1909 quando, eletto sindaco di Anenecuilco, Zapata appoggia il candidato dell'opposizione, Patricio Leyva, a governatore. La sconfitta del candidato appoggiato da Zapata provoc\u00f2 ad Anenecuilco dure rappresaglie e nuove perdite di terre. Verso la met\u00e0 del 1910, dopo vari tentativi di risolvere i problemi della ridistribuzione dei terreni per via legale, Zapata e i suoi cominciarono a occupare e a ridistribuire terre.\nVerso la fine del 1910, Zapata inizi\u00f2 la lotta armata, diventando capo indiscusso della rivoluzione del Sud. Nel giugno del 1911 si confront\u00f2 con Francisco Madero, liberale oppositore del regime dittatoriale messicano. L'incontro fu negativo e nell'ottobre del 1911, Zapata lanci\u00f2 il Piano di Ayala. Inizi\u00f2 cos\u00ec una guerra lunga e difficile, prima contro Madero, poi contro Victoriano Huerta e infine contro Venustiano Carranza. Gli zapatisti erano inafferrabili: applicando la tecnica della guerriglia, colpivano i distaccamenti militari e scomparivano.\nVerso la fine del 1913, grazie anche alle spettacolari vittorie di Pancho Villa al nord, Zapata costrinse alla fuga Huerta (15 luglio). Nell'autunno 1914 si celebr\u00f2 ad Aguascalientes una convenzione tra le differenti fazioni rivoluzionarie che per\u00f2 non riuscirono a trovare l'accordo. Zapata fu presente alla successiva convenzione aguascaliense, che adott\u00f2 il piano di Ayala ed elesse Eulalio Guti\u00e9rrez presidente provvisorio. I gruppi di Pancho Villa e Zapata accettarono la convenzione; non il gruppo del generale Venustiano Carranza e questo provoc\u00f2 la prosecuzione della guerra civile.\nIn dicembre, in seguito alla rottura con Venustiano Carranza, che rappresentava la borghesia agraria del nord, le truppe contadine di Villa e Zapata entrarono trionfanti a Citt\u00e0 del Messico inalberando i vessilli della Vergine di Guadalupe, patrona dei popoli indigeni. Fu in quei giorni che Zapata rifiut\u00f2 di sedersi sulla poltrona presidenziale: \"Non combatto per questo. Combatto per le terre, perch\u00e9 le restituiscano\".\nTorn\u00f2 nel Morelos, dove nel 1915 giovani intellettuali, studenti provenienti da Citt\u00e0 del Messico e zapatisti distribuirono terre e promulgarono leggi per restituire il potere ai pueblos. La Comune di Morelos, un'esperienza di democrazia diretta, rappresent\u00f2 l'apice della rivoluzione zapatista. L'esperimento zapatista fu per\u00f2 di breve durata. Le armate carranziste, guidate dal generale \u00c1lvaro Obreg\u00f3n, sconfissero pi\u00f9 volte Villa, fino alla decisiva vittoria nella Battaglia di Celaya, in seguito alla quale Carranza riprese il controllo della capitale.\nIn seguito alla sconfitta Zapata ripieg\u00f2 nel sud del Messico, dove prosegu\u00ec la guerriglia fino a quando fu attirato in un'imboscata e assassinato il 10 aprile 1919, presso la fattoria di Chinameca, per mano del generale costituzionalista Jes\u00fas Guajardo. I mandanti furono Pablo Gonz\u00e1lez Garza, comandante di Guajardo, e Venustiano Carranza.\nPolitica.\nZapata scelse la lotta armata perch\u00e9 ritenne che i contadini, per poter essere proprietari delle terre che coltivavano, dovevano potersi difendere dalle truppe di Victoriano Huerta. Nel piano di Ayala, di cui Zapata fu autore, si esigeva la riforma agraria.\nIl Messico di Emiliano Zapata era diviso tra due diverse classi: i ricchi proprietari terrieri e i poveri indigeni, senza terra ma con un forte spirito di solidariet\u00e0. Oltre il 90% dei capofamiglia non aveva terra. I terreni comuni, \"ejido\", venivano di continuo minacciati dai grandi latifondisti, proprietari delle cosiddette \"hacienda\". Indubbiamente notevole influenza su Zapata ebbe anche il \"Plan de Luis de Potos\u00ed\", manifesto delle riforme di Francisco Madero. Nel piano di Ayala, dove, a causa della sua inconcludenza, Francisco Madero venne definito traditore, punto centrale \u00e8 la terra. Gli articoli 6, 7, 8, 9, parlavano di restituzione della terra, di espropriazione dei latifondi, di nazionalizzazione delle risorse. Successivamente, nel 1915, Zapata approv\u00f2 la \"ley agraria\", con cui continua la redistribuzione dei terreni.\nCon l'esperienza della Comune di Morelos, Zapata organizz\u00f2 una ridistribuzione dei terreni, ma non solo. L'esperienza zapatista, al centro di letture estremamente diverse, rappresenta l'ingresso delle comunit\u00e0 indigene nella politica messicana.\nLe leggi promulgate dalla convenzione erano attente anche ai diritti civili: le autorit\u00e0 civili vennero particolarmente rafforzate rispetto alle autorit\u00e0 militari. La ley agraria del 1915 verr\u00e0 confermata dalla Costituzione di Carranza del 1917, che riconosce il diritto di sciopero e la giornata lavorativa di 8 ore, sebbene la Costituzione di Carranza, in questo dissentendo dalla visione politica di Zapata, sanc\u00ec uno stato con un forte sistema presidenziale e un partito unico.\nDopo la sua morte per molti anni in Messico ci furono voci che dicevano che Zapata fosse ancora vivo.\nIl suo motto era \"Reforma, Libertad, Justicia y Ley\" (Plan de Ayala) e non come si crede \"Tierra y Libertad\".\nFu sua la frase \"Preferisco morire in piedi piuttosto che vivere in ginocchio\"."}
{"id": "9052", "revid": "729019", "url": "https://it.wikipedia.org/wiki?curid=9052", "title": "Venustiano Carranza", "text": "Introdusse elementi sociali avanzati nella Costituzione messicana. Massone, fu un fautore della separazione fra Stato e Chiesa e un feroce anticattolico e anticlericale.\nMor\u00ec assassinato il 21 maggio 1920 nel corso della ribellione di Agua Prieta guidata da \u00c1lvaro Obreg\u00f3n contro il suo governo.\nBiografia.\nCarranza proveniva da una ricca famiglia.\nFu sindaco di Cuatro Ci\u00e9negas durante il Porfiriato; dal 1911 sostenne Francisco Madero nella sua lotta rivoluzionaria, e fu membro del suo governo provvisorio e governatore del Coahuila durante la sua presidenza.\nQuando, nel febbraio del 1913, Madero fu ucciso nel colpo di Stato del generale Victoriano Huerta, Carranza si pose a capo della ribellione contro il nuovo governo, proclamando il Piano di Guadalupe, a cui aderirono tutti i principali rivoluzionari messicani (tra cui \u00c1lvaro Obreg\u00f3n, suo braccio destro, Pancho Villa ed Emiliano Zapata) e fondando l'esercito costituzionale messicano.\nAbile politico e calcolatore, ma meno militare, stabil\u00ec il suo centro di potere nel Sonora, da dove coordin\u00f2 l'azione dei suoi generali in tutta la Repubblica messicana. Dopo l'occupazione statunitense di Veracruz nel 1914 e la destituzione di Huerta a luglio, entr\u00f2 trionfalmente a Citt\u00e0 del Messico, ma stabil\u00ec il suo centro di potere a Veracruz, e rientr\u00f2 nella capitale solamente l'anno seguente, quando gli eserciti della Convenzione di Aguascalientes, sostenuta da Villa e Zapata, si ritirarono.\nFu nominato presidente il 1\u00ba maggio 1915, ma dopo il fallimento della Convenzione di Aguascalientes e i dissensi con i Villisti della Divisi\u00f3n del Norte, guidati da Pancho Villa, e con gli Zapatisti dell'Esercito di Liberazione del Sud, guidati da Emiliano Zapata, inizi\u00f2 a combatterli, provocando di fatto la prosecuzione della guerra civile. Da quel momento Carranza esercit\u00f2 il potere esecutivo \"de facto\" come comandante in capo dell'esercito e del movimento costituzionalista e il suo governo ottenne il riconoscimento degli Stati Uniti d'America e delle nazioni europee.\nNel 1917 fu eletto presidente del Messico e fu approvata la nuova Costituzione, la prima nella storia a riconoscere i diritti sociali. Il suo governo, fortemente autoritario e anticlericale, approv\u00f2 la riforma agraria a favore dei contadini e introdusse il suffragio universale maschile.\nAl termine del suo mandato, nel 1920, una volta schiacciate definitivamente nel sangue quasi tutte le opposizioni, decise di favorire l'elezione alla presidenza di un civile, Ignacio Bonillas, ex ambasciatore negli Stati Uniti, ma la ferma opposizione di \u00c1lvaro Obreg\u00f3n e della maggioranza degli esponenti militari e politici costituzionalisti scaten\u00f2 una nuova ribellione in cui Carranza rimase assassinato il 21 maggio.\nLa sua data di morte viene considerata la fine ufficiale della rivoluzione messicana.\nDal 1942 i suoi resti si trovano al Monumento alla Rivoluzione a Citt\u00e0 del Messico.\nEra alto 1,98 metri, cosa che lo rende il capo di Stato messicano pi\u00f9 alto di sempre."}
{"id": "9053", "revid": "1005847", "url": "https://it.wikipedia.org/wiki?curid=9053", "title": "Francisco Madero", "text": " \u00c8 considerato un paladino della democrazia messicana e propugnatore di profonde riforme sociali. Fu presidente del Messico dal 6 novembre 1911 al 18 febbraio 1913.\nBiografia.\nOrigini e formazione.\nFrancisco Madero nacque nell\"hacienda\" di El Rosario, a Parras de la Fuente (Coahuila), primo figlio di Francisco Ignacio Madero Hern\u00e1ndez e di Mercedes Gonz\u00e1lez Trevi\u00f1o, e primo nipote del patriarca di famiglia, Evaristo Madero, governatore di Coahuila. Fu malaticcio da bambino e basso di statura da adulto.\nLa sua famiglia \u00e8 stata definita come una delle pi\u00f9 ricche del Messico, grazie alla fortuna accumulata dal nonno, Evaristo Madero, specialmente grazie al commercio del cotone dal Texas durante la guerra di secessione americana. Per molti anni la famiglia prosper\u00f2 sotto il regime di Porfirio D\u00edaz e il suo patrimonio era valutato intorno ai 15\u00a0milioni di dollari USA (equivalenti ad almeno 500 millioni di dollari USA odierni). Insieme al fratello Gustavo frequent\u00f2 il collegio gesuita di Saltillo, ma la sua iniziale educazione cattolica ebbe scarso impatto su di lui. La lettura della rivista \"Revue Spirite\", cui il padre era abbonato, dest\u00f2 il suo interesse nello spiritismo, una branca dello spiritualismo. Il padre lo invi\u00f2 ancor giovane a Parigi, presso la \u00c9cole des Hautes \u00c9tudes Commerciales de Paris, e Madero fece qui visita alla tomba di Allan Kardec, fondatore dello spiritismo. Divenne un appassionato sostenitore di questa credenza, fino a credere di possedere poteri medianici. Frequent\u00f2 quindi la Universit\u00e0 della California, Berkeley per studiare tecniche agricole e migliorare il suo inglese. In questo periodo fu influenzato dalle teorie teosofiche di Annie Besant, che era molto attiva nella vicina Universit\u00e0 di Stanford. Nel 1893 fece ritorno in Messico.\nLa carriera politica.\nCon la sua opposizione al regime dittatoriale di Porfirio D\u00edaz, ader\u00ec al Partito Liberale Messicano, con il quale tuttavia venne a rottura pochi anni dopo, poich\u00e9 respingeva la sua deriva anarchica.\nDalla sua critica contro il dittatore scrisse nel 1908 il libro \"La successi\u00f3n presidencial en 1910\" (La successione presidenziale nel 1910), nel quale egli cercava di dissuadere i messicani da rieleggere D\u00edaz. Con questo libro, ma soprattutto con l'organizzazione di un partito antirielezioni, egli divenne un influente avversario politico del Presidente D\u00edaz.\nDurante la competizione elettorale del 1910, Madero fu incarcerato a San Luis Potos\u00ed con l'accusa di presunte attivit\u00e0 rivoluzionarie, cosicch\u00e9 D\u00edaz vinse le elezioni. Nel novembre dello stesso anno Madero divenne libero e fugg\u00ec in Texas, a San Antonio, raggiunto ivi dal suo fedele e futuro Vicepresidente Jos\u00e9 Mar\u00eda Pino Su\u00e1rez, dove redasse il \"Piano di San Luis Potos\u00ed\" (dal nome del luogo ov'era stato incarcerato e aveva ideato il piano) e proclam\u00f2 la rivoluzione messicana.\nIl 20 novembre 1910 Madero riattravers\u00f2 il confine con il Messico e diede inizio all'insurrezione armata contro il Porfiriato, culminata con la presa di Ciudad Ju\u00e1rez il 10 maggio 1911. Questa prima fase della rivoluzione messicana, prende il nome di \"Rivoluzione maderista\", essendo lanciata e capeggiata proprio da lui. \"Maderisti\" si chiamarono inizialmente tutti coloro che, in nome del suo Piano di San Luis, cominciarono a combattere pi\u00f9 o meno ai suoi ordini diretti, anche se dopo la sua morte si ritrovarono su posizioni differenti o addirittura ostili. Sotto la sua direzione politica, combatterono in quel periodo tutti quei personaggi destinati subito o negli anni seguenti a diventare leggende della Rivoluzione, alcuni dei quali diventeranno decisivi negli eventi futuri: Dynamite Devil, Peppino Garibaldi, Pascual Orozco, \u00c1lvaro Obreg\u00f3n e, naturalmente, Pancho Villa.\nLa rivoluzione messicana e la morte.\nLa rivolta maderista riusc\u00ec a far cadere D\u00edaz e a portare Madero alla carica di presidente nel 1911, ma il fatto per\u00f2 che lo stesso Madero mantenesse sostanzialmente una struttura di potere simile alla precedente, in aggiunta alle mancate riforme agrarie e sociali promesse, provoc\u00f2 una nuova insurrezione guidata da Emiliano Zapata. Madero a questo punto design\u00f2 il generale Victoriano Huerta come capo per combattere la rivolta di Zapata, ma questi lo fece incarcerare e assassinare, il 22 febbraio del 1913, insieme al suo vicepresidente Jos\u00e9 Mar\u00eda Pino Su\u00e1rez."}
{"id": "9054", "revid": "125246748", "url": "https://it.wikipedia.org/wiki?curid=9054", "title": "Porfirio D\u00edaz", "text": "Fu Presidente del Messico per tre mandati, dal 21 novembre 1876 al 6 dicembre 1876, dal 17 febbraio 1877 al 1\u00ba dicembre 1880 e dal 1\u00ba dicembre 1884 al 25 maggio 1911. Questo lungo periodo della storia messicana \u00e8 noto come \"Porfiriato\".\n\u00c8 considerato a tutti gli effetti un dittatore dalla storiografia contemporanea per quanto concerne l'intero periodo del suo terzo mandato, durante il quale mantenne la carica senza libere elezioni, dopo aver fatto correggere in maniera bonapartista la Costituzione. Bench\u00e9 di idee liberali e sostenitore, prima dell'ascesa al potere, di un regime repubblicano, una volta assurto al vertice, vi permase in forme dittatoriali.\nBiografia.\nDopo gli studi teologici e giuridici, divenne bibliotecario del Collegio dello stato e professore di diritto. Nel 1854 inizi\u00f2 la partecipazione alla vita politica, dando il suo voto in un plebiscito contro la continuazione della dittatura di Antonio L\u00f3pez de Santa Anna. Allievo di Benito Ju\u00e1rez, combatt\u00e9 contro Antonio L\u00f3pez, presidente conservatore, durante la \"guerra di Riforma\", il conflitto civile che oppose centralisti e conservatori (federalisti). Dopo essere entrato nell'esercito, nel 1861 venne eletto deputato del Congresso federale, tornando poi nuovamente alla vita militare, in difesa del governo presidente Benito Ju\u00e1rez, venendo promosso nello stesso anno generale di brigata. Di idee liberali, a partire dal 1862 fu fiero oppositore dell'invasione francese del paese. Riscosse vari successi contro le truppe francesi e, fatto prigioniero a Puebla, riusc\u00ec a fuggire a Citt\u00e0 del Messico, mettendosi al servizio di Ju\u00e1rez.\nNominato comandante dell'esercito del Centro, fu assediato dal generale francese Bazaine e non ricevendo soccorsi, fu fatto un'altra volta prigioniero e tradotto a Puebla. Riconquistate Oaxaca e Citt\u00e0 del Messico, consent\u00ec il ritorno di Ju\u00e1rez, con la definitiva sconfitta dell'imperatore filo francese Massimiliano (vd. Secondo Impero messicano).\nEletto deputato nel 1870, ritorn\u00f2 alla politica attiva e costru\u00ec attorno a s\u00e9 un movimento politico per giungere alla presidenza della Repubblica. Candidato ma non eletto alla presidenza nel 1867 e nel 1871, conquist\u00f2 il potere nel 1876 spodestando Lerdo di Tejada e assumendo il governo provvisorio (risultando eletto solo l'anno dopo), dopo che il presidente in carica aveva tentato la rielezione (proibita dalla Costituzione messicana). Mantenne la carica di presidente la prima volta fino al 30 novembre 1880. Dopo la presa del potere, allo scadere del suo primo mandato non si ricandid\u00f2, venendo eletto Manuel Gonz\u00e1lez, legato a lui.\nTuttavia, nel 1884, vista la corruzione crescente e l'incompetenza del governo, si ripresent\u00f2 e dopo aver vinto modific\u00f2 la Costituzione del 1857 in modo da consentirgli di venire rieletto. Rest\u00f2 al potere ininterrottamente fino al 1910. Il lungo periodo del suo governo dittatoriale garant\u00ec lo sviluppo dell'industria, dei commerci e dei trasporti (strade, ferrovie, telegrafi), rendendo tuttavia dipendente il paese dalle imprese estere aprendolo opportunamente alla colonizzazione dei capitali stranieri (concessione dei diritti di sfruttamento del suolo), bench\u00e9 ci\u00f2 assicurasse la modernizzazione. Durante gli anni di ininterrotto potere, strinse un patto con le \u00e9lite agrarie e il padronato latifondista (che si era assicurato il controllo degli \"ejidos\", le terre pubbliche comunali, sfruttando i \"peones\"), composto dagli \"hacendados\", riducendo gli spazi di libert\u00e0 civile (non fu fatto alcuno sforzo per l'istruzione delle classi povere) e politica, e operando repressioni ai danni del movimento operaio, attraverso la proibizione degli scioperi.\nLa giornalista investigativa statunitense Nellie Bly nel 1886 scrisse molti articoli, poi raccolti in un libro, tesi a denunciare le condizioni sociali del paese e la dittatura di fatto instaurata da Diaz. La giornalista fu costretta presto ad abbandonare il Messico.\nPersegu\u00ec il rigore di bilancio e il risanamento finanziario.\nEbbe anche l'appoggio di numerosi intellettuali fra i quali Francisco G. Cosmes, Tel\u00e9sforo Garc\u00eda, Francisco Bulnes, Salvador D\u00edaz Mir\u00f3n, Federico Gamboa, Victoriano Salado \u00c1lvarez.\nPorfirio Diaz fu pure massone. Tra il 1890 e il 1901 riusc\u00ec a unire diverse obbedienze massoniche, in alcuni casi con la forza. Fu Gran maestro della Gran Loggia \"La Gran Dieta Simb\u00f3lica\" fino al 1901, data della sua dissoluzione.\nNel 1904 Diaz, acuendo la stretta autoritaria, scelse come vicepresidente Ramon Corral, responsabile dell'eccidio degli indiani Yaqui. Nel 1908 annunci\u00f2 in un'intervista al \"Pearson's Magazin \"il suo ritiro dalla scena politica e apr\u00ec alla possibilit\u00e0 di nuove elezioni democratiche. In seguito per\u00f2 le divisioni in seno alla componente liberale lo spinsero a correre ancora una volta per la rielezione sfidando Francisco Madero, di idee riformatrici. Madero perse le elezioni, come era prevedibile, ma il seme della rivoluzione era ormai germogliato. Le condizioni di vita dei proletari e dei contadini, unite alle chiusure nei confronti dei settori intellettuali crearono una forte opposizione al suo governo che sfoci\u00f2 in un'insurrezione armata nel 1910 guidata da Francisco Madero, dal celebre guerrigliero Pancho Villa, un bandito del nord del paese, e Emiliano Zapata, un piccolo agricoltore e allevatore del sud.\nMadero, dopo aver tentato di opporsi all'ennesima ricandidatura di D\u00edaz, venne arrestato e dovette rifugiarsi in Texas, da cui inciter\u00e0 alla ribellione i contadini, che dettero vita a violente sommosse a Chihuahua e Morelos, divenuti rapidamente centri della rivoluzione. Leader borghesi della sollevazione furono \u00c1lvaro Obreg\u00f3n e Venustiano Carranza.\nA seguito della caduta di Ciudad Ju\u00e1rez il 10 maggio 1911, D\u00edaz si dimise il 25, recandosi in esilio a Parigi, dove mor\u00ec nel luglio del 1915. Durante l'esilio effettu\u00f2 viaggi con la sua famiglia in Spagna, Svizzera, Egitto, Italia (dove fu ricevuto in udienza da Papa Benedetto XV) e Germania, ricevendo omaggi e onori.\nPorfiriato.\nIl concetto eponimo di \"porfiriato\" definisce un modello dittatoriale autoritario, fondato sull'apertura economica, la limitazione degli spazi individuali di libert\u00e0, la compressione del ruolo degli intellettuali, il patto con le gerarchie ecclesiastiche (a dispetto delle forti componenti anticlericali tra i liberali) e la repressione dei movimenti sindacali e operai.\nNei media.\nLa telenovela messicana \"Nozze d'odio\", incentrata sulle vicissitudini di una giovane donna ai tempi di Porfirio D\u00edaz, vede tra i personaggi di contorno anche il presidente, interpretato dall'attore Jos\u00e9 Luis Padilla."}
{"id": "9055", "revid": "729019", "url": "https://it.wikipedia.org/wiki?curid=9055", "title": "Rivoluzione messicana", "text": "La rivoluzione messicana fu il movimento armato iniziato nel 1910 per porre fine alla dittatura militare del presidente - generale Porfirio D\u00edaz e terminato ufficialmente con la promulgazione della costituzione politica degli Stati Uniti Messicani nel 1917, sebbene gli scontri armati si siano protratti sino al 1920.\nDurante i 35 anni del Porfiriato (1876-1911), il Messico registr\u00f2 una notevole crescita economica e stabilit\u00e0 politica, ma questi risultati furono raggiunti con alti costi economici e sociali, pagati dagli strati meno favoriti della societ\u00e0 e dall'opposizione politica al regime. Fu proprio dall'opposizione al regime di D\u00edaz che si basarono le origini della Rivoluzione, con le elezioni presidenziali in Messico del 1910 che divennero il catalizzatore dello scoppio della ribellione politica. La Rivoluzione fu iniziata da elementi dell'\u00e9lite progressista messicana ostili a D\u00edaz, guidati da Francisco Madero e appoggiati militarmente da astri nascenti come Pascual Orozco e Pancho Villa; si estese alla classe media, ai contadini nelle zone rurali e alle altre classi lavoratrici. Nelle elezioni presidenziali straordinarie in Messico del 1911, Madero fu eletto in ottobre con una maggioranza schiacciante come nuovo presidente, ed entr\u00f2 in carica il mese successivo novembre. Questo conflitto armato \u00e8 spesso caratterizzato come il pi\u00f9 importante evento sociopolitico in Messico e uno dei pi\u00f9 grandi sconvolgimenti del XX secolo; port\u00f2 a un importante programma di sperimentazione e riforma dell'organizzazione sociale. La Rivoluzione cre\u00f2 il regime politico che per decenni, fino al 2000, guid\u00f2 il Messico, con un processo di riforma economica liberista iniziato negli anni 1980.\nSinossi storica.\nI prodromi e la sollevazione contro Porfirio D\u00edaz.\nGi\u00e0 dall'inizio del mandato di Porfirio D\u00edaz - durante il porfiriato - si ebbero numerose sollevazioni popolari appoggiate da coloro che appartenevano all'antico regime liberale, come Sebasti\u00e1n Lerdo de Tejada. Alla fine del XIX secolo si ebbero alcuni tumulti. Le principali sollevazioni furono condotte da:\nQueste sollevazioni erano per\u00f2 di tipo militare, i loro capi puntavano unicamente al potere, senza alcuna ideologia di cambiamento sociale. Fu solo nel 1900 che in Messico sorsero i cosiddetti \"Club Liberali\", luoghi nei quali si riunivano uomini politici di tradizione liberale e giacobina. Nel 1901 si svolse il Congresso Liberale a San Luis Potos\u00ed, promosso da Camilo Arriaga, e durante il 1902 e il 1903 iniziarono a svolgersi molteplici proteste contro la rielezione del presidente D\u00edaz, il quale rispose alle manifestazioni con l'uso indiscriminato della forza.\nL'azione pi\u00f9 significativa contro D\u00edaz avvenne durante la protesta negli uffici del giornale \"El hijo de El Ahuizote\". Le libert\u00e0 di stampa e di assemblea, garantite nella Costituzione del 1857 vennero allora soppresse, e inoltre, con continue concessioni a imprese straniere, vennero ulteriormente aggravate le condizione di povert\u00e0 dei contadini e degli operai messicani, a favore dei latifondisti, del capitale straniero, del clero e di un gruppo di politicanti e di militari che saccheggiavano a piene mani le casse dello stato. Un gruppo di liberali, tra cui i Fratelli Flores Mag\u00f3n, compresero che D\u00edaz non avrebbe mai lasciato la presidenza attraverso una sconfitta elettorale. Per questo motivo, una volta usciti dalla prigione nel 1904, si autoesiliarono negli Stati Uniti. Gi\u00e0 allora si notavano quindi due tendenze: una che proponeva di riformare solo le strutture politiche e un'altra che cercava la rivoluzione sociale.\nIl 1906 fu un anno chiave per la storia del Messico, visto che in quel periodo iniziarono a organizzarsi le prime insurrezioni promosse dal PLM (Partito Liberale Messicano) contro la dittatura di Porfirio D\u00edaz. Il 16 settembre del 1906 (anniversario dell'indipendenza del Messico) il PLM aveva programmato l'inizio della rivoluzione, tuttavia la sollevazione fu scoperta dalla polizia del regime e da quella statunitense. Anche se la sollevazione armata fu rinviata, in quell'anno ci furono alcuni eventi che successivamente sono stati riconosciuti come i precursori della sollevazione del 1910:\nSin dall'inizio del secolo, la situazione politica del Messico sub\u00ec una svolta importante: molti messicani consideravano necessaria una partecipazione del popolo nella vita politica del paese e pensavano che fossero necessarie e urgenti grandi riforme sociali in tutto il paese. Nel campo culturale, si distinse l'Ateneo della Giovent\u00f9, che a partire dal 1908 inizi\u00f2 una campagna critica contro il positivismo educativo che era stato imposto sin dai tempi di Benito Ju\u00e1rez e sul quale il porfiriato basava la sua dottrina. L'ateneo si ribell\u00f2 anche contro tutto quello che pensava fosse limitativo nei confronti della crescita umana del popolo. Nell'ateneo militarono uomini della generazione precedente come i poeti Luis G. Urbina ed Enrique Gonz\u00e1lez Mart\u00ednez, e anche della nuova generazione: Antonio Caso, Jos\u00e9 Vasconcelos, Pedro Henr\u00edquez Ure\u00f1a, Alfonso Reyes, Julio Torri, Jes\u00fas T. Acevedo, Alfonso Cravioto e Ricardo G\u00f3mez Robelo.\nL'insurrezione maderista.\nDopo che Francisco Madero perse le elezioni presidenziali in Messico del 1910 contro il dittatore Porfirio D\u00edaz, lo stesso Madero e altri uomini del partito liberale fuggirono negli Stati Uniti e redassero quello che \u00e8 conosciuto come il Piano di San Luis Potos\u00ed. Questo documento, che prende il nome dalla citt\u00e0 di San Luis Potos\u00ed, dichiarava che le elezioni erano nulle e invitava la popolazione a prendere le armi contro il governo del dittatore.\nIl 20 novembre 1910 Madero riattravers\u00f2 il confine con il Messico e diede inizio all'insurrezione armata contro il Porfiriato, culminata con la presa di Ciudad Ju\u00e1rez il 10 maggio 1911. Questa prima fase della rivoluzione messicana prende il nome di \"Insurrezione maderista\", essendo lanciata e capeggiata proprio da lui. Alla fine di novembre dello stesso anno scoppiarono numerose insurrezioni in tutto il paese, ciascuna con un proprio \"piano\", guidate da Aquiles Serd\u00e1n, Pancho Villa, Emiliano Zapata e, successivamente, da Venustiano Carranza e \u00c1lvaro Obreg\u00f3n. \"Maderisti\" si chiamarono inizialmente tutti coloro che, in nome del suo Piano de San Luis Potos\u00ed, cominciarono a combattere pi\u00f9 o meno ai suoi ordini diretti, anche se dopo la sua morte si ritrovarono su posizioni differenti o addirittura ostili.\nVolontari accorsero da tutto il mondo per combattere questa nuova rivoluzione, che sembrava esprimere il mito della lotta di classe dei poveri contro i ricchi, come pure quella dei liberali contro le dittature \"ad personam\". Molti dei volontari erano statunitensi, disoccupati, banditi, avventurieri, idealisti, pistoleri nostalgici del vecchio Far West oramai tramontato, sia per spirito altruista e sentimenti di libert\u00e0 (aiutare i poveri messicani a rovesciare il Porfiriato), sia per la speranza di arricchirsi o accaparrarsi fortune e posti di comando. Tra questi il pi\u00f9 famoso in questo periodo fu Oscar Creighton. Gli scontri armati videro anche l'ingresso di un nuovo \"attore\" sui campi di battaglia, il fucile Mondrag\u00f3n progettato nel 1907 dal generale Manuel Mondrag\u00f3n, primo fucile semiautomatico a essere adottato da un esercito.\nQueste le principali bande armate che combattevano contro l'esercito federale messicano di D\u00edaz:\nLa guerra di confine con gli USA e la \"guerra delle fazioni\".\nIntanto all'inizio della rivoluzione messicana l'Esercito degli Stati Uniti fu posto a presidiare la frontiera per combattere le incursioni di ribelli e federali messicani che compivano saccheggi in territorio statunitense. Il conflitto iniziato dagli statunitensi non era solo diretto a sconfiggere le forze di Pancho Villa (i Villisti), ma anche quelle Maderiste, Carranziste, Costituzionaliste, ostili o affiliate al governo messicano a seconda di chi si alternava al potere durante la Rivoluzione.\nParallelamente tra il 1914 ed il 1920 e sino alla fine della rivoluzione diverse parti in campo si affontarono nella guerra delle fazioni, durante la quale avvenne il consolidamento del potere dei \"costituzionalisti\", il gruppo politico e militare guidato da Venustiano Carranza e \u00c1lvaro Obreg\u00f3n, a seguito della rivoluzione costituzionalista messicana.\nLa ribellione di Agua Prieta, l'uccisione di Carranza e la fine.\nSebbene Porfirio D\u00edaz fosse stato poi rovesciato e costretto all'esilio in meno di un anno, l'ambizione personale dei diversi capi rivoluzionari caus\u00f2 guerre che si protrassero a lungo. Il nuovo presidente Madero non ricevette l'appoggio dei suoi vecchi alleati (i quali sostenevano che gli obiettivi della rivoluzione non erano stati raggiunti, e che lo stesso Madero mantenesse sostanzialmente una struttura di potere simile alla precedente in aggiunta alle mancate riforme agrarie e sociali promesse) e provoc\u00f2 due nuove insurrezioni guidate rispettivamente da Pascual Orozco e Emiliano Zapata.\nMadero a questo punto design\u00f2 il generale Victoriano Huerta come capo delle forze armate per combattere la rivolta di Orozco, ma questi lo fece incarcerare e assassinare, insieme al suo fedele Vicepresidente Jos\u00e9 Mar\u00eda Pino Su\u00e1rez, nel febbraio 1913, attuando cos\u00ec un contro-colpo di Stato conservatore passato alla storia come \"Decena Tragica\". Huerta, ex collaboratore di Porfirio D\u00edaz, appoggiato dagli Stati Uniti, prese cos\u00ec il potere instaurando una feroce dittatura che mantenne fino al 1914 quando fu destituito e costretto all'esilio, con l'accusa dell'omicidio di Madero.\nSeguirono anni di violenti conflitti caratterizzati dagli assassini dei diversi eroi rivoluzionari (Obreg\u00f3n uccise Carranza, il quale a sua volta aveva ucciso Zapata). Si arriv\u00f2 a un periodo di pace solo negli anni trenta dopo la fondazione del Partito Nazionalista Messicano (PNM) che divenne in seguito Partito Rivoluzionario Istituzionale (PRI) da parte di Plutarco El\u00edas Calles, che divenne presidente. Il PNM riusc\u00ec a convincere la maggior parte dei restanti generali a unire le proprie armate e creare l'esercito messicano, la cui costituzione \u00e8 considerata come la vera fine della rivoluzione messicana.\nLa prima fase della rivoluzione, richiam\u00f2 l'attenzione di giornalisti, combattenti e giovani in ogni parte del mondo; si pu\u00f2 riscontrare anche un discreto apporto da parte dell'Italia, con la partecipazione alla rivoluzione da parte di personaggi come Peppino Garibaldi, nipote di Giuseppe Garibaldi, che, distinguendosi nella presa di Ciudad Ju\u00e1rez, si guadagn\u00f2 il grado di tenente colonnello, o come il ben meno noto giovane avventuriero Amleto Vespa, che raggiunse a soli 22 anni il grado di capitano per essere stato ferito per due volte in battaglia.\nIn un periodo caotico nel febbraio del 1913, noto come la \"Decade tragica\" (in spagnolo: \"La Decena Tr\u00e1gica\"), Madero e il suo vicepresidente Jos\u00e9 Mar\u00eda Pino Su\u00e1rez furono costretti a dimettersi e furono assassinati. Il regime controrivoluzionario del generale Victoriano Huerta sal\u00ec al potere, sostenuto dall'ambasciatore degli Stati Uniti Henry Lane Wilson, dagli interessi commerciali locali e altri sostenitori del vecchio ordine. Huerta rimase al potere fino al luglio 1914, quando fu deposto da una coalizione di diverse forze rivoluzionarie regionali. I rivoluzionari cercarono poi di raggiungere un accordo politico, fallendo (Convenzione di Aguascalientes). Nello stesso anno, il giornalista americano John Reed \u00e8 corrispondente del giornale newyorkese \"Metropolitan\" al seguito dell'esercito di Pancho Villa.\nLa Costituzione messicana venne completata nel 1917, quando ancora la guerra era in corso. Tra le norme pi\u00f9 significative vi fu il potere di espropriare i latifondisti per poter realizzare la riforma agraria, una rete di leggi a protezione degli operai, una limitazione dei poteri del clero nell'ambito della cosa pubblica, la sorveglianza dello stato sulle risorse del sottosuolo. Le elezioni presidenziali in Messico del 1920 si tennero il 5 settembre e videro la netta vittoria del generale \u00c1lvaro Obreg\u00f3n, ex comandante dell'Esercito costituzionale messicano durante la appena conclusa (almeno de iure), rivoluzione messicana, da cui era uscito vincitore indiscusso e \"leader\" della fazione costituzionalista. Dopo la ribellione di Agua Prieta, terminata con l'uccisione di Venustiano Carranza a Veracruz per ordine dello stesso Obreg\u00f3n, che aspirava a diventare nuovo presidente avvenuta il 21 maggio 1920 la rivoluzione termin\u00f2.\nLe fasi.\nDur\u00f2 un decennio, fino al 1920 circa, ed ebbe diverse fasi distinte. Nel corso del tempo, la Rivoluzione cambi\u00f2 da una rivolta contro l'ordine stabilito sotto D\u00edaz a una guerra civile su pi\u00f9 fronti in particolari regioni, con frequenti lotte di potere tra le fazioni. Un importante risultato della Rivoluzione fu lo scioglimento dell'Esercito federale messicano nel 1914, che Francisco Madero aveva mantenuto intatto quando era stato eletto nel 1911 e che Huerta aveva usato per cacciare Madero. Le forze rivoluzionarie unificate contro il regime reazionario di Huerta sconfissero le forze federali. Anche se il conflitto fu principalmente una guerra civile, le potenze straniere che avevano importanti interessi economici e strategici in Messico figurarono nel risultato delle lotte di potere della nazione. Gli Stati Uniti ebbero un ruolo particolarmente significativo. Sulla popolazione messicana di 15 milioni, le perdite furono elevate, ma le stime numeriche variano molto. Forse morirono 1,5 milioni di persone e quasi rifugiati fuggirono all'estero, soprattutto negli Stati Uniti.\nMolti studiosi considerano la promulgazione della Costituzione messicana del 1917 (spagnolo: \"Constitucion de 1917\") come il punto finale del conflitto armato. Il periodo che va dal 1920 al 1940 \u00e8 spesso considerato una fase della Rivoluzione, poich\u00e9 il potere del governo fu consolidato, il clero e le istituzioni cattoliche furono attaccati (soprattutto negli anni '20) e fu implementata la Costituzione del 1917. Essa si divide convenzionalmente in sei fasi:\nA queste si aggiungono alcune sollevazioni avvenute durante gli anni '20, come la ribellione delahuertista, la guerra cristera e la ribellione escobarista.\nLe violenze contro i religiosi.\nNel periodo rivoluzionario vi fu anche una violenta persecuzione scatenata contro i cattolici: nel solo 1915 vennero assassinati 160 sacerdoti. Nel 1921 un attentatore tent\u00f2 di distruggere il mantello con l'immagine della Madonna di Guadalupe, conservato nell'omonimo santuario. La bomba, nascosta in un mazzo di fiori deposto vicino all'altare, produsse gravi danni alla basilica, ma il mantello rimase intatto.\nNel 1926 il presidente Plutarco El\u00edas Calles, dopo aver tentato di dar vita a una Chiesa nazionale separata da Roma, ordin\u00f2 che si desse piena attuazione alle norme maggiormente repressive contenute nella Costituzione promulgata nel 1917 e mai davvero applicate prima di allora: tra esse vi erano la chiusura delle scuole cattoliche e dei seminari, l'esproprio delle chiese, lo scioglimento di tutti gli ordini religiosi, l'espulsione dei sacerdoti stranieri e l'imposizione di un \"numero chiuso\" per quelli messicani, che avevano l'obbligo di obbedire alle autorit\u00e0 civili, il divieto di utilizzare espressioni come: \u00abSe Dio vuole\u00bb, \u00aba Dio piacendo\u00bb, il divieto per i presbiteri di portare l'abito talare. In alcuni stati si tent\u00f2 perfino di costringerli a prendere moglie.\nCalles, inoltre, impose agli impiegati cattolici di scegliere tra la rinuncia alla propria fede o la perdita del posto di lavoro. In seguito all'applicazione di queste leggi, si registrarono in tutto il Paese attacchi ai fedeli che uscivano da Messa e disordini durante le processioni religiose.\nI cattolici messicani, di concerto con il Vaticano, risposero inizialmente con iniziative di protesta non violente, tra le quali il boicottaggio di tutti i prodotti di fabbricazione statale (ad esempio il consumo di tabacchi croll\u00f2 del 74%) e dei mezzi pubblici, la presentazione di una petizione che raccolse 2 milioni di firme (su 15 milioni di abitanti) e l'istituzione di una Lega nazionale di difesa della libert\u00e0 religiosa. Il governo non diede alcuna risposta e la Chiesa decise infine di compiere un estremo gesto simbolico: la sospensione totale del culto pubblico. A partire dal 1\u00ba agosto 1926, in tutto il Messico non si sarebbe pi\u00f9 celebrata la Messa n\u00e9 i sacramenti, se non clandestinamente.\nSubito dopo, scoppiarono focolai di rivolta armata in tutto il paese. L'esercito, accompagnato da milizie irregolari, tent\u00f2 di reprimerli, ma si trov\u00f2 di fronte a formazioni che praticavano la guerriglia e si nascondevano, protette dalla popolazione che sosteneva sempre pi\u00f9 la rivolta tanto che nel 1927 si form\u00f2 un vero e proprio esercito popolare composto da giovani, contadini e operai, studenti e impiegati, forte di 12.000 uomini, che aumentarono fino a 25.000 nel 1928 e raggiunsero il numero di 50.000 nel 1929, al comando del generale Enrique Gorostieta Velarde.\nTra il 1927 e il 1929, tutti i tentativi di schiacciare la ribellione fallirono; gli insorti anzi presero il controllo di vaste zone nel sud del paese. Sempre nel 1927 il generale Gonzales, comandante delle truppe della regione di Michoac\u00e1n, emise questo decreto in data 23 dicembre: \u00abChiunque far\u00e0 battezzare i propri figli, o far\u00e0 matrimonio religioso, o si confesser\u00e0, sar\u00e0 trattato da ribelle e fucilato\u00bb. Gli aiuti che giungevano agli insorti provenivano da reti di soccorso create dalle famiglie, da organizzazioni e confraternite.\nLa Chiesa messicana e la Santa Sede, tuttavia, non diedero mai il loro aperto sostegno alla ribellione (il che non imped\u00ec al governo di giustiziare anche numerosi sacerdoti che non ne facevano parte) e i vescovi messicani agirono per giungere ad una soluzione pacifica, lasciando intendere di essere disposti a tutto pur di mettere fine al conflitto. Il 21 giugno 1929 furono cos\u00ec firmati gli Arreglos (accordi), che prevedevano l'immediato cessate il fuoco, il disarmo degli insorti e l'immunit\u00e0 (che per\u00f2 non fu rispettata) per gli insorti. I termini dell'accordo, mediati (o piuttosto imposti) dall'ambasciatore degli Stati Uniti, erano per\u00f2 estremamente sfavorevoli alla Chiesa: in pratica tutte le leggi anticattoliche rimanevano in vigore.\nQuesto port\u00f2 ad una ripresa delle persecuzioni contro gli insorti: numerosi laici e membri del clero vennero esiliati e molti Cristeros, appena deposte le armi, furono arrestati e fucilati. Non pochi paesi che avevano dato loro ospitalit\u00e0 vennero saccheggiati e i sacerdoti ritornati nelle loro parrocchie divennero bersagli dell'ostilit\u00e0 governativa. A questi episodi segu\u00ec una nuova rivolta (la Segunda), dal 1934 al 1938 anche se di tono decisamente minore rispetto alla prima. Alla fine del conflitto il numero di preti in Messico era passato da circa 4.500 nel 1926 a soli 334 nel 1934."}
{"id": "9056", "revid": "729019", "url": "https://it.wikipedia.org/wiki?curid=9056", "title": "Victoriano Huerta", "text": "I suoi sostenitori erano noti come Huertisti (\"Huertistas\") durante la Rivoluzione. Rimane una figura negativa in Messico e infatti \u00e8 ancora disprezzato dai moderni messicani, che in genere si riferiscono a lui come \"Lo sciacallo\" (\"El Chacal\") o \"L'usurpatore\" (\"El Usurpador\").\nBiografia.\nNacque da una famiglia di contadini huicholes. Dopo essere stato un collaboratore del governo di Porfirio D\u00edaz, fu al servizio del suo successore Francisco Madero, per il quale represse le insurrezioni di Pascual Orozco ed Emiliano Zapata.\nNel 1913 fu a capo del colpo di Stato che destitu\u00ec e assassin\u00f2 Madero e il suo vicepresidente Jos\u00e9 Mar\u00eda Pino Su\u00e1rez e, con l'appoggio degli Stati Uniti, si autoproclam\u00f2 presidente.\nLa sua breve ma sanguinaria dittatura (dal 19 febbraio 1913 al 14 luglio 1914) non riusc\u00ec a fronteggiare le rivolte guidate principalmente da Pancho Villa, Emiliano Zapata e Venustiano Carranza; cos\u00ec nel 1914, dopo l'incidente di Tampico, che aveva dato origine all'occupazione della citt\u00e0 portuale messicana di Veracruz da parte degli Stati Uniti, rinunci\u00f2 alla presidenza e fugg\u00ec in esilio, dapprima in Europa e poi negli Stati Uniti stessi."}
{"id": "9057", "revid": "838137", "url": "https://it.wikipedia.org/wiki?curid=9057", "title": "1657", "text": ""}
{"id": "9058", "revid": "838137", "url": "https://it.wikipedia.org/wiki?curid=9058", "title": "1656", "text": ""}
{"id": "9059", "revid": "287204", "url": "https://it.wikipedia.org/wiki?curid=9059", "title": "1655", "text": ""}
{"id": "9060", "revid": "838137", "url": "https://it.wikipedia.org/wiki?curid=9060", "title": "1653", "text": ""}
{"id": "9061", "revid": "838137", "url": "https://it.wikipedia.org/wiki?curid=9061", "title": "1652", "text": ""}
{"id": "9062", "revid": "838137", "url": "https://it.wikipedia.org/wiki?curid=9062", "title": "1651", "text": "Eventi.\nOliwer Cromwell promulga l'atto di navigazione cio\u00e8 che il commercio tra le colonie e l'Inghilterra sarebbe avvenuto solo da navi inglesi."}
{"id": "9063", "revid": "838137", "url": "https://it.wikipedia.org/wiki?curid=9063", "title": "1649", "text": ""}
{"id": "9064", "revid": "838137", "url": "https://it.wikipedia.org/wiki?curid=9064", "title": "1647", "text": ""}
{"id": "9065", "revid": "838137", "url": "https://it.wikipedia.org/wiki?curid=9065", "title": "1646", "text": ""}
{"id": "9066", "revid": "287204", "url": "https://it.wikipedia.org/wiki?curid=9066", "title": "1645", "text": ""}
{"id": "9067", "revid": "125197728", "url": "https://it.wikipedia.org/wiki?curid=9067", "title": "1644", "text": ""}
{"id": "9068", "revid": "287204", "url": "https://it.wikipedia.org/wiki?curid=9068", "title": "1641", "text": ""}
{"id": "9069", "revid": "228587", "url": "https://it.wikipedia.org/wiki?curid=9069", "title": "1640", "text": ""}
{"id": "9070", "revid": "838137", "url": "https://it.wikipedia.org/wiki?curid=9070", "title": "1639", "text": ""}
{"id": "9071", "revid": "838137", "url": "https://it.wikipedia.org/wiki?curid=9071", "title": "1638", "text": ""}
{"id": "9072", "revid": "838137", "url": "https://it.wikipedia.org/wiki?curid=9072", "title": "1637", "text": ""}
{"id": "9073", "revid": "287204", "url": "https://it.wikipedia.org/wiki?curid=9073", "title": "1636", "text": ""}
{"id": "9074", "revid": "287204", "url": "https://it.wikipedia.org/wiki?curid=9074", "title": "1635", "text": ""}
{"id": "9075", "revid": "287204", "url": "https://it.wikipedia.org/wiki?curid=9075", "title": "1634", "text": ""}
{"id": "9076", "revid": "287204", "url": "https://it.wikipedia.org/wiki?curid=9076", "title": "1633", "text": ""}
{"id": "9077", "revid": "287204", "url": "https://it.wikipedia.org/wiki?curid=9077", "title": "1632", "text": ""}
{"id": "9078", "revid": "838137", "url": "https://it.wikipedia.org/wiki?curid=9078", "title": "1631", "text": ""}
{"id": "9079", "revid": "838137", "url": "https://it.wikipedia.org/wiki?curid=9079", "title": "1630", "text": ""}
{"id": "9080", "revid": "838137", "url": "https://it.wikipedia.org/wiki?curid=9080", "title": "1629", "text": ""}
{"id": "9081", "revid": "838137", "url": "https://it.wikipedia.org/wiki?curid=9081", "title": "1628", "text": ""}
{"id": "9082", "revid": "287204", "url": "https://it.wikipedia.org/wiki?curid=9082", "title": "1627", "text": ""}
{"id": "9083", "revid": "838137", "url": "https://it.wikipedia.org/wiki?curid=9083", "title": "1626", "text": ""}
{"id": "9084", "revid": "838137", "url": "https://it.wikipedia.org/wiki?curid=9084", "title": "1624", "text": ""}
{"id": "9085", "revid": "287204", "url": "https://it.wikipedia.org/wiki?curid=9085", "title": "1622", "text": ""}
{"id": "9086", "revid": "124371682", "url": "https://it.wikipedia.org/wiki?curid=9086", "title": "1621", "text": ""}
{"id": "9087", "revid": "287204", "url": "https://it.wikipedia.org/wiki?curid=9087", "title": "1620", "text": ""}
{"id": "9088", "revid": "287204", "url": "https://it.wikipedia.org/wiki?curid=9088", "title": "1619", "text": ""}
{"id": "9089", "revid": "287204", "url": "https://it.wikipedia.org/wiki?curid=9089", "title": "1618", "text": ""}
{"id": "9090", "revid": "838137", "url": "https://it.wikipedia.org/wiki?curid=9090", "title": "1617", "text": ""}
{"id": "9091", "revid": "838137", "url": "https://it.wikipedia.org/wiki?curid=9091", "title": "1616", "text": ""}
{"id": "9092", "revid": "838137", "url": "https://it.wikipedia.org/wiki?curid=9092", "title": "1615", "text": ""}
{"id": "9093", "revid": "838137", "url": "https://it.wikipedia.org/wiki?curid=9093", "title": "1614", "text": ""}
{"id": "9094", "revid": "92723", "url": "https://it.wikipedia.org/wiki?curid=9094", "title": "1613", "text": ""}
{"id": "9095", "revid": "838137", "url": "https://it.wikipedia.org/wiki?curid=9095", "title": "1612", "text": ""}
{"id": "9096", "revid": "838137", "url": "https://it.wikipedia.org/wiki?curid=9096", "title": "1611", "text": ""}
{"id": "9097", "revid": "838137", "url": "https://it.wikipedia.org/wiki?curid=9097", "title": "1610", "text": ""}
{"id": "9098", "revid": "838137", "url": "https://it.wikipedia.org/wiki?curid=9098", "title": "1609", "text": ""}
{"id": "9099", "revid": "838137", "url": "https://it.wikipedia.org/wiki?curid=9099", "title": "1608", "text": ""}
{"id": "9100", "revid": "254401", "url": "https://it.wikipedia.org/wiki?curid=9100", "title": "1607", "text": ""}
{"id": "9101", "revid": "92723", "url": "https://it.wikipedia.org/wiki?curid=9101", "title": "1606", "text": ""}
{"id": "9102", "revid": "1748167", "url": "https://it.wikipedia.org/wiki?curid=9102", "title": "1605", "text": ""}
{"id": "9103", "revid": "838137", "url": "https://it.wikipedia.org/wiki?curid=9103", "title": "1604", "text": "L'anno 1604 (in MDCIV) era un anno di salto cominciante il mercoled\u00ec (il link mostra l'intero calendario) del calendario gregoriano (oppure un anno di salto cominciante il luned\u00ec del calendario giuliano (di 10 giorni pi\u00f9 lento)."}
{"id": "9104", "revid": "287204", "url": "https://it.wikipedia.org/wiki?curid=9104", "title": "1603", "text": ""}
{"id": "9105", "revid": "287204", "url": "https://it.wikipedia.org/wiki?curid=9105", "title": "1602", "text": ""}
{"id": "9106", "revid": "466539", "url": "https://it.wikipedia.org/wiki?curid=9106", "title": "1601", "text": ""}
{"id": "9108", "revid": "305248", "url": "https://it.wikipedia.org/wiki?curid=9108", "title": "Velocit\u00e0 della luce", "text": "In fisica la velocit\u00e0 della luce \u00e8 la velocit\u00e0 di propagazione di un'onda elettromagnetica e di una particella libera senza massa. Nel vuoto ha un valore di . Viene indicata normalmente con la lettera \"c\" (dal latino \"celeritas\"), scelta fatta per primo da Paul Drude nel 1894.\nSecondo la relativit\u00e0 ristretta, la velocit\u00e0 della luce nel vuoto, formula_1, \u00e8 una costante fisica universale indipendente dal sistema di riferimento utilizzato e la velocit\u00e0 massima a cui pu\u00f2 viaggiare qualsiasi informazione nell'universo, unendo le grandezze fisiche classiche di spazio e tempo nell'unica entit\u00e0 dello spaziotempo e rappresentando la grandezza di conversione nell'equazione di equivalenza massa-energia. Nella relativit\u00e0 generale \u00e8 la velocit\u00e0 prevista per le onde gravitazionali. \nDal 21 ottobre 1983 si considera il valore formula_1 come \"esatto\", ovvero senza errore, e a partire da esso si definisce la lunghezza del metro nel Sistema Internazionale.\nStoria.\nMisure della velocit\u00e0 della luce.\nGalileo Galilei fu il primo a sospettare che la luce non si propagasse istantaneamente e a cercare di misurarne la velocit\u00e0. Egli scrisse del suo tentativo infruttuoso di usare lanterne per mandare dei lampi di luce tra due colline fuori Firenze. Giovanni Alfonso Borelli (1608-1679), seguace di Galilei, fece il tentativo di misurare la velocit\u00e0 della luce sulla distanza Firenze-Pistoia per mezzo di specchi riflettenti.\nLa prima misura della velocit\u00e0 della luce fu effettuata nel 1676 dal danese Ole R\u00f8mer, che utilizz\u00f2 un'anomalia nella durata delle eclissi dei satelliti medicei (i satelliti di Giove scoperti da Galileo). Egli registr\u00f2 le eclissi di Io, un satellite di Giove: ogni giorno o due, Io entrava nell'ombra di Giove per poi riemergerne. R\u00f8mer poteva vedere Io \"spegnersi\" e \"riaccendersi\", se Giove era visibile. L'orbita di Io sembrava essere una specie di distante orologio, ma R\u00f8mer scopr\u00ec che il suo \"ticchettio\" era pi\u00f9 veloce quando la Terra si avvicinava a Giove e pi\u00f9 lento quando se ne allontanava. R\u00f8mer misur\u00f2 le variazioni in rapporto alla distanza tra Terra e Giove e le spieg\u00f2 stabilendo una velocit\u00e0 finita per la luce. Egli ottenne un valore di circa \u00a0m/s, il cui scostamento rispetto al valore accertato in seguito era dovuto essenzialmente alla scarsa precisione con cui aveva misurato il tempo necessario alla luce per percorrere il diametro dell'orbita terrestre. Una targa all'Osservatorio di Parigi, dove l'astronomo danese lavorava, commemora quella che fu, in effetti, la prima misurazione di una quantit\u00e0 universale. R\u00f8mer pubblic\u00f2 i suoi risultati, che contenevano un errore del 10-25%, nel \"Journal des savants\".\nAltre misure, via via pi\u00f9 precise, furono effettuate da James Bradley, Hippolyte Fizeau e altri, fino a giungere al valore oggi accettato. In particolare Fizeau misur\u00f2 la velocit\u00e0 della luce tramite un apparecchio consistente in una ruota dentata fatta girare a grande velocit\u00e0. Sulla ruota venne proiettato un raggio di luce che ne attraversava le fenditure in maniera intermittente, raggiungendo uno specchio posto a grande distanza che rifletteva la luce nuovamente verso la ruota. Il raggio di ritorno, poich\u00e9 intanto la ruota era girata, passava attraverso la fenditura successiva. Da ci\u00f2, nota la distanza che la luce percorreva, e noto l'intervallo di tempo in cui la ruota compiva la rotazione necessaria, Fizeau calcol\u00f2 la velocit\u00e0 della luce con un piccolo errore.\nL'esperienza di Michelson e Morley.\nQuando si rigett\u00f2 il modello della luce come un flusso di particelle, proposto da Cartesio e sostenuto da Isaac Newton, il modello ondulatorio, suo successore, pose il problema dell'esistenza di un mezzo che sostenesse le oscillazioni. Tale ipotetico mezzo, detto etere, doveva avere caratteristiche molto peculiari: elastico, privo di massa e resistenza al moto dei corpi, doveva peraltro trascinare la luce come una corrente trascina una barca o il vento le onde sonore. Un vento dell'etere doveva trascinare la luce. Per verificare la presenza dell'etere tramite l'effetto di trascinamento, Albert Abraham Michelson e Edward Morley ripeterono pi\u00f9 volte un'esperienza con un interferometro.\nSe, a causa del vento dell'etere, la velocit\u00e0 di propagazione della luce nei due bracci dell'interferometro fosse stata diversa, i due fasci di luce avrebbero impiegato un tempo diverso per tornare a incontrarsi e quindi le oscillazioni nei due fasci avrebbero presentato una differenza di fase \u03b4, come nelle funzioni sinusoidali:\nCi\u00f2 provocava la formazione di frange di interferenza al passare entro una fenditura di circa mezzo millimetro fra due cartoncini posti di fronte a una sorgente di luce a poca distanza dall'occhio. Le frange avrebbero dovuto spostarsi al variare dell'orientamento dello strumento rispetto al vento dell'etere.\nLa differenza attesa nei tempi impiegati dalla luce per percorrere i bracci dell'interferometro parallelo e perpendicolare al vento dell'etere si calcola facilmente.\nNelle numerose esperienze di Michelson, Morley e altri ancora non si osserv\u00f2 mai lo spostamento di tali frange, indipendentemente dal modo in cui veniva orientato l'interferometro e dalla posizione della Terra lungo la sua orbita. La spiegazione di tale risultato secondo Einstein era che non vi \u00e8 nessun etere e che l'indipendenza della velocit\u00e0 della luce dalla sua direzione di propagazione \u00e8 un'ovvia conseguenza dell'isotropia dello spazio. L'etere divent\u00f2 quindi semplicemente non necessario.\nCalcolo con le equazioni di Maxwell.\nVelocit\u00e0 della luce nel vuoto.\nSiccome la luce \u00e8 un'onda elettromagnetica, \u00e8 possibile ricavarne la velocit\u00e0 nel vuoto utilizzando le equazioni di Maxwell.\nPartendo dalla terza equazione di Maxwell e applicando l'operatore rotore, si ottiene:\nVale inoltre l'equazione\nNel vuoto si ha formula_7 in quanto non vi sono cariche, e formula_8 in quanto non vi sono correnti. Applicando queste condizioni alle due equazioni precedenti e considerando che l'operatore gradiente \u00e8 effettuato rispetto alle coordinate spaziali si ottiene:\nSostituendovi la quarta equazione di Maxwell, otteniamo infine la prima equazione delle onde elettromagnetiche:\nApplicando lo stesso procedimento a partire dalla quarta equazione di Maxwell, si ottiene la seconda equazione delle onde elettromagnetiche:\ndove formula_12 \u00e8 la velocit\u00e0 dell'onda. Per le onde elettromagnetiche\n\u00e8 la velocit\u00e0 formula_1 della luce nel vuoto.\nVelocit\u00e0 della luce nei materiali.\nLa velocit\u00e0 della luce \u00e8 legata alle propriet\u00e0 elettromagnetiche del mezzo in cui si propaga:\nQuindi\nNel vuoto formula_18 e formula_19 assumono il valore minimo:\ne la velocit\u00e0 della luce nel vuoto vale quindi\ndove formula_22 \u00e8 la costante dielettrica del vuoto e formula_23 la permeabilit\u00e0 magnetica del vuoto.\nPassando attraverso i materiali la luce subisce degli eventi di dispersione ottica e, in moltissimi casi di interesse, si propaga con una velocit\u00e0 inferiore a formula_1, di un fattore chiamato indice di rifrazione del materiale. La velocit\u00e0 della luce nell'aria \u00e8 solo leggermente inferiore a formula_1. Materiali pi\u00f9 densi, come l'acqua e il vetro rallentano la luce a frazioni pari a 3/4 e 2/3 di formula_1. Esistono poi materiali particolari, detti metamateriali, che hanno indice di rifrazione negativo.\nLa luce \"sembra\" rallentare per effetto di urto anelastico: viene assorbita da un atomo del materiale attraversato che si eccita e restituisce la luce in ritardo e in direzione deviata.\nNel 1999, un gruppo di scienziati guidati da Lene Hau fu in grado di rallentare la velocit\u00e0 di un raggio di luce fino a circa 61 km/h. Nel 2001, furono in grado di fermare momentaneamente un raggio. Si veda: condensato di Bose-Einstein per ulteriori informazioni.\nNel gennaio 2003, Mikhail Lukin, assieme a scienziati della Harvard University e dell'Istituto Lebedev di Mosca, riuscirono a fermare completamente la luce dentro un gas di atomi di rubidio a una temperatura di circa 80\u00a0\u00b0C: gli atomi, per usare le parole di Lukin, \"si comportavano come piccoli specchi\" (Dum\u00e9, 2003), a causa degli schemi di interferenza di due raggi di \"controllo\". (Dum\u00e9, 2003)\nNel luglio del 2003, all'Universit\u00e0 di Rochester Matthew Bigelow, Nick Lepeshkin e Robert Boyd hanno sia rallentato che accelerato la luce a temperatura ambiente, in un cristallo di alessandrite, sfruttando i cambiamenti dell'indice di rifrazione a causa dell'interferenza quantistica. Due raggi laser vengono inviati sul cristallo, in determinate condizioni uno dei due subisce un assorbimento ridotto in un certo intervallo di lunghezze d'onda, mentre l'indice di rifrazione aumenta nello stesso intervallo, o \"buco spettrale\": la velocit\u00e0 di gruppo \u00e8 dunque molto ridotta. Usando invece lunghezze d'onda differenti, si \u00e8 riusciti a produrre un \"antibuco spettrale\", in cui l'assorbimento \u00e8 maggiore, e dunque alla propagazione superluminale. Si sono osservate velocit\u00e0 di 91\u00a0m/s per un laser con una lunghezza d'onda di 488 nanometri, e di -800\u00a0m/s per lunghezze d'onda di 476 nanometri. La velocit\u00e0 negativa indica una propagazione superluminale, perch\u00e9 gli impulsi sembrano uscire dal cristallo prima di esservi entrati.\nNel settembre 2003, Shanhui Fan e Mehmet Fatih Yanik dell'Universit\u00e0 di Stanford hanno proposto un metodo per bloccare la luce all'interno di un dispositivo a stato solido, in cui i fotoni rimbalzano tra pilastri di semiconduttori creando una specie di onda stazionaria. I risultati sono stati pubblicati su \"Physical Review Letters\" del febbraio 2004.\nCalcolo con la relativit\u00e0 ristretta e con la relativit\u00e0 generale.\nLa velocit\u00e0 della luce e la relativit\u00e0.\nLa formula che descrive lo spazio-tempo nella teoria della relativit\u00e0 ristretta venne utilizzata da Einstein per il calcolo della velocit\u00e0 della luce:\nNella relativit\u00e0 generale, l'espressione dell'elemento formula_28 \u00e8 data dal tensore fondamentale covariante:\nEinstein osserv\u00f2 quindi che se si conosce la direzione, cio\u00e8 sono noti i rapporti formula_30, l'equazione del formula_28 restituisce le grandezze\ne, in conseguenza, la velocit\u00e0 (definita nel senso della geometria euclidea):\nL'ultima formula \u00e8 quella del calcolo del modulo di un vettore, applicata al vettore velocit\u00e0 della luce.\nLo spazio-tempo ha quattro dimensioni, mentre quello euclideo ne ha tre: per utilizzare la geometria euclidea si \u00e8 operata una restrizione da quattro a tre dimensioni, eliminando quella temporale.\nEsprimendo i tre termini spaziali in unit\u00e0 di tempo (si \u00e8 diviso per formula_36) si ottengono le componenti del vettore velocit\u00e0.\nIl termine formula_36 \u00e8 ricavato per differenza dalla relativit\u00e0 ristretta, noti gli altri tre termini.\nL'intervallo spazio-temporale formula_28 pu\u00f2 essere riscritto come:\nin cui \u00e8 di importanza secondaria il fatto che formula_40 rappresenti la velocit\u00e0 della luce, mentre \u00e8 rilevante che esiste una costante universale, in tutti i sistemi di riferimento, fattore di conversione fra lo spazio e il tempo.\nSpazio e tempo non sono la stessa cosa, ma sono indissolubilmente legati in un \"continuum\" a quattro dimensioni (l'equazione \u00e8 polinomiale e quindi \u00e8 una funzione continua).\nIl termine temporale \u00e8 espresso in unit\u00e0 della luce per essere sommabile alle distanze spaziali: il segno negativo ha il significato fisico che (dato formula_28 costante e tendente a zero) dove il tempo si contrae, lo spazio si dilata, e viceversa, dove lo spazio si contrae, il tempo si dilata. \nIl termine formula_28 \u00e8 un invariante alla rotazione, riflessione e traslazione, cambi di coordinate: \nda cui si vede che formula_40 \u00e8 il valore di una grandezza che non pu\u00f2 essere superato.\nc velocit\u00e0 costante in tutti i sistemi di riferimento.\nNell'esperienza diretta siamo abituati alla regola additiva delle velocit\u00e0: se due automobili si avvicinano una all'altra a , ci si aspetta che ogni auto percepisca l'altra come se si avvicinasse a (ovvero la somma delle rispettive velocit\u00e0). Dai dati legati fondamentalmente agli esperimenti con gli acceleratori di particelle, diventa evidente che a velocit\u00e0 prossime a quella della luce la regola additiva non \u00e8 pi\u00f9 valida: due astronavi che viaggiassero al 90% della velocit\u00e0 della luce relativamente a un osservatore posto tra di esse non si percepirebbero l'un l'altra come in avvicinamento al 180% della velocit\u00e0 della luce, ma avrebbero una velocit\u00e0 apparente di circa il 99,4475% di \"c\". Questo non deriva da risultati sperimentali poich\u00e9 la velocit\u00e0 massima mai raggiunta da un oggetto creato dall'uomo \u00e8 di 265 000\u00a0km/h, ovvero 73 611\u00a0m/s, quindi molto inferiore.\nSi tratta di un risultato teorico dato dalla formula di Einstein per la composizione delle velocit\u00e0:\ndove formula_12 e formula_47 sono le velocit\u00e0 delle astronavi relativamente all'osservatore e formula_48 \u00e8 la velocit\u00e0 percepita da ciascuna astronave. Indipendentemente dalla velocit\u00e0 a cui un osservatore si muove relativamente a un altro, entrambi misureranno la velocit\u00e0 di un raggio di luce con lo stesso valore costante \"c\". Gli esperimenti ispirati dalla teoria della relativit\u00e0 confermano direttamente e indirettamente che la velocit\u00e0 della luce ha un valore costante, indipendente dal moto dell'osservatore e della sorgente.\nPoich\u00e9 la velocit\u00e0 della luce nel vuoto \u00e8 costante, \u00e8 conveniente misurare le distanze in termini di formula_1. Come gi\u00e0 detto, nel 1983 il metro venne ridefinito in relazione a formula_40. In particolare un metro \u00e8 la 299 792 458\u00aa parte della distanza coperta dalla luce in un secondo. Le distanze negli esperimenti fisici e in astronomia vengono comunemente misurate in secondi luce, minuti luce e anni luce.\nc velocit\u00e0 limite.\nformula_51, grandezza fissa indipendente dal sistema di riferimento secondo la relativit\u00e0 ristretta, \u00e8 la velocit\u00e0 massima cui pu\u00f2 viaggiare un ente fisico come energia e informazione nello spaziotempo di Minkowski, modellato sulla base del fatto che per ogni evento sia possibile tracciare un cono di luce e suddividere lo spazio in regioni disgiunte: il futuro, il passato e il presente dell'evento. La materia non pu\u00f2 raggiungere \"c\" a causa del progressivo aumento dell'inerzia fino a valori tendenti all'infinito.\nQuesto limite allo spazio fisico si appoggia alla struttura causale e formula_51 costituisce una costante su cui si appoggia e articola tutta la teoria relativa alla dimensionalit\u00e0 dell'universo fisico osservabile in cui ci muoviamo. formula_51 \u00e8 quindi la velocit\u00e0 massima di tutte le particelle senza massa e dei relativi campi. Anche particelle di tipo immaginario, come i tachioni, pur viaggiando a velocit\u00e0 superiori a quella della luce, non possono essere rallentate a velocit\u00e0 subluminali, ma si possono solo accelerare. Anche in questo caso, allo stato attuale puramente un costrutto teorico, formula_51 rimane un muro invalicabile. Esistono tuttavia situazioni, nell'ambito della meccanica quantistica, che implicano effetti istantanei, come l'entanglement quantistico, dove, bench\u00e9 non si trasmetta informazione, si \"teletrasporta\" uno stato quantico; questi effetti sono stati osservati sperimentalmente (vedi Esperimento sulla correlazione quantistica di Aspect).\nEffetti \"superluminali\".\nAllo stato attuale della conoscenza teorica formula_55 \u00e8 una barriera invalicabile e non sono sperimentale noti oggetti con velocit\u00e0 maggiore della luce (tachioni). \nEffetti apparentemente superluminali.\nL'effetto Cherenkov \u00e8 un effetto superluminale, ma \u00e8 dovuto a particelle che si trovano a viaggiare al di sotto di c0 ma al di sopra della c del mezzo in cui si muovono, che \"frenano\" emettendo radiazione.\nIl limite imposto dalla relativit\u00e0 ristretta per la velocit\u00e0 quindi non \u00e8 un limite sulla velocit\u00e0 di propagazione di oggetti e segnali ma \u00e8 un limite sulla velocit\u00e0 a cui si pu\u00f2 propagare l'informazione. Sebbene queste due cose coincidano \"quasi\" sempre questa sottile distinzione permette, in alcuni casi particolari, di ottenere effetti cosiddetti \"superluminali\". In questi casi, si possono vedere brevi impulsi di luce che superano degli ostacoli con una velocit\u00e0 apparentemente maggiore di formula_1. Eccedere la velocit\u00e0 di gruppo della luce in questo modo \u00e8 paragonabile a eccedere la velocit\u00e0 del suono sistemando una fila di persone opportunamente distanziate, e facendogli urlare \"Sono qui!\", una dopo l'altra a brevi intervalli temporizzati da un orologio, in modo che non debbano sentire la voce della persona precedente prima di poter urlare. In questo tipo di fenomeni, tuttavia, la velocit\u00e0 di fase di un pacchetto (pi\u00f9 frequenze) \u00e8 minore di quella della luce.\nSecondo le teorie relativit\u00e0 ristretta e generale non \u00e8 possibile che l'informazione venga trasmessa pi\u00f9 velocemente di formula_1 in uno spaziotempo uniforme.\nL'esistenza di wormholes, cio\u00e8 fenomeni che permettano il trasferimento di materia o di energia da un punto all'altro dell'universo, non \u00e8 supportata da prove sperimentali; e anche se esistessero, non si tratterebbe di un effetto superluminare in quanto lo spazio percorso dall'informazione non sarebbe la distanza da noi misurata, ma la distanza abbreviata dalla \"scorciatoia\".\nOggetti astrofisici (stelle e galassie) \"apparentemente\" \"superluminali\" vengono comunemente osservati. Per questo tipo di oggetti il \"trucco\" risiede nel moto di avvicinamento di questi oggetti in direzione della Terra. La velocit\u00e0 di un oggetto pu\u00f2 essere misurata, banalmente, come la distanza tra due punti attraversati dall'oggetto divisa per il tempo necessario per questo tragitto. Per oggetti astrofisici l'informazione spaziale e temporale sui punti di inizio e fine tragitto \u00e8 trasmessa all'osservatore tramite la luce. Se il punto di fine tragitto \u00e8 pi\u00f9 vicino all'osservatore del punto di inizio, la luce del punto di inizio tragitto risulta \"ritardata\" e quella del punto di fine \"anticipata\" nel suo arrivo sulla Terra. Il tragitto risulta, cos\u00ec, iniziato dopo e finito prima, cio\u00e8 minore. Ne pu\u00f2 risultare, dunque, anche una velocit\u00e0 apparente maggiore di quella della luce.\nGli esperimenti MINOS e OPERA.\nDa tempo vengono ipotizzate alcune generalizzazioni della relativit\u00e0 ristretta. Nel 2007 al MINOS in Minnesota, un esperimento sui neutrini inaugurato nel 2005 che lavora con particelle provenienti dal Fermilab, si svolse un'esperienza in cui, studiando l'oscillazione dei neutrini, vennero misurate velocit\u00e0 anomale di tali particelle, ma la maggiore incertezza sulle posizioni esatte di rivelatore ed emissione rese non significativa la possibilit\u00e0 di un superamento di formula_1.\nNel settembre 2011 un gruppo di scienziati dei Laboratori Nazionali del Gran Sasso, nell'ambito dell'esperimento OPERA, ha pubblicato i risultati di alcune osservazioni collaterali di ricerche volte a definire e verificare l'oscillazione dei neutrini. La prima analisi di queste osservazioni ha indicato, anche tenendo conto delle incertezze di misura, che fasci di neutrini muonici, lanciati dal CERN di Ginevra verso il Gran Sasso, viaggiassero a una velocit\u00e0 superiore a quella della luce di una parte su 40\u00a0000, con una differenza percentuale calcolata inizialmente a formula_59; ci\u00f2 avrebbe suggerito una revisione ed ampliamento della relativit\u00e0 ristretta, probabilmente con il supporto della teoria delle stringhe. Tuttavia dopo pochi mesi, il 22 febbraio 2012, gli stessi ricercatori responsabili del progetto hanno riconosciuto che gli strumenti erano mal calibrati e che la misura dell'anomalia era solo apparente. "}
{"id": "9109", "revid": "287204", "url": "https://it.wikipedia.org/wiki?curid=9109", "title": "1599", "text": ""}
{"id": "9110", "revid": "122517421", "url": "https://it.wikipedia.org/wiki?curid=9110", "title": "1598", "text": "Il 1598 fu anche l'anno in cui fu emanato l'Editto di Nantes."}
{"id": "9111", "revid": "287204", "url": "https://it.wikipedia.org/wiki?curid=9111", "title": "1597", "text": ""}
{"id": "9112", "revid": "838137", "url": "https://it.wikipedia.org/wiki?curid=9112", "title": "1596", "text": ""}
{"id": "9113", "revid": "287204", "url": "https://it.wikipedia.org/wiki?curid=9113", "title": "1595", "text": ""}
{"id": "9115", "revid": "287204", "url": "https://it.wikipedia.org/wiki?curid=9115", "title": "1593", "text": ""}
{"id": "9116", "revid": "287204", "url": "https://it.wikipedia.org/wiki?curid=9116", "title": "1592", "text": ""}
{"id": "9117", "revid": "287204", "url": "https://it.wikipedia.org/wiki?curid=9117", "title": "1590", "text": ""}
{"id": "9118", "revid": "125727969", "url": "https://it.wikipedia.org/wiki?curid=9118", "title": "1589", "text": ""}
{"id": "9119", "revid": "287204", "url": "https://it.wikipedia.org/wiki?curid=9119", "title": "1588", "text": ""}
{"id": "9120", "revid": "287204", "url": "https://it.wikipedia.org/wiki?curid=9120", "title": "1587", "text": ""}
{"id": "9121", "revid": "838137", "url": "https://it.wikipedia.org/wiki?curid=9121", "title": "1586", "text": ""}
{"id": "9122", "revid": "287204", "url": "https://it.wikipedia.org/wiki?curid=9122", "title": "1585", "text": ""}
{"id": "9123", "revid": "838137", "url": "https://it.wikipedia.org/wiki?curid=9123", "title": "1584", "text": ""}
{"id": "9124", "revid": "287204", "url": "https://it.wikipedia.org/wiki?curid=9124", "title": "1582", "text": ""}
{"id": "9125", "revid": "287204", "url": "https://it.wikipedia.org/wiki?curid=9125", "title": "1581", "text": ""}
{"id": "9126", "revid": "287204", "url": "https://it.wikipedia.org/wiki?curid=9126", "title": "1580", "text": ""}
{"id": "9127", "revid": "287204", "url": "https://it.wikipedia.org/wiki?curid=9127", "title": "1579", "text": ""}
{"id": "9128", "revid": "287204", "url": "https://it.wikipedia.org/wiki?curid=9128", "title": "1578", "text": ""}
{"id": "9129", "revid": "838137", "url": "https://it.wikipedia.org/wiki?curid=9129", "title": "1577", "text": ""}
{"id": "9130", "revid": "287204", "url": "https://it.wikipedia.org/wiki?curid=9130", "title": "1576", "text": ""}
{"id": "9131", "revid": "120659967", "url": "https://it.wikipedia.org/wiki?curid=9131", "title": "1575", "text": ""}
{"id": "9132", "revid": "1718925", "url": "https://it.wikipedia.org/wiki?curid=9132", "title": "1574", "text": ""}
{"id": "9133", "revid": "287204", "url": "https://it.wikipedia.org/wiki?curid=9133", "title": "1573", "text": ""}
{"id": "9134", "revid": "287204", "url": "https://it.wikipedia.org/wiki?curid=9134", "title": "1572", "text": ""}
{"id": "9135", "revid": "287204", "url": "https://it.wikipedia.org/wiki?curid=9135", "title": "1571", "text": ""}
{"id": "9136", "revid": "1935652", "url": "https://it.wikipedia.org/wiki?curid=9136", "title": "1570", "text": ""}
{"id": "9137", "revid": "287204", "url": "https://it.wikipedia.org/wiki?curid=9137", "title": "1569", "text": ""}
{"id": "9138", "revid": "287204", "url": "https://it.wikipedia.org/wiki?curid=9138", "title": "1568", "text": ""}
{"id": "9139", "revid": "1921867", "url": "https://it.wikipedia.org/wiki?curid=9139", "title": "1567", "text": ""}
{"id": "9140", "revid": "287204", "url": "https://it.wikipedia.org/wiki?curid=9140", "title": "1566", "text": ""}
{"id": "9141", "revid": "287204", "url": "https://it.wikipedia.org/wiki?curid=9141", "title": "1565", "text": ""}
{"id": "9142", "revid": "287204", "url": "https://it.wikipedia.org/wiki?curid=9142", "title": "1563", "text": ""}
{"id": "9143", "revid": "287204", "url": "https://it.wikipedia.org/wiki?curid=9143", "title": "1562", "text": ""}
{"id": "9144", "revid": "1318658", "url": "https://it.wikipedia.org/wiki?curid=9144", "title": "1561", "text": ""}
{"id": "9145", "revid": "838137", "url": "https://it.wikipedia.org/wiki?curid=9145", "title": "1560", "text": ""}
{"id": "9146", "revid": "287204", "url": "https://it.wikipedia.org/wiki?curid=9146", "title": "1559", "text": ""}
{"id": "9147", "revid": "287204", "url": "https://it.wikipedia.org/wiki?curid=9147", "title": "1558", "text": ""}
{"id": "9148", "revid": "124079181", "url": "https://it.wikipedia.org/wiki?curid=9148", "title": "1557", "text": ""}
{"id": "9149", "revid": "287204", "url": "https://it.wikipedia.org/wiki?curid=9149", "title": "1556", "text": ""}
{"id": "9150", "revid": "287204", "url": "https://it.wikipedia.org/wiki?curid=9150", "title": "1555", "text": ""}
{"id": "9151", "revid": "287204", "url": "https://it.wikipedia.org/wiki?curid=9151", "title": "1554", "text": ""}
{"id": "9152", "revid": "26630", "url": "https://it.wikipedia.org/wiki?curid=9152", "title": "1553", "text": ""}
{"id": "9153", "revid": "287204", "url": "https://it.wikipedia.org/wiki?curid=9153", "title": "1552", "text": ""}
{"id": "9154", "revid": "287204", "url": "https://it.wikipedia.org/wiki?curid=9154", "title": "1551", "text": ""}
{"id": "9156", "revid": "1543377", "url": "https://it.wikipedia.org/wiki?curid=9156", "title": "Bambuco", "text": "Il Bambuco \u00e8 un ritmo di motivi e danze popolari andine di origine afro-ispanica molto diffuso in Colombia dove \u00e8 considerato alla stregua di musica nazionale. Accompagnato dal suono delle marimba, il bambuco - che in realt\u00e0 \u00e8 una commistione di pi\u00f9 musiche centroamericane - rispetta un tempo di 6/8 (o 3/4) ed \u00e8 assimilabile alla musica \"guasca\" tipica delle Ande Colombiane e al \"bambuco tachirense\" suonato in 5/8 nello stato di T\u00e1chira, sul versante venezuelano andino. Un paragone \"europeo\" pu\u00f2 essere fatto con la polska (da non confondersi con la polka) o il valzer.\nCaratteristiche del bambuco.\nIl bambuco accompagna ogni tipo di cerimonia sociale o religiosa ed \u00e8 caratterizzato dalla ripetizione di ritmi sovrapposti prodotti principalmente da piccoli tamburi e altri strumenti a percussione.\n\u00c8, assieme al sanjuanero delle Ande ecuadoriane, al torbellino, alla rajale\u00f1a di origine \"campesino\", alla guabina, al pasillo e alla ca\u00f1a uno dei ritmi pi\u00f9 diffusi nella musica folkloristica centro-americana."}
{"id": "9157", "revid": "1748167", "url": "https://it.wikipedia.org/wiki?curid=9157", "title": "Provincia di Chieti", "text": "La provincia di Chieti \u00e8 una provincia italiana dell'Abruzzo di abitanti, estesa su una superficie di km\u00b2 e comprendente 104 comuni. \u00c8 la provincia pi\u00f9 popolata d'Abruzzo, la seconda per estensione dopo quella dell'Aquila, confinando a nord-ovest con la provincia di Pescara, a sud-ovest con la provincia dell'Aquila e le province molisane di Isernia e, a sud-est, di Campobasso, mentre a nord-est \u00e8 bagnata dal Mare Adriatico.\nGeografia fisica.\nLa provincia presenta un territorio prevalentemente collinare e montano, con un'orografia molto varia. Il territorio \u00e8 caratterizzato da un susseguirsi di valli parallele, nella maggior parte delle quali scorrono corsi d'acqua di varia portata. Nella parte pi\u00f9 settentrionale il paesaggio si presenta pi\u00f9 aspro e disabitato, nella parte meridionale, pi\u00f9 dolce e ricco di piccoli insediamenti sparsi.\nGran parte del territorio pianeggiante \u00e8 costituito dalla pianura costiera e dalle valli, tra cui la Val Pescara e la Val di Sangro. Nella provincia si trova anche buona parte del massiccio della Maiella. I principali fiumi sono l'Alento, il Pescara, l'Aventino, il Sangro, il Foro, il Sinello e il Trigno.\nA delimitare il territorio provinciale \u00e8 a nord il fiume Pescara, che segna il confine con la provincia omonima, a nord-est il Mare Adriatico, a sud-est il fiume Trigno, che segna il confine anche con la regione Molise. Da sud-ovest a nord-ovest, il confine \u00e8 segnato prima dal monte Secine e successivamente dai monti della Maiella. Nella zona meridionale si trovano ampie superfici coperte da abeti, con due riserve naturali. In prossimit\u00e0 della costa vi \u00e8 una lecceta interessata dalla riserva naturale regionale Lecceta di Torino di Sangro.\nOrografia.\nIl territorio della provincia teatina \u00e8 caratterizzato dalla mole calcarea della Maiella, la seconda montagna pi\u00f9 alta della catena degli Appennini (con i 2793\u00a0m. della sua vetta pi\u00f9 elevata, il monte Amaro) dopo il Gran Sasso d'Italia. La sua orografia include 61 monti e 75 colline diversificate. Come la maggior parte dei massicci calcarei la Maiella \u00e8 ricca di fenomeni carsici e di conseguenza, povera di acque superficiali. Le acque meteoriche infatti ricompaiono a valle, con sorgenti che talvolta raggiungono dimensioni poderose, come quelle del fiume Verde, a Fara San Martino. Nel versante orientale il massiccio \u00e8 tagliato da gole e valloni, mentre ad occidente \u00e8 piuttosto omogeneo e caratterizzato da una sola incisione, la Macchia di Caramanico.\nIdrografia.\nFiumi.\nLa provincia, grazie ai fenomeni carsici delle montagne ed in particolare della Maiella, \u00e8 molto ricca di risorse idriche, in prevalenza sotterranee. Tuttavia sono presenti anche numerosi corsi d'acqua in superficie, i cui principali sono il Pescara, il Sangro e il Trigno, l'Alento, l'Aventino, il Foro e il Sinello. Minori sono invece il Dendalo, il Feltrino, l'Osento, il Sente, il Treste, il Verde (Borrello, Rosello), il Venna.\nLaghi.\nVi sono due laghi artificiali, il lago di Bomba e il lago Sant'Angelo, costruiti sbarrando il corso rispettivamente dei fiumi Sangro e Aventino. Entrambi i fiumi vengono sfruttati per la produzione di energia idroelettrica:\nUn altro lago artificiale, di dimensioni minori, \u00e8 il \"lago di Serranella\", nella riserva naturale controllata Lago di Serranella, tra i comuni di Casoli, Altino e Sant'Eusanio del Sangro. Costruito nel 1981 come bacino per l'irrigazione, il lago \u00e8 diventato nel 1990 riserva naturale. Si trova alla confluenza del fiume Sangro con l'Aventino e con altri affluenti minori, quali il Gogna e il Pianello.\nIl mare e la Costa dei Trabocchi.\nIl Mare Adriatico bagna a nord-est le coste della provincia. Il litorale viene chiamato \"Costa dei Trabocchi\" per la diffusa presenza dei trabucchi, antiche macchine da pesca in legno; vi si alternano tratti di spiaggia bassa e sabbiosa o di ciottolame a tratti alti e rocciosi che degradano sul mare.\nParchi, Riserve ed Aree protette.\nParco nazionale della Maiella.\nIl parco nazionale della Maiella copre un territorio di 74.095 ettari tra le provincie di Pescara, L'Aquila e Chieti, che per il 55% supera i 2000 m s.l.m. I comuni interessati, della provincia sono: Civitella Messer Raimondo, Fara San Martino, Gamberale, Guardiagrele, Lama dei Peligni, Lettopalena, Montenerodomo, Rapino, Palena, Palombaro, Pennapiedimonte, Pizzoferrato, Pretoro e Taranta Peligna.\nStoria.\nEpoca italica e romana.\nTracce di presenze del neolitico sono state trovate a Rapino, nella Grotta del Colle, e nella necropoli di Comino di Guardiagrele. Popoli successivamente, provenienti dagli osco umbri, ossia i Sanniti, dominarono dal VII secolo a.C. circa fino al III la zona di Chieti, di Lanciano e di Vasto. Seguendo il rito del \"ver sacrum\", i Sanniti all'altezza del fiume Sangro (fiume \"rosso\") alla biforcazione di Alfedena-Castel di Sangro, si divisero in Frentani e Pentri, i primi dominarono tutta la vallata di questo fiume e dell'Aventino, fino al mare, stabilendo la loro capitale nel sito di \"Anxanum\" (Lanciano), creando inoltre i porti commerciali di Ortona, Buca e Histonium, e altre citt\u00e0 d'importanza come Larinum e Grele (Guardiagrele), con cui tessevano rapporti, commerciando anche con le trib\u00f9 sannite stanziatesi nel resto del territorio. A Rapino \u00e8 stato inoltre trovato il bronzo Rapinense, come testimonianza religiosa del popolo. A Quadri era presente un insediamento di Trebula, con una necropoli, della sottotrib\u00f9 dei Carricini, che avevano la loro citt\u00e0 maggiore in Cluviae (Casoli).\nSulle montagne a confluenza con l'attuale Molise vi erano le aree sacre di Juvanum a Montenerodomo e il santuario italico di Schiavi d'Abruzzo, a testimonianza che doveva esserci una piccola comunit\u00e0. La popolazione era composta da \"touta\", citt\u00e0 stato che si amministravano autonomamente con un meddix touticus e un parlamento, a differenza i villaggi meno importanti, detti \"pagi\" o \"vici\" dai Romani, dipendevano fortemente dalle citt\u00e0 maggiori. Il primo incontro con i Romani avvenne nel V secolo a.C., ma ben presto nel 304 a.C. dopo vari scontri territoriali, i Sanniti tutti stipularono un patto di alleanza con i Romani, pur rimanendo nella loro libert\u00e0 territoriale, ma dovendo pagare delle tasse all'Urbe.\nGli scontro tuttavia continuarono, degenerando nelle tre guerre sannitiche, che si risolsero con l'occupazione totale del vecchio Sannio (che comprendeva l'Abruzzo a sud del fiume Pescara, il Molise e la provincia di Benevento). I Romani tuttavia, riconoscendo l'audacia e la forza di queste trib\u00f9, le impiegarono in intere guarnigioni dell'esercito. Anche dopo l'episodio della \"guerra sociale\" dell'89 a.C., quando tutti gli Italici si riunirono a Corfinio (AQ) contro Roma, fondando di fatto uno stato proprio, esperimento politico che naufrag\u00f2 con la distruzione dei territori da parte di Lucio Cornelio Silla, Teate e Anxanum dal canto loro rimasero sempre fedeli a Roma, non partecipando attivamente alla guerra. Eccettuato il condottiero Asinio Herio, zio del poeta teatino Asinio Pollione, per cui Silla volle la \"damnatio memoriae\", con il principato dell'imperatore Augusto, sia Teate che Anxanum e Histonium furono tenute in gran considerazione, che favor\u00ec sviluppo economico e politico.\nSe da una parte l'archeologica non permette di leggere completamente uno stile tipico degli Italici, ad eccezione degli sparuti esempi di cinte fortificate in mura megalitiche, come il villaggio di \"Pallanum\" (Tornareccio), la provincia teatina benefici\u00f2 molto delle elargizioni romane, il territorio venne assoggettato alla gens di Arnio (per cui si ricorda il nome di via Arniense a Chieti), le citt\u00e0 vennero rifatte con l'impianto viario di cardo e decumano alla romana, dotate di nuovi templi della triade capitolina, di terme, di anfiteatri e teatri. Presso Chieti passava la strada Marrucina che si univa alla strada Tiburtina Valeria che sfociava ad Aterno, e proseguiva diritta, lungo il fiume, passando per Sulmona e Amiternum (L'Aquila), mentre una seconda grande strada, la Traiano-Frentana, collegava Anxanum e Histonium. Quest'ultima citt\u00e0 mostra ancora molte vestigia del passato romano, reperti e lapidi conservati nella sezione archeologica dei Musei di Palazzo d'Avalos, le terme romane di Sant'Antonio di Padova, i due acquedotti sotterranei del Murello e delle Luci, la forma ellittica della Piazza Rossetti dove si trovava l'anfiteatro, e si ricorda il poeta locale Lucio Valerio Pudente, poeta decorato al Campidoglio con l'alloro a soli 13 anni da Antonino Pio.\nLa provincia di Chieti all'epoca di Roma era inclusa nella \"Regio IV Samnium\".\nPrimo Medioevo (IV-XIII secolo).\nLo splendore di questo territorio and\u00f2 affievolendosi dal II-IV secolo d.C., quando l'Italia venne saccheggiata dai Goti di Alarico, dai barbari, dai Vandali, e poi dai Bizantini, di cui si sono conservate alcune vestigia e sculture nel Museo dell'Abruzzo Bizantino Altomedievale, nel castello ducale di Crecchio. Dalle poche testimonianze che si hanno, i Bizantini non crearono scompiglio come i predecessori Vandali e Goti, ed instaurarono una forma di governo che pi\u00f9 s'accomodava alle leggi romane, a differenza della rottura definitiva che si ebbe con l'arrivo dei Longobardi, che s'introdussero con saccheggi e depredazioni, di cui si ricordano gli assedi ad Aternum e a Lanciano, difesa dai Bizantini. Da un episodio semi-miracoloso, la citt\u00e0 avrebbe eletto il primo santo patrono: San Maurizio proprio perch\u00e9 riuscirono a sconfiggere gli assalitori.\nSe la presenza bizantina nella provincia e nel resto d'Abruzzo \u00e8 poco documentata, sicuramente si hanno pi\u00f9 notizie con l'arrivo nel 568 dei Longobardi, comandati da re Alboino. Il territorio italiano fu diviso in due grandi province, e il territorio teatino and\u00f2 a finire nel ducato di Benevento. Nell'800 durante le guerre tra i longobardi di Grimoaldo e i franchi di Carlo Magno, i due luogotenenti Pipino il Breve e Aimone di Dordona invasero Teate e Histonium, dandole alle fiamme, ragion per cui le citt\u00e0 furono ricostruite daccapo. Con i longobardi, la provincia si dot\u00f2 nelle alture di piccoli castelli e torri di avvistamento, che poi andranno a costituire dal IX secolo roccaforti vere e proprie, da cui si svilupperanno i borghi.\nIn questo secolo, con la presenza franca, la provincia di Chieti \u00e8 di fatto gi\u00e0 formata al livello territoriale, quando fu istituita la \"marca Teatina\", e il territorio ripartito nella Contea di Teate. Con la discesa in Italia infatti di Ottone I di Sassonia, erano discesi altri nobili della Francia, tra cui il conte Berardo il Francisco e Attone I, che si insedi\u00f2 a Chieti, mentre l'altro and\u00f2 ad occupare l'ex provincia Valeria (la Marsica), prendendo possesso della torre di Celano, e fondando cos\u00ec la secolare stirpe dei conti dei Marsi. Nel territorio teatino invece gli Attoni governarono sia politicamente che spiritualmente, imponendosi anche nella diocesi di Chieti (IX sec), e tessendo rapporti con i principali monasteri dell'abbazia di Montecassino, dell'abbazia di Farfa e di San Vincenzo al Volturno per ottener terreni, soprattutto nel territorio di Atessa, Vasto, cedendo a volte interi feudi, come quest'ultimo, che nel 1000 risultava di propriet\u00e0 di San Giovanni in Venere, donatogli dal conte Trasmondo.\nNel 1047 l'abbazia di San Giovanni in Venere sul litorale teatino, fondata dall'abate Oderisio, ottenne dall'imperatore Enrico il Nero i diritti sul porto di Ortona, aveva in mano Vasto, e anche altri feudi a nord come Aternum, altro importante sbocco portuale. Nel 1075 ci la battaglia di Ortona tra il conte Trasmondo III di Chieti e l'esercito dei Normanni, che con la vittoria, si installarono nella Contea Teatina. Venne creata la contea di Manoppello, piccolo feudo poco distante da Chieti, cui venne posto da Ruggero I, insieme a Roberto il Guiscardo e Roberto III di Loritello il conte Ugo Malmozzetto a governare la sorte dei feudi. Malmozzetto tiranneggi\u00f2 sulla vallata del Pescara, interferendo anche nei rapporti di vassallaggio dell'abbazia di San Clemente a Casauria con i territori presso le gole di Popoli e della Maiella, e spadroneggiando anche su Lanciano.\nQuesta citt\u00e0, malgrado le invasioni subite, ebbe sempre un trattamento di riguardo, essendo sin dall'epoca romana importante stazione di traffici commerciali, a contatto col porto di San Vito, e sede delle annuali fiere, che attiravano viandanti addirittura dalla Daunia. La citt\u00e0 inoltre era divenuta importante sede del Miracolo eucaristico, che nell'VIII secolo si verific\u00f2 presso il convento di San Legonziano dei monaci Basiliani (sopra cui oggi sorge il santuario di San Francesco), il primo riconosciuto nella storia della Chiesa cattolica, accrescendo ancora di pi\u00f9 il prestigio della citt\u00e0.\nDopo le pressioni di Malmozzetto e Roberto il Guiscardo, le sorti della provincia cambiarono, quando con la riorganizzazione territoriale del Regno di Napoli, vennero istituiti dei feudatari cadetti della nuova stirpe degli Svevi. Federico II di Svevia si dimostr\u00f2 magnanimo verso i baroni che gli dichiaravano obbedienza, nel 1233 incluse tutto il territorio dell'ex ducato di Spoleto, entro cui si trovava l'Abruzzo, nel nuovo \"Giustizierato\" con capoluogo Sulmona. Pi\u00f9 avanti Carlo I d'Angi\u00f2 che sal\u00ec al potere nel 1268 divise in due tronconi gli Abruzzi nel 1273, ponendo come confine il fiume Pescara. Chieti fu riconosciuta capoluogo della provincia di Abruzzo Citeriore, osdia a sud della Pescara. Chieti, che nel 1443 vedr\u00e0 ufficialmente riconosciuto il ruolo di capoluogo dell'Abruzzo Citeriore per merito di Alfonso V d'Aragona; Chieti era di fatto il principale centro della provincia, insieme a Lanciano, che video dal 1304 una serie di privilegi firmati e concessi dai sovrani di Napoli, partendo con Carlo II fino a Roberto e Alfonso.In sostanza, le cittadine della provincia sottostarono alle sorti politiche che interessarono il regno di Napoli, soprattutto durante la guerra di successione angioino-aragonese del 1424.\nSecondo Medioevo (dagli Angioini agli Aragonesi).\nIn sostanza, con il governo degli Angioini, e poi degli Aragona, i nobili delle principali citt\u00e0 della provincia: Chieti, Lanciano, Vasto, parteggiarono sempre per il partito vincente, ora che fossero gli Angi\u00f2, ora gli Aragona. La citt\u00e0 di Vasto grazie a Roberto d'Angi\u00f2 nel 1385 vide i due nuclei uniti: ossia il Guasto d'Aimone, rifatto dai Franchi sopra le rovine romane di Histonium (rione San Pietro) e il Guasto Gisone (rione di fondazione prettamente medievale, attorno la chiesa di Santa Maria maggiore); interessante notare come anche nella cittadina di Atessa si fosse completato questo processo, poich\u00e9 esistevano due villaggi longobardi di Ate e Tixa che, secondo la leggenda, sarebbero stati divisi per anni dalla presenza di un dragone, ucciso poi dal santo patrono Leucio vescovo d'Alessandria, a cui \u00e8 intitolato il Duomo.\nDiminuendo il potere di San Giovanni in Venere e dell'abbazia di Santo Stefano in Rivomaris, le citt\u00e0 poterono acquistare maggiori feudi, e imporre le gabelle sui passaggi dei tratturi che dalla montagna conducevano al mare e alla Puglia foggiana. Il Trecento fu un secolo molto prolifico per questa provincia, lo fu ancora di pi\u00f9 il Quattrocento, topo il periodo turbolento del 1424, quando le citt\u00e0 dovettero schierarsi a favore di Giovanna II di Napoli e del capitano Giacomo Caldora, chi per Alfonso d'Aragona con il suo capitano Braccio da Montone. Se da una parte Lanciano fu di partito angioino, cambiando poi idea al momento opportuno per non subire saccheggi, Ortona era favorita da Giovanna II, che dopo la sconfitta definitiva di Braccio, che aveva abusato dal 1421 del suo potere di Gran Connestabile dell'Abruzzo per mettere a ferro e fuoco i villaggi e le citt\u00e0, ricompens\u00f2 il capitano Caldora con il feudo di Vasto nel 1429, che fece ampiamente rifortificare, insieme ad altri feudi sparsi nella Maiella.\nGuardiagrele dal canto suo nel 1340 faceva parte dei possedimenti dei Conti di Palearia (Isola del Gran Sasso), e con una rete di rapporti matrimoniali, pervenne a Napoleone I Orsini, che divenne anche signore di Manoppello. Grazie ai rapporti di amicizia con gli Angi\u00f2 e poi con Ladislao di Durazzo, il conte e soprattutto suo figlio Napoleone II riusc\u00ec a far diventare Guardiagrele un importante centro artistico con i maestri esperti nell'oreficeria, e ottenne anche il privilegio nel 1386 e poi nel 1406 di battere i bolognini. Anche Chieti e Lanciano prosperavano, soprattutto la prima, che dal primo Trecento aveva accolto la famiglia napoletana dei Valignani che, dal XV secolo in poi, aveva preso saldamente il controllo del parlamento cittadino, dimostrandosi come una delle pi\u00f9 longeve e potenti famiglie d'Abruzzo, che cre\u00f2 una sorta di micro-repubblica con sede centrale Chieti, e attorno vari feudi, raggruppati nel ducato di Vacri, nel marchesato di Cepagatti e di Miglianico. Oltre a ci\u00f2, sino al 1510 Chieti deterr\u00e0 il controllo del bosco di Sambuceto, importante risorsa per la fabbricazione del legno, e del porto di Aterno (Pescara).\nDopo la rovina di Antonio Caldora, figlio di Giacomo, che si macchi\u00f2 di tradimento verso Alfonso d'Aragona, i feudi furono ripartiti, e nel 1488 Vasto, principale sede dell'ex famiglia, and\u00f2 in mano ad Innico I d'Avalos, capostipite di una ricca e fiorente famiglia napoletana che segn\u00f2 la storia di Vasto sino al XVIII secolo, con la morte di don Cesare Michelangelo d'Avalos (1729)\nCinquecento e Seicento.\nDopo le vicende belliche tra Francia e Spagna, anche i territori della provincia di Chieti vennero infeudati, ad eccezione di Lanciano e Chieti, che resistettero sino al XVII secolo. Pescara dal 1510 per volere di Carlo V e poi del Duca d'Alba fu requisita e infeudata al Marchese d'Avalos (don Fernando Francesco e alla moglie Vittoria Colonna) del Vasto affinch\u00e9 divenisse un'importante fortezza di guardia allo sbocco del fiume, mentre Chieti rischiava di vedere i suoi territori perduti per le decisioni del vicer\u00e9. Atessa fu infeudata, insieme a Guardiagrele, a dei signori esterni: la prima a Fabrizio Colonna, che la vendette ad altri feudatari, facendole perdere vari privilegi che aveva acquistato con Giovanna I di Napoli e poi con gli Aragona, Guardiagrele invece and\u00f2 a Carlo di Lannoy, feudatario di Sulmona, il che segner\u00e0 dal 1521 una lenta decadenza della citt\u00e0 dei maestri del rame e dell'oreficeria.Solo Vasto non sub\u00ec privazioni e tassazioni esose dal feudatario di turno, poich\u00e9 i d'Avalos, in buoni rapporti con gli Aragona, e poi con i successivi vicer\u00e9 spagnoli, accrebbero il suo prestigio, avendola eletta a capitale dei propri possedimenti.\nOltre al grave saccheggio turco del luglio-agosto 1566, quando le citt\u00e0 di Francavilla, Miglianico, Ortona e Vasto furono date alle fiamme e saccheggiate dai Turchi di Solimano il Magnifico, con le truppe capitanate da Piyale Pa\u015fa, non si registrano particolari eventi, ad eccezione dell'inizio della guerra fratricida in Lanciano tra le due casate dei Ricci e dei Florio, divisi nei partiti degli Antoniani e Petroniani, che seguivano l'andamento delle vicende di Francia e Spagna per il dominio di Napoli. La lotta tra le due famiglie con saccheggi e omicidi arriv\u00f2 al punto che Lanciano, fiaccata dalla perdita di uomini e da spese belliche, and\u00f2 in bancarotta, venendo comprata nel 1646 dal Marchese del Vasto, rimanendo sotto il suo potere sino alla restaurazione dei Borbone a Napoli, con l'ascesa al trono di Carlo III. Chieti invece nel 1646 cadde acquistata dal duca di Castel di Sangro don Francesco Caracciolo, per volere della corona di Napoli, malgrado le istanze parlamentari e le opposizioni strenue dei Valignani e del parlamento, che alla fine, rimandando l'insediamento dei nuovi membri della camera, riuscirono con uno stratagemma a ricomperare loro stessi il feudo di Chieti, ristabilendovisi ancora una volta al potere.\nIl Settecento.\nLa provincia dopo le pestilenze e le carestie del Seicento, si riprese solo nella prima met\u00e0 del Settecento. Il disastroso terremoto dell'Aquila del 1703 e quello della Maiella del 1706, che rase al suolo Sulmona, intaccarono in parte anche Chieti e Guardiagrele, ma senza gravi conseguenze come nelle zone colpite. Dopo che Lanciano entr\u00f2 di nuovo nel regio demanio con un sindaco a capo, grazie a Carlo III, non riusc\u00ec ad ottenere pi\u00f9 i privilegi del XIV-XV secolo, poich\u00e9 con l'infeudamento aveva perduto mezza Val di Sangro che aveva in suo potere. Anche Atessa si riprese dopo che i feudatari del vice-reame furono scacciati.\nPer tutto il secolo non ci furono gravi turbamenti, sino alla calata dei Francesi nel 1798, quando Gioacchino Murat occup\u00f2 Napoli, mentre a Roma veniva istituita la Repubblica Romana. Anche tutto l'Abruzzo fu coinvolto, e la provincia: vennero militarizzate le citt\u00e0 di Chieti, Lanciano, Vasto, Ortona e Guardiagrele nel gennaio 1799. L'esempio che meglio si ricorda \u00e8 la repubblica Vastese, amministrata da un manipolo di funzionari altoborghesi della citt\u00e0, che con delle leggi emanate cercarono di replicare il governo giacobino di Parigi del 1789, ma senza successo, poich\u00e9 la mala organizzazione dell'esercito francese, e il fatto che le municipalit\u00e0 abruzzesi non riuscivano a contenere la popolazione in rivolta, con l'organizzazione del contrattacco delle truppe sanfediste in favore di Ferdinando IV gi\u00e0 nel maggio dell'anno tale esperimento poteva dichiararsi concluso. Giuseppe Pronio infatti fu nominato \"prodittatore\" dell'Abruzzo da re Ferdinando per organizzare la rivolta, occup\u00f2 Lanciano, da l\u00ec venne nominato un prefetto di nome Nicola Neri, giacobino, che nel momento della caduta di Vasto cerc\u00f2 di difenderla, costretto per\u00f2 a fuggire dinanzi alle truppe di Pronio il 20 maggio 1799, che fece firmare l'atto di capitolazione.\nIn sostanza l'occupazione francese rappresent\u00f2 in gran sostanza una rivolta popolare generale, acuita da secoli di sopportazione delle leggi di vassallaggio, come dimostra anche il caso del 25 febbraio 1799, quando i cittadini di Orsogna, pieni di acrimonia contro quelli di Guardiagrele per dispute territoriali che duravano da un secolo, con l'appoggio dei francesi mossero sulla citt\u00e0 e la misero a ferro e fuoco, incendiando le case e l'archivio notarile.\nI francesi tuttavia tornarono nel 1809-15 a controllare gli Abruzzi e la provincia di Chieti per contro di Giuseppe Bonaparte, e proprio con lui il territorio venne riamministrato e suddiviso in distretti (ossia le province), con all'interno dei circondari, amministrati dai comuni maggiori, che avevano nella fascia territoriali i centri minori e le contrade. Fatto sta che comunque, grazie ai francesi, Lanciano riportarono una vittoria contro Chieti, ottenendo la sottintendenza del Tribunale Penale, che fino ad allora si trovava solo ed esclusivamente a Chieti. Gi\u00e0 nel 1515 avevano ottenuto, grazie ai rapporti del vescovo col pontefice, il riconoscimento di sede arcivescovile pastorale, condiviso con Ortona, riuscendo a prendere anche se in piccola quantit\u00e0, una porzione di territorio che da secoli era in mano al vescovo di Chieti.\nIstituzione della provincia di Chieti: Ottocento-primo Novecento.\nInizialmente suddivisa nei circondari di Chieti, di Lanciano e di Vasto (frutto della divisione francese bonapartista), la provincia di Chieti venne istituita ufficialmente con l'Unit\u00e0 d'Italia, nel 1860, succedendo alla provincia dell'Abruzzo Citra del Regno delle Due Sicilie. Tra il 1821 ed il 1848 ci furono dei movimenti carbonari nelle principali citt\u00e0, soprattutto a Chieti ed a Vasto, seguendo gli ideali mazziniani, sino al grande risorgimento italiano i cui rappresentanti furono Clemente De Caesaris, Pasquale De Virgilii, Silvio Ciccarone e Carlo Madonna. Nel 1860 vennero istituiti i plebisciti, e tra le principali citt\u00e0 a votare a favore furono Vasto (4 settembre) e Lanciano.\nAlla fine dell'Ottocento, la provincia divenne un punto di riferimento culturale grazie alla presenza di Francesco Paolo Tosti, Francesco Paolo Michetti, Gabriele d'Annunzio, Benedetto Croce, Edoardo Scarfoglio, Costantino Barbella, Basilio Cascella e Giuseppe Mezzanotte, intellettuali che dettero un avvio fulmineo e rivoluzionario alle principali arti della musica, letteratura, pittura, scultura, facendo entrare di fatto l'Abruzzo nel mondo moderno della cultura e dell'interesse internazionale. Si ricorda la presenza di Michetti a Francavilla dal 1888 nel convento sopra la collina del paese vecchio, di Tosti a Ortona, di d'Annunzio tra Pescara, Francavilla e Chieti, e di Cascella tra Pescara e Ortona, che rivoluzion\u00f2 e reinterpret\u00f2 alla maniera moderna la tradizione della ceramica dipinta abruzzese.\nIl periodo del dopo unit\u00e0 fu caratterizzato anche nella provincia dal fenomeno del banditismo, di cui si ricordano le bande nascoste sulle alture della Maiella (l'esempio noto \u00e8 la Tavola dei Briganti), e delle campagne di Atessa, che si macchiarono di delitti, rapine e sequestri di persona. Lanciano continu\u00f2 a proliferare con la creazione di fabbriche alla fine dell'Ottocento, e del calzificio Torrieri e dello zuccherificio che verr\u00e0 inaugurato nel 1933). Con la creazione della rete ferroviaria, Chieti ottenne la sua stazione nel 1863, anche era ormai evidente il problema di fondo dell'isolamento della citt\u00e0 alta contro la piccola cittadina di Pescara che, uscita dai confini storici delle mura della fortezza semi-demolita, iniziava pian piano ad espandersi, divenendo presto una realt\u00e0 votata all'espansione, al commercio e allo sviluppo economico-sociale.\nD'Annunzio soggiorn\u00f2 nel 1889 a San Vito Chietino, dove si trova il cosiddetto \"eremo dannunziano\" lungo la costa dei Trabocchi, dove pass\u00f2 le giornate con l'amante Barbara Leone, e dove trasse ispirazione per il suo libro \"Il trionfo della morte\" (1894), largamente ambientato in Abruzzo, tra Guardiagrele, San Vito e Casalbordino, con l'episodio del pellegrinaggio al santuario della Madonna dei Miracoli (sito prodigioso eretto sulla campagna casalese nel 1576 dopo una pioggia provvidenziale della Madonna). Nel 1904 d'Annunzio compose anche la tragedia teatrale \"La figlia di Iorio\" sempre ambientate in Abruzzo, per la precisione alle grotte del cavallone presso Lama dei Peligni, sul versante orientale della Maiella. Inoltre d'Annunzio frequent\u00f2 moltissimo il convento dove risiedeva l'amico Michettil dove attese alla composizione dei suoi successi \"Il piacere - L'innocente - Trionfo della morte\" (1889-94) e a Casoli dall'amico Pasquale Masciantonio presso il castello ducale, dove compose \"Le vergini delle rocce\" (1985). A Lanciano, presso l'editore Rocco Carabba (la casa editrice fu fondata nel 1878 ancora attiva oggi, una delle pi\u00f9 influenti e produttive dell'Abruzzo), d'Annunzio pubblic\u00f2 nel 1879 la prima raccolta poetica \"Primo vere\" a Chieti e poi la seconda edizione a Lanciano, il Carabba intrecci\u00f2 contatti non solo con autori locali quali Cesare De Titta, Antonio De Nino, Gennaro Finamore, Cesare Fagiani, ma anche con Luigi Pirandello, presidente di commissione agli esami del liceo classico \"Vittorio Emanuele II\" di Lanciano nel 1908, per Catabba Pirandello pubblic\u00f2 il saggio \"L'umorismo\".\nNel 1915 venne completata la ferrovia Sangritana, con interessamento della citt\u00e0 di Lanciano e di Casoli, il cui percorso va dal mare di San Vito Chietino, collegando con diramazioni la tratta gi\u00e0 esistente Ancona-Foggia, i paesi dell'alto Sangro, lungo il fiume, sino al capolinea a Castel di Sangro, collegandosi a sua volta con la tratta Sulmona-Carpinone-Isernia. Fiorirono le prime industrie nelle citt\u00e0 principali: fabbriche tessili, lanifici vari, calzifici, tabacchifici e fornaci per la fabbricazione di mattoni.\nNel 1927 parte del territorio provinciale venne distaccato per la creazione della nuova provincia di Pescara. Pescara faceva allora parte del territorio di Chieti, la parte storica a sud del fiume, mentre il comune di Castellammare Adriatico istituito nel 1807, era della provincia di Teramo. Riunite le due citt\u00e0 in un sol comune, venne creata la provincia prendendo territori da Chieti, L'Aquila e Teramo: Chieti cos\u00ec perse centri come San Valentino in Abruzzo Citeriore, Manoppello e Caramanico Terme, condividendo la vasta piana di Sambuceto (San Giovanni Teatino) con Pescara dove si trovava l'aeroporto Campo di Fortuna. Oltre a quest'azione, il regime fascista oper\u00f2 con diversi interventi pubblici anche a Vasto, Lanciano e Chieti.\nSeconda guerra mondiale.\nLa provincia ebbe grande importanza nella seconda guerra mondiale. Chieti fu occupata dai nazisti nel 1943 ma dichiarata \"Citt\u00e0 libera\" per fornire rifugio agli sfollati. I principali luoghi colpiti dai tedeschi e alleati furono i centri della \"linea Gustav\", che aveva sbocco a Ortona, e continuava per tutta la regione fino a raggiungere nel Lazio Cassino. Ortona fu solo l'ultimo atto di una campagna di conquista accanita da parte delle truppe alleata dell'VIII Armata britannica di Bernard Law Montgomery il quale, risalendo da Foggia e Termoli, intendeva prendere Roma nel minor tempo possibile, raggiungendo Pescara per proseguire verso la capitale seguendo la via Tiburtina Valeria.\nL'8 settembre 1943 dopo l'armistizio, re Vittorio Emanuele II fugg\u00ec verso Brindisi volendo prendere l'aereo a Pescara, ma essendo stata questa gravemente bombardata dagli americani il 31 agosto 1943, disastro cui seguiranno i bombardamenti del 14 e 20 settembre, con distruzione di quasi tutta la citt\u00e0, Vittorio Emanuele con il maresciallo Badoglio prefer\u00ec raggiungere il porto di Ortona, soggiornando per una notte al castello De Riseis di Crecchio. I tedeschi intanto dal settembre occuparono tutti i centri della provincia e d'Abruzzo, istituendo dei quartier generali nelle citt\u00e0 maggiori, e iniziando a scavare le linee di trincea presso le gole, le forre e i valloni delle colline per contrastare l'imminente avanzata alleata, che risaliva la penisola dopo lo sbarco in Sicilia. Montgomery si trov\u00f2 a met\u00e0 ottobre presso il fiume Trigno, tra il Molise e l'Abruzzo, e il 23-25 ottobre ci furono i primi cruenti combattimenti contro i tedeschi che stavano fortificando la linea Barbara e la linea Viktor, e pi\u00f9 a nord la linea del Sangro. Dopo gli scontri alle porte di Vasto, la citt\u00e0 venne liberata, e l'avanzata continu\u00f2 verso Torino di Sangro e Paglieta sino al Sangro.\nL'aviazione alleata, dato che Montgomery era bloccato dalla piena del Sangro a causa delle forti piogge, visto che i tedeschi avevano fatto saltare in aria i ponti, cerc\u00f2 di liberare il terreno al generale britannico, bombardando a tappeto i centri presso il fiume, Fu cos\u00ec che Fossacesia il 31 ottobre sub\u00ec un accanito bombardamento da venire quasi distrutta. La vicina citt\u00e0 di Lanciano il 5-6 ottobre aveva cercato di ribellarsi alla presenza tedesca mediante la rivolta del gruppo di giovanissimi \"martiri ottobrini\" comandati da Trentino La Barba, ma l'attacco venne presto stroncato dai tedeschi, che si accanirono sempre di pi\u00f9 contro i civili, mentre da met\u00e0 novembre, avendo Montgomery gettato le teste di ponte sul Sangro, gli aerei presero a bombardare nuovamente la citt\u00e0 di Lanciano, bombardata gi\u00e0 il 27 ottobre 1943 con gravi danni. Per tutto il mese e quello successivo, i carri armati delle truppe neozelandesi e della Divisione Indiana, combatterono comune dopo comune (Mozzagrogna, Santa Maria Imbaro, San Vito, Castelfrentano, Frisa), ricacciando i tedeschi e installando il presidio a Lanciano. I tedeschi tuttavia si riorganizzarono in breve tempo, occupando Guardiagrele, Chieti e Ortona, dove prepararono il massimo della difesa contro gli alleati.\nMontgomery invi\u00f2 un reparto canadese comandato da Paul Triquet, che dovette affrontare la carneficina del 21-28 dicembre 1943, nota come la battaglia di Ortona, nella quale persero la vita moltissimo soldati canadesi, tedeschi, e oltre un migliaio di civili. Anche Orsogna e Guardiagrele furono interessate da aspri combattimenti, ma le truppe neozelandesi nel cercare di conquistare la prima postazione, dovettero aspettare il giugno 1944, quando al quarto assalto riuscirono ad entrare nel paese, ridotto ormai solo ad un ammasso di rovine. Nel frattempo i tedeschi si erano trincerati anche nelle roccaforti naturali dei paesi dell'alto Sangro (Castel di Sangro, Alfedena, Roccaraso) e dell'Aventino (Casoli, Lama dei Peligni, Gessopalena, Torricella Peligna). Per queste vie i combattimenti ci furono quando l'avvocato Ettore Troilo decise contro il parere inizialmente negativo della divisione britannica, di formare un corpo di giovani volontari per ricacciare per sempre dalla loro terra gli occupanti nazisti, che intanto si macchiavano di stragi e omicidi, come la distruzione di Gessopalena, la carneficina di Sant'Agata (14 gennaio 1944) e di Montenerodomo, mentre gi\u00e0 dalla fine dell'ottobre 1943, per contrastare l'avanzata alleata, i nazisti avevano fatto saltare in aria alcuni paesi minandoli dalle fondamenta, come Lama dei Peligni, Taranta Peligna e Lettopalena, costringendo gli sfollati ad estenuanti marce verso Sulmona e Campo di Giove.\nQui c'erano dei campi di prigionia, attivi sin dal 1940 per ospitare i detenuti politici, prigionieri di guerra, ed ebrei (in Abruzzo ce n'erano in tutto 15, nella provincia di Chieti si ricordano il campo 51 della Caserma Rebeggiani di Chieti, Villa Sorge di Lanciano, Villa Marchesani di Vasto e il campo d'internamento di Palazzo Tilli a Casoli), che dopo l'armistizio si erano svuotati, il campo di Fonte d'Amore di Sulmona fu abbandonato, e i prigionieri poterono fuggire attraverso la Maiella, mentre i tedeschi li occupavano per trasferire i prigionieri rimasti in Germania. A Casoli, occupata dai britannici, e centro franco di sfollamento insieme a Chieti, che ospitarono centinaia di sfollati dai paesi distrutti del circondario fino a raggiungere la saturazione, si costitu\u00ec per la caparbiet\u00e0 di Ettore Troilo il gruppo della \"Brigata Maiella\", che avrebbe appoggiato le azioni belliche degli alleati contro i tedeschi. Promotore di questo gruppo fu il tenente Lionel Wigram, che costitu\u00ec una personale guarnigione detta \"Wigforce\", con cui comp\u00ec gli assalti a Montenerodomo e Pizzoferrato il 3 febbraio 1944, dove purtroppo trov\u00f2 la morte.\nPian piano il gruppo della Maiella, aiutato da rifornimenti e vettovaglie degli alleati, riusc\u00ec a raggiungere anche Roccaraso e Castel di Sangro, anch'esse distrutte dalla tattica tedesca della \"terra bruciata\". Roccaraso fu ridotta a un ammasso di macerie, e nel bosco accanto del Limmari si comp\u00ec l'eccidio di Pietransieri: civili il 21 novembre 1943, quando i civili di un'intera frazione (Pietransieri appunto) vennero prelevati dai tedeschi e fucilati nel bosco. L'Abruzzo venne liberato interamente nel giugno 1944, era ridotto in gran parte in macerie, e fatic\u00f2 non poco per riprendersi.\nAttualit\u00e0.\nNegli anni 1970 ci fu una espansione edilizia delle principali citt\u00e0, presso i luoghi di mare l'economia s'incentr\u00f2 molto nel turismo balneare, Francavilla risult\u00f2 un caso eccezionale per la rapidit\u00e0 della ricostruzione del centro, insieme a Pescara, per la febbrile attivit\u00e0 edilizia ed economica nel riprendersi dalle distruzioni belliche, diventando nuovamente un punto centrale della cultura (per la presenza degli eredi di Michetti e del Cascella) e del turismo balneare. Nel 1965 a Chieti fu istituita l'Universit\u00e0 degli Studi \"Gabriele D'Annunzio\" con campus e sede centrale a Chieti Scalo, mentre nel 1970 veniva inaugurato ad Atessa il centro produttivo Honda-Sevel.\nSede provinciale.\nIl Palazzo Provinciale \u00e8 stato costruito nel 1914-1921 sopra l'area della chiesa di San Domenico, accanto all'ex monastero dei Domenicani, dove dal 1807 venne istituita la Prefettura, affacciata su Piazza Umberto I. Il palazzo provinciale invece, con i caratteristici portici si affaccia sul Corso Marrucino, con l'ingresso accanto all'ex Banca di Risparmio della Provincia di Chieti (il palazzetto neoclassico) in Largo Martiri della Libert\u00e0. Il palazzo sta accanto alla Banca d'Italia, venne fondato nel tardo Ottocento sopra il convento di San Domenico, e nel 1913 l'edificio venne completato affacciandosi sul Corso, abbattendo la chiesa rimasta. Il convento era molto antico, risalente alla met\u00e0 del XIII secolo, e fu uno dei maggiori centri di vita religiosa Teatina, i frati vi crearono una farmacia ricca di medicinali, forniti ai poveri, una copiosa biblioteca, andata perduta, e una scuola di novizi.\nCon decreto del 1808 di Gioacchino Murat, il convento fu soppresso, i Domenicani ripartiti in case monastiche della Provincia, l'edificio destinato ad alloggio degli uffici dell'Intendenza d'Abruzzo Citeriore, e la chiesa venne concessa alla Confraternita del Santissimo Rosario. In vista dei progetti del 1885 di allargare la strada del Corso Gagliani, come si chiama allora il Marrucino, nel 1913 la chiesa venne abbattuta, poich\u00e9 la Confraternita per vent'anni si oppose in ogni maniera alla distruzione, finch\u00e9 non accett\u00f2 il trasferimento nel Collegio di Sant'Anna degli Scolopi, che attualmente porta l'intitolazione a San Domenico al Corso.\nLa monumentale facciata sul Corso \u00e8 opera dell'ingegner Giulio Mammarella, che realizz\u00f2 anche i portici, conclusi nella realizzazione nell'anno 1928. Durante gli scavi per la costruzione vennero scoperti anche fondaci e cisterne d'epoca romana, poich\u00e9 l'antico Corso di Chieti era la via Tecta, accessibile dal vicino Palazzo de' Mayo. Il palazzo ospita la Provincia e la Prefettura di Chieti, la facciata sul Corso \u00e8 scandita alla base da un ampio porticato ad archi, scanditi da grosse colonne-pilastri in bugnato grezzo, con sorta di capitello circolare ornato da festoni floreali e frutti. Dagli zoccoli che si innalzano dal mensolone della cornice marcapiano, si trovano gli altri due settori del palazzo, sempre ripartiti dalle paraste e dalle colonne cilindriche e capitello corinzio: il primo ordine di finestre propone sempre lo schema binato del timpano a triangolo-semicerchio, il secondo ordine ha architrave semplice, infine il cornicione finale su mensole inginocchiate propone sempre rilievi a festoni di frutti e vegetali. Le aperture nei portici ospitano attivit\u00e0 commerciali, lo storico Caff\u00e8 Vittoria, e l'accesso mediante scalone alla Prefettura. La Sala di Rappresentanza \u00e8 decorata da affreschi tardo classici, con lampadari, motivi geometrici vegetali e floreali, e riquadri d'ispirazione mitologica, mentre le tele sulle pareti sono di pittori abruzzesi come Michetti e Cascella. In particolare Michetti realizz\u00f2 un grande affresco nella Sala Consiliare che propone scene di vita Abruzzesi in omaggio al secolare lavoro di campagna, montagna e pesca.\nInfrastrutture e trasporti.\nStrade.\nAutostrade:\nRaccordi autostradali:\nStrade statali:\nDiverse strade statali sono state in pi\u00f9 occasioni cedute dall'ANAS alla provincia, assumendo una nuova denominazione di strada provinciale:\nLa provincia \u00e8 attraversata dall'autostrada A14, che scorre parallelamente alla statale adriatica. Pochi chilometri a nord di Francavilla al Mare, all'altezza di Pescara, dall'A14 si dirama la A25, che si innesta sull'A24 a Torano di Borgorose procedendo verso Roma.\nIl raccordo autostradale 12 Asse attrezzato collega velocemente Chieti scalo con Pescara, fungendo da tangenziale della conurbazione e da strada principale del tratto terminale della Val Pescara. I centri minori della provincia sono collegati dalla rete di strade provinciali.\nPorti.\nIl porto di Ortona \u00e8 uno dei pi\u00f9 importanti porti commerciali d'Abruzzo, ma ha anche funzione mercantile, turistica ed una buona attivit\u00e0 cantieristica. Viene utilizzato anche come riparo per le tonnare della Sicilia e del Tirreno nel periodo della migrazione dei tonni nel Mar Adriatico.\nIl porto di Vasto ha un uso prevalentemente peschereccio e turistico (come i collegamenti estivi per le Isole Tremiti), con la presenza inoltre del secondo faro pi\u00f9 alto d'Italia.\nSono presenti anche approdi minori come quelli di Fossacesia \"Marina del Sole\" e San Salvo \"Le Marinelle\", per piccole imbarcazioni turistiche. Sono in cantiere inoltre la realizzazione di un nuovo porto turistico di dimensioni maggiori a San Salvo ed uno a Francavilla al Mare.\nAeroporti.\nLa provincia \u00e8 servita dall'aeroporto di Pescara, la cui pista insiste in parte nel comune di San Giovanni Teatino. Lo scalo assicura collegamenti aerei per mete nazionali ed internazionali.\nSanit\u00e0.\nl'Asl Lanciano-Vasto-Chieti serve tutti i 104 comuni della provincia, con una popolazione di circa 380.000 abitanti. La asl \u00e8 dotata di sei presidi ospedalieri:\nInoltre sul territorio teatino vi sono anche due presidi territoriali d'assistenza (PTA), piccoli nosocomi che erogano i servizi sanitari solitamente elargiti da un ospedale ad eccezione dei ricoveri, che vengono gestiti dai presidi ospedalieri pi\u00f9 grandi&lt;ref name=\"http://www.info.asl2abruzzo.it/assistenzaterritoriale/pta.html\"&gt;&lt;/ref&gt;. Questi sono:\nComuni.\nLa provincia di Chieti comprende 104 comuni:\nMonumenti e luoghi d'interesse.\nArchitetture religiose.\nLe maggiori chiese in provincia sono:\nAbbazie ed eremi.\nAbbazia di San Giovanni in Venere.\nL'abbazia di San Giovanni in Venere \u00e8 un'abbazia benedettina sita nel territorio del comune di Fossacesia, su un promontorio che si affaccia sul mare della Costa dei Trabocchi. Vanta una storia antichissima che secondo la tradizione ebbe inizio nell'anno 540, quando un frate, Martino, fece costruire in loco un piccolo cellario per frati benedettini, dotato di una cappella, demolendo un antico tempio pagano in abbandono situato sul posto e intitolato a Venere. L'edificio che si presenta oggi \u00e8 per\u00f2 frutto dei grandi lavori di ricostruzione operati nel 1165 dall'abate Odorisio II, quando l'abbazia raggiunse il culmine del suo splendore. Dopo un breve periodo di splendore, fu soggetta ad un lento ed inesorabile declino, che caus\u00f2 il degrado della struttura, che ebbe il culmine con i bombardamenti della seconda guerra mondiale. Dal 1954 vi si \u00e8 stabilita una Congregazione di Padri Passionisti, che si occupano della manutenzione della chiesa. Interventi di restauro infine negli anni cinquanta hanno restituito all'abbazia il suo splendore.\nL'imponente mole della basilica \u00e8 composta da tre navate, che terminano con un grande presbiterio rialzato che termina con tre absidi, sotto il quale si trova una cripta con affreschi duecenteschi. All'interno del complesso vi \u00e8 un chiostro, coevo alla chiesa, che collega il monastero alla basilica. Dalle terrazze panoramiche dell'abbazia si possono ammirare suggestive vedute del golfo di Venere, della Costa dei Trabocchi e della Val di Sangro.\nSantuario della Madonna dei Miracoli.\nDopo alcune costruzioni precedenti, divenute troppo piccole per ospitare i numerosi fedeli giunti in pellegrinaggio, nel 1962 venne ultimata l'attuale chiesa e consacrata l'11 agosto dello stesso anno. Sorge sul luogo dove risulta essere apparsa la Vergine Maria l'11 giugno 1576 ad un anziano contadino, Alessandro Murzio, proveniente dal vicino paese di Pollutri.\nLa tradizione racconta che mentre egli si apprestava a raggiungere il suo piccolo campo di grano per verificare i danni causati da una tempesta avvenuta il giorno precedente, udito il suono delle campane di Casalbordino, si inginocchi\u00f2 in adorazione con animo penitente. In quel momento gli apparve la Madonna, che lasci\u00f2 all'uomo il messaggio di richiamare al suo parroco il dovere della santificazione del giorno di festa; la Vergine gli assicur\u00f2 inoltre che il suo campo non aveva subito alcun danno. Dopo aver verificato le parole della Madonna riguardo al suo terreno, l'anziano si rec\u00f2 subito ad informare dell'accaduto l'arciprete don Mariano Diddonno. Nel 1899, su disposizione di papa Leone XIII si ebbe la cerimonia di incoronazione della Beata Vergine dei Miracoli, presieduta dall'arcivescovo di Chieti-Vasto e da 200.000 fedeli.\nAbbazia di Santa Maria di Monteplanizio.\nSi trova a Lettopalena. Fu costruita nell'XI secolo e rimodellata nel XV. In questa epoca decadde di ruolo e divenne chiesa del camposanto. La chiesa \u00e8 stata rivalutata con la costruzione del nuovo paese di Lettopalena dopo la seconda guerra mondiale. L'abbazia ha un corpo centrale, preceduto da un giardino con colonne romane. Sul fianco destro si apre il portico.\nAbbazia di Santa Maria in Palazzo.\nRisale al XII secolo, costruita presso il sito romano di Juvanum a Montenerodomo. L'abbazia ebbe esistenza travagliata e decadde nel XVIII secolo. Nel Novecento furono portate due colonne medievali nella facciata della chiesa parrocchiale di Montenerodomo. Oggi rimangono le mura perimetrali e l'abside.\nMonastero di Santa Maria dello Spineto.\nPoco distante da Quadri, il monastero \u00e8 sorto nel IX secolo su un tempio romano della localit\u00e0 carricina di \"Trebula\", utulizzando molto probabilmente materiale di spoglio di un tempio pagano. Nel XIII secolo l'abbazia venne ampliata, fino alla decadenza nel XVIII secolo, sicch\u00e9 agli inizi del Novecento era quasi tutta diruta. Ha le mura di pietra a pianta rettangolare, con parti di colonne delle tre navate.\nAbbazia di San Martino in Valle.\nSi trova nelle Gole montuose di Fara San Martino. Fu costruita nel IX secolo per volere di Pipino il Breve. In origine era un semplice Eremo di montagna, poi abbellito nel XIII secolo. Successivamente fino al XVI secolo fu propriet\u00e0 di San Liberatore a Maiella. Una frana nel 1818 danneggi\u00f2 gravemente il monastero, che fu abbandonato. Nel 2006 \u00e8 stato riscoperto e restaurato. Rimangono le mura con tracce di colonne (intarsiate di bassorilievi) e di un portale a sesto acuto. Un piccolo Eremo \u00e8 nell'interno.\nResti del Monastero di Santo Stefano in Rivomaris.\nFu uno dei primi cenobi benedettini d'Abruzzo, edificato nel IX secolo sopra una cappella preesistente, sulla costa di Casalbordino presso il fiume Osento. La storia dell'abbazia \u00e8 documentata nella stessa \"Cronaca di Santo Stefano\", redatta nel XII secolo, da cui si evince che con donazioni vescovili e papali, l\"Abbazia fu una delle pi\u00f9 fiorenti della costa, insieme al monastero di San Salvo del Trigno e all'abbazia di San Giovanni in Venere. L'abbazia nel XV secolo fu suffragata all'abbazia di Santa Maria Arabona, e nel 1566 fu saccheggiata dai Turchi, cadendo in grave degrado.\nOggi infatti rimangono solo i ruderi della pianta, in localit\u00e0 Santo Stefano, con il pavimento a mosaico, di ispirazione romana. I reperti rinvenuti sono conservati nel Museo Archeologico di Chieti e nel Museo dell'Abruzzo Bizantino Altomedievale di Crecchio.\nBasilica Monastero di San Marco Evangelista.\nSi trova in contrada San Donato, presso Ortona. Fu costruita dai Longobardi nell'VIII secolo e rimaneggiata dai Normanni nel X secolo. La basilica era a tre navate con grandi mura perimetrali. Fu saccheggiata dai Saraceni nel XVI secolo e successivamente abbandonata. Rimangono le mura e il pavimento in pietra.\nSantuario di Santa Maria Mater Domini.\nSi trova nel bosco di Fraine, vicino Vasto. Fu costruito nell'XI secolo. Nel XV secolo era gi\u00e0 decaduto come monastero e si ridusse a semplice chiesa campestre. Fu posseduto dai Caracciolo. Possiede un impianto a tre navate.\nSantuario di San Camillo de Lellis in Bucchianico.\nFu costruito nel XVII secolo nel paese natale di Camillo de Lellis, accanto alla casa dove nacque. \u00c8 collegato al palazzo dove nacque, ed \u00e8 una semplice chiesa barocca a navata unica. La facciata \u00e8 intonacata in bianco e giallino; l'interno conserva numerosi dipinti e reliquie che alludono alla vita del santo, una reliquia del cuore si trova nella cripta sotterranea, divenuto un vero e proprio museo dei \"miracolati\" di tutto il mondo che hanno chiesto intercessione a San Camillo.\nEremo della Madonna dell'Altare.\nFu fondato a Palena da Pietro da Morrone. \u00c8 una struttura fortificata a strapiombo sulla montagna della Forchetta, che separa il paese di Palena dalla provincia dell'Aquila, presso l'altopiano delle Cinque Miglia. La piccola chiesa \u00e8 legata a un palazzetto che \u00e8 stato costruito nel XIV secolo come ristoro dei pellegrini, ha un aspetto molto semplice, in pietra concia di montagna, l'interno a navata unica \u00e8 ornato da arredi tardo barocchi del XVIII secolo.\nCattedrali e Basiliche.\nNel XIV secolo furono effettuate le principali modifiche all'edificio quali la costruzione della torre campanaria e il porticato settentrionale. Nel secolo successivo vennero aggiunti o rinnovati altri importanti elementi architettonici e di arredo come il portale principale a sesto acuto, le monofore della facciata, gli affreschi sotto i porticati e la croce processionale di Nicola da Guardiagrele (che venne poi saccheggiata ma in parte recuperata ed esposta nel museo del duomo). Sulla sommit\u00e0 della torre sono osservabili tracce che rimandano a una cella campanaria ottagonale, abbattuta dagli eventi sismici susseguitisi nel tempo.\nDell'edificio originale \u00e8 sopravvissuto solo il prospetto sotto il portico meridionale, seppur con diverse aggiunte, come il secondo portale. Inserito nel 1578, quest'ultimo fu probabilmente ricavato da un blocco che in origine doveva essere un altare ed \u00e8 caratterizzato da ricche decorazioni a treccia, grottesche e motivi floreali. Non coevo alla costruzione originale nel lato meridionale \u00e8 anche il gigantesco affresco del 1473 raffigurante \"San Cristoforo\", realizzato da Andrea De Litio (unica opera firmata e datata dall'artista), che mostra il santo nell'atto di attraversare un corso d'acqua gremito di pesci sorreggendo sulle spalle il bambino Ges\u00f9, che a sua volta innalza un globo sul quale sono scritte le lettere A A E (iniziali dei tre continenti conosciuti allora). Il portico fu prolungato nel 1882 oltre via dei Cavalieri, cos\u00ec da coprire gli stemmi delle famiglie guardiesi pi\u00f9 importanti affissi sul muro.\nCastelli e roccaforti.\nLa provincia era dotata in passato di numerosi castelli, distribuiti nei numerosi borghi che vi so sono stanziati intorno. Purtroppo buona parte di essi sono andati distrutti nel corso del tempo per svariati motivi. Tuttavia rimangono diversi castelli, alcuni dei quali famosi per le loro peculiarit\u00e0. Prevalentemente essi risalgono al periodo longobardo-medievale, come il caratteristico castello di Roccascalegna, che domina l'omonimo borgo dallo sperone roccioso su cui \u00e8 adagiato.\nAltri castelli.\nTorri di guardia\nQuelle costiere sono state edificate nella met\u00e0 del XVI secolo per volere di Carlo V d'Asburgo, proseguite poi dal Duca d'Alba, per fronteggiare gli attacchi turchi sul mar Adriatico.\nPalazzi e case storiche.\nChieti\nLanciano\n\"Altre strutture\"\nEconomia.\nL'economia della provincia \u00e8 incentrata soprattutto sull'agricoltura, l'allevamento, e l'industria. L'agricoltura fu per secoli il motore vitale dell'area, ed \u00e8 ancora largamente praticata nelle campagne del Sangro, dell'Aventino e della piana tra i fiumi Sinello e Trigno, nel territorio vastese, con allevamento di bovini, ovini, suini, e coltivazione di cereali, ulivi, vigne, e piante che si adattano al clima mediterraneo. Molto sviluppata \u00e8 la produzione del vino DOC Montepulciano d'Abruzzo, con molte cantine, la maggior parte delle quali situate tra Vasto, Casalbordino, Rocca San Giovanni, Lanciano, Miglianico, Tollo e Francavilla al Mare.\nL'industria a partire dagli inizi del '900, si concentr\u00f2 sui lanifici, le industrie tessili che sfruttavano l'acqua del fiume, e sulle fornaci di mattoni, di cui i ruderi di fabbriche sono ancora visibili a Chieti e Lanciano. La provincia ha avuto un nuovo slancio vitale industriale con la costruzione dei principali poli presso la Val Pescara, nella zona di Sambuceto-Chieti Scalo, al confine con Pescara, presso la Val di Sangro, con la riduzione della portata del fiume nel 1957 (la costruzione della diga di Bomba e di Casoli per l'affluente Aventino), con l'inaugurazione nel 1981 del complesso Sevel presso contrada Saletti di Atessa, e presso San Salvo, con la costruzione dello stabilimento Pilkington.\nDi recente anche il turismo \u00e8 tornato ad essere una delle principali fonti di guadagno della provincia, molto visitate sono le localit\u00e0 di mare, la famosa costa dei Trabocchi presso Fossacesia-San Vito, e di montagna, come la Maiella, il castello di Roccascalegna, i borghi di Guardiagrele, Atessa, Pennapiedimonte; per il turismo balneare si ricordano Vasto, Casalbordino, Ortona, e Francavilla al Mare, visitate anche per gli eventi estivi e per il turismo artistico. La citt\u00e0 di Lanciano viene pressoch\u00e9 visitata per la presenza del santuario del Miracolo Eucaristico.\nLe stime tuttavia danno in negativo l'afflusso di un turismo culturale, ma anche di massa, presso le localit\u00e0 dell'entroterra, anche di certa importanza, quali Chieti stessa, cui si preferisce la pi\u00f9 dinamica e vicina Pescara, Lanciano (eccettuato il turismo religioso), San Salvo, i paesi dell'entroterra del Sangro da Casoli ad Atessa, e del Trigno-Sinello, e Guardiagrele con i paesi dell'area Marrucino-Teatina.\nAmministrazione.\nNella provincia sono presenti cinque unioni di comuni, l'unione dei comuni dei Miracoli, l'unione dei comuni montani Maiella orientale-Verde Aventino, l'unione dei comuni del Sinello, l'unione dei comuni montani del Sangro e l'unione dei comuni della Vallata del Foro."}
{"id": "9158", "revid": "1748167", "url": "https://it.wikipedia.org/wiki?curid=9158", "title": "Provincia di Pescara", "text": "La provincia di Pescara \u00e8 una provincia italiana dell'Abruzzo in cui vivono abitanti. \u00c8 la provincia meno estesa d'Abruzzo, con la pi\u00f9 alta densit\u00e0 di popolazione e con la pi\u00f9 popolosa citt\u00e0 della regione per capoluogo; confina a nord con la provincia di Teramo, a nord-est con il mare Adriatico, a sud-est con la provincia di Chieti ed a sud-ovest con la provincia dell'Aquila. Gran parte del territorio provinciale insiste sulla Val Pescara.\nStoria.\nDalle origini Vestine al 1807.\nIl territorio fu abitato sin dal Paleolitico, come dimostrano ritrovamenti rinvenuti sui colli di Pescara e nell'area Vestina, conservati oggi nel \"Museo delle Genti d'Abruzzo\" di Pescara. Il territorio assunse una caratterizzazione omogenea sin dalla colonizzazione vestina nel VII secolo a.C. circa; la capitale della trib\u00f9 era \"Pinna Vestinorum\", ossia Penne, bench\u00e9 popolazioni vestine, in contatto con i peligni ed i sabini, fossero stanziate anche nella conca aquilana, come testimoniato dalle rovine di \"Peltuinum\".\nLa citt\u00e0 maggiore del territorio vestino era Penne, seguita da insediamenti presso Loreto Aprutino e San Valentino in Abruzzo Citeriore. La zona portuale principale era un villaggio di origini preistoriche, sviluppatosi sulla marina, chiamato \"Aternum\", e in et\u00e0 romana \"Ostia Aterni\", ossia l'attuale Pescara. Nel I secolo a.C. la vallata fu conquistata dai romani, i quali dettero forte slancio al ripopolamento delle citt\u00e0 e al loro sviluppo. Penne godette dei maggiori benefici, poich\u00e9 mantenne il suo status di capitale dei Vestini, anche se oggi poco rimane della presenza romana in loco.\nSi conservano ancora i vecchi tracciati della via Tiburtina Valeria, che da Tivoli passava per Alba Fucens (nei dintorni della contemporanea Avezzano), valicando le montagne e costeggiando il Fucino giungeva infine alla piana del fiume Pescara, terminando appunto ad Ostia Aterni e della via Claudia nova, che a Bussi sul Tirino si diramava dalla TIburtina raggiungendo Amiternum seguendo grossomodo il tracciato delle odierne SS153 ed SS17. Tali vie, fino alla met\u00e0 del XX secolo, furono usate dai pastori transumanti e dai pellegrini come principale via di comunicazione degli Abruzzi, nonch\u00e9 risorse per gli scambi commerciali.\nNel Medioevo la zona della val Pescara divenne luogo fertile per l'edificazione di diversi monasteri che lottizzarono dal IX secolo i territori con i relativi centri e castelli, edificati a partire dal passaggio dei Longobardi. Il monastero pi\u00f9 importante al confine della val Pescara con la Maiella fu l'abbazia di San Clemente a Casauria, seguito dall'abbazia di San Liberatore a Maiella, la chiesa di San Tommaso Becket di Caramanico Terme, l'abbazia di Picciano e la chiesa di Santa Maria del Lago di Moscufo. Successivamente nei secoli si venne a consolidare il potere normanno della Contea di Manoppello, dove venne fondata la Badia Cistercense d'Arabona, mentre le citt\u00e0 di fondazione longobarde, ricostruite dopo le invasioni della regione di Franchi (773-774) e Normanni (1100-1130), come Citt\u00e0 Sant'Angelo, Loreto Aprutino, Pianella e Rosciano, assumevano il controllo della vallata pescarese.\nNel corso dei secoli varie famiglie si spartirono il potere dei feudi: quelle pi\u00f9 potenti furono i Valignani di Chieti, che avevano i centri di Alanno, Cepagatti, Rosciano, i Caldora-Cantelmo che avevano la loro sede nelle roccaforti di Popoli (quest'ultima sotto il giustizierato di Sulmona), Caramanico Terme, Tocco da Casauria, i Farnese (stanziati a Farindola e San Valentino in Abruzzo Citeriore) e i De Sterlich Aliprandi, che nel XVI secolo assunsero il potere nella citt\u00e0 maggiore di Penne e nei borghi al confine con l'attuale provincia di Teramo; fra gli abitanti del tempo non esisteva ancora un concetto di realt\u00e0 di appartenenza alla zona della valle di Pescara.\nIl territorio abruzzese, per la prima volta riunito nel giustizierato creato da Federico II di Svevia nel 1233, venne diviso quarant'anni dopo in due province: l'Abruzzo Ultra (a nord del fiume Pescara) e l'Abruzzo Citra (a sud del fiume Pescara). L'Abruzzo Ultra fu poi, nel 1806, ulteriormente diviso in due province, l'Abruzzo Ultra I (le odierne province di Teramo e Pescara) e l'Abruzzo Ultra II (il territorio aquilano). L'attuale provincia pescarese \u00e8 il risultato dell'accorpamento della parte meridionale dell'Abruzzo Ultra I con la parte nord-occidentale dell'Abruzzo Citra, unendo alcune porzioni territoriali di Chieti (Pescara stessa e parte del circondario di Chieti), di Teramo (l'area Vestina, ovvero i territori del circondario di Penne meno il mandamento di Bisenti) e dell'Aquila (Popoli e Bussi sul Tirino).\nNascita della provincia nel 1927.\nLa provincia di Pescara \u00e8 nata contestualmente all'unificazione della citt\u00e0 di Pescara nel 1927. Il percorso per l'istituzione di tale ente \u00e8 stato lento e reso difficile dalla rivalit\u00e0 che contrapponeva i due borghi che occupavano l'attuale territorio comunale di Pescara: quello della vecchia Pescara con la sua fortezza, in provincia di Chieti, e quello di Castellammare Adriatico in provincia di Teramo, divisi dal fiume Pescara.\nNel 1807, infatti, Castellammare, sulla sponda nord del fiume (che allora contava circa 1500 abitanti), divenne comune autonomo aggregato al circondario di Penne.\nLa scelta della separazione fu conseguenza di una discordia storica tra le due sponde del fiume e rispondeva alla riforma amministrativa del Regno voluta da Giuseppe Bonaparte, che dopo la legge 132 dell'8 agosto 1806 \"sulla divisione ed amministrazione delle province del Regno\", con la successiva legge 211 del 18 ottobre 1806 ordinava la formazione dei decurionati e consigli provinciali e distrettuali e la sostituzione della figura del camerlengo con quella del sindaco.\nLa divisione fu problematica, soprattutto perch\u00e9 il nuovo comune di Castellammare non intendeva farsi carico di nessuno dei debiti della vecchia amministrazione dell'universitas di Pescara; inoltre, si cre\u00f2 un problema di immagine per la fortezza di Pescara sulla sponda meridionale del fiume, che ospitava una intera guarnigione dell'esercito e che, allo stesso tempo, si vedeva comprimere il proprio ruolo a livello locale: per questi motivi il comune di Pescara spingeva per la riunificazione dei due enti. Una comunicazione del Ministero dell'Interno del Regno di Napoli del 17 gennaio 1810 per\u00f2 neg\u00f2 tale possibilit\u00e0, e costrinse i due comuni a trovare un accordo sulla ripartizione dei debiti (1811). Ma la rivalit\u00e0 rimase molto accesa, tanto che ci sono testimonianze di interventi della guarnigione militare borbonica per evitare la degenerazione delle scaramucce in vere e proprie battaglie.\nCon lo sviluppo economico delle due citt\u00e0 alla fine del XIX secolo, le rivalit\u00e0 fra le due cittadine si sopirono, mentre aumentavano la concordia e la comunione di intenti per promuovere iniziative di sviluppo: soprattutto il potenziamento del porto canale fu motivo di collaborazione delle due amministrazioni. Gi\u00e0 si pensava infatti all'unificazione delle due cittadine ed alla contestuale elevazione a capoluogo di provincia.\nSubito dopo il primo conflitto mondiale, il 30 novembre del 1918 i due consigli comunali si riunirono nello stesso momento e votarono lo stesso ordine del giorno e si impegnarono ad adoperarsi per chiedere al Governo di decretare la fusione dei comuni affinch\u00e9 la nuova citt\u00e0 fosse chiamata \"Aterno\".\nNegli anni seguenti le due amministrazioni collaborarono per perorare la causa della fusione, e decisivo fu l'impegno di Gabriele d'Annunzio che il 16 maggio del 1924 scrisse a Mussolini una lettera nella quale chiedeva la fusione delle due citt\u00e0 e la elevazione a capoluogo di provincia. Con lo stesso intento operava l'allora ministro abruzzese Giacomo Acerbo.\nDopo 110 anni di divisione, infine il 2 gennaio del 1927, venne firmato il decreto di istituzione della provincia di Pescara, e contemporaneamente di unione del comune di Castellammare Adriatico a quello di Pescara. A favore del provvedimento sono state decisive la forte spinta popolare e, soprattutto, l'autorit\u00e0 politica del ministro abruzzese Giacomo Acerbo e il prestigio di Gabriele D'Annunzio.\nArea Metropolitana.\nIn seguito alla rapida saturazione edilizia dell'esiguo territorio comunale raggiunta negli anni 1970, la citt\u00e0 di Pescara ha continuato ad espandersi nel tempo al di fuori dei propri confini nei comuni limitrofi (segnatamente a Montesilvano, Citt\u00e0 Sant'Angelo, Spoltore, ed a Francavilla al Mare e San Giovanni Teatino nella vicina provincia teatina), e gi\u00e0 a partire dagli anni 1980 Pescara insieme a Chieti \u00e8 al centro di un'area metropolitana sempre pi\u00f9 integrata ed interdipendente, sostenuta e collegata dal sistema di tangenziali delle SS714 e RA12. Quest'area, che si \u00e8 andata strutturando intorno alla citt\u00e0, \u00e8 dovuta alla continuit\u00e0 urbana ed alle fitte interazioni sociali ed economiche dei comuni dell\u2019hinterland pescarese e la stessa citt\u00e0 di Pescara, che si estende anche nelle due province confinanti di Chieti e Teramo. Il grande flusso migratorio interno abruzzese dall'entroterra verso la costa, ancora oggi non del tutto esaurito, ha sostenuto la crescita vorticosa dei centri limitrofi, segnatamente Montesilvano e Francavilla al Mare, sempre pi\u00f9 orientati ad una destinazione residenziale\nQuesta area tuttavia non \u00e8 stata individuata dal legislatore fra le citt\u00e0 metropolitane italiane, e nei propri limiti legislativi le amministrazioni locali degli ultimi anni hanno cercato comunque di assecondarne lo sviluppo, sia dal punto di vista urbanistico, cercando di costruire le infrastrutture di mobilit\u00e0 opportune (come nuovi svincoli e prolungamenti delle tangenziali nei comuni limitrofi), sia dal punto di vista della pianificazione dei servizi che vengono offerti a ridosso dei confini comunali di Pescara ma al centro della conurbazione, come centri commerciali, distretti industriali, e in particolare la razionalizzazione del trasporto pubblico locale in ottica metropolitana.\nSede provinciale.\nLa sede dell'ente \u00e8 situata nel Palazzo del Governo di Pescara in piazza Italia; il palazzo \u00e8 parte di un sistema architettonico voluto da Vincenzo Pilotti per formare il nuovo centro politico di Pescara, ed \u00e8 uno dei \"vertici\" del triangolo formato dalla piazza, composto dagli altri due edifici appartenenti al comune di Pescara.\nIl palazzo, di stile razionalista ma con richiami all'arte classica, \u00e8 sede dell'ente provinciale e ospita la prefettura e la biblioteca provinciale \"Gabriele D'Annunzio\". Il palazzo si sviluppa orizzontalmente con due avancorpi laterali: la parte centrale, di poco sporgente, mette in risalto il grande portale sovrastato da un balcone e finestroni. Otto grandi semicolonne binate sorreggono, nella parte centrale, i basamenti sui quali sono collocate quattro sculture dello scultore Guido Costanzo, simboleggianti le risorse del territorio locale (Miniera, Agricoltura, Mare, Fiume). Il portale d'ingresso immette in un ampio atrio da cui si accede mediante una scalinata di marmo al \"salone dei marmi\", dove sono esporte formelle in ceramica a rilievo raffiguranti gli stemmi dei comuni provinciali. Nella sala del consiglio sono collocati busti di Gabriele D'Annunzio e Francesco Paolo Michetti, e sopra il seggio del presidente si trova lo stemma provinciale con il motto \"Sibi valet et vivit\". L'interno del palazzo ospita il dipinto di Francesco Paolo Michetti \"La figlia di Iorio\".\nSimboli.\nStemma: Lo stemma provinciale rappresenta sulla parte sinistra le caratteristiche del territorio, ovvero i monti, il fiume e il mare, mentre sul lato destro \u00e8 rappresentato un cinghiale, in riferimento alla teoria etimologica che vorrebbe il nome Abruzzo derivare dalla parola latina \"aper\", ovvero cinghiale.\nMotto: Il motto dell'ente fu coniato dal letterato e primo presidente della provincia Domenico Tinozzi, che ricavandolo da un esametro di Lucrezio coni\u00f2 il motto \"Sibi valet et vivit\", ovvero \"la nuova provincia ha in s\u00e9 le forze necessarie per vivere e prosperare\".\nGeografia fisica.\nStretta tra il mare Adriatico ad est, il massiccio del Gran Sasso d'Italia a nord-ovest e quello della Maiella e sud-est, confina a nord con la provincia di Teramo, ad ovest con la provincia dell'Aquila, a sud con la provincia di Chieti. Il territorio \u00e8 prevalentemente collinare, seguito dalle montagne suddette, ed \u00e8 attraversato dalla Val Pescara e dall'omonimo fiume.\nIdrografia.\nNel territorio provinciale scorre la parte terminale del fiume Aterno-Pescara, che prende il nome di Pescara, con i suoi principali affluenti: il Tirino (da sinistra), l'Orta (da destra), il Lavino (da destra), il Cigno (da sinistra) e il torrente Nora (da sinistra).\nClima.\nAd eccezione delle aree montane, il clima della provincia \u00e8 abbastanza mite in funzione della bassa altitudine con inverni freddo-umidi in cui la neve fa a volte la comparsa anche fino alla costa per effetto diretto di irruzioni di aria fredda provenienti da est dai Balcani o dalla Russia e autunni e primavere moderatamente piovosi e umide spesso segnate dal garbino discendente dall'Appennino. L'estate \u00e8 calda, moderatamente umida e con scarse precipitazioni atmosferiche. Il clima complessivamente mite consente la coltivazione di ulivo e vite.\nSociet\u00e0.\nEtnie e minoranze straniere.\nAl 31 dicembre 2018 nella provincia risiedevano, su un totale di abitanti, stranieri che rappresentavano quindi il 5,5% della popolazione. Il comune con il maggior numero di residenti stranieri era il capoluogo, con abitanti di origine estera, mentre il comune con il pi\u00f9 alto rapporto di stranieri sulla popolazione complessiva era Montesilvano, con l'8,9% ( residenti di origine straniera su un totale di abitanti). Al 31 dicembre 2018 le cinque comunit\u00e0 straniere pi\u00f9 numerose residenti in provincia erano:\nLa frazione Villa Badessa del comune di Rosciano \u00e8 uno storico insediamento Arb\u00ebresh\u00eb risalente al XVIII secolo, e nonostante si sia perso l'utilizzo della lingua originale, nell'insediamento si praticano ancora le funzioni religiose secondo il rito bizantino.\nComuni.\nLa provincia di Pescara comprende 46 comuni.\nMonumenti e luoghi d'interesse.\nCastelli e palazzi.\nNella citt\u00e0 di Pescara, a causa delle varie ricostruzioni e trasformazioni succedutesi dall'800 in poi e in particolare in seguito alla ricostruzione post-bellica degli anni '50, l'architettura \u00e8 molto varia e presenta numerosi stili diversi. Tra le strutture fortificate, la scomparsa fortezza spagnola di Carlo V, progettata nel 1510, di cui rimane la porzione a fiume di via delle Caserme, era utilizzata nel XIX secolo come caserma e carcere per dissidenti politici dal governo borbonico, e dal 1982 l'edificio \u00e8 sede del Museo delle Genti d'Abruzzo. La fortezza aveva una forma poligonale con cinque vertici nella zona sud del fiume, e due nella zona nord, Castellammare; nel quartiere di Pescara vecchia aveva una piazza d'armi, oggi occupata da via Conte di Ruvo, mentre la piazza maggiore era l'odierna piazza Garibaldi. Presso i bastioni omonimi sorgevano le chiese di sant'Antonio, san Giacomo, san Cristoforo e san Nicola, molte delle quali andate perdute durante i bombardamenti di Pescara del 1943. Con il passare dei secoli e le diminuite necessit\u00e0 difensive del sito (azzerate dopo l'unit\u00e0 italiana), la fortezza venne progressivamente smantellata, e dell'imponente struttura resta solo il lungo edificio delle caserme di fanteria in via delle Caserme.&lt;br&gt;Nella via principale del vecchio borgo, corso Manthon\u00e8, sopravvivono numerosi esempi di edilizia civile settecentesca ed ottocentesca, fra i quali le case natali di Ennio Flaiano e quella di Gabriele D'Annunzio, decorata come \"monumento nazionale\" dal regime fascista ed oggi museo dedicato al poeta, Molte di queste strutture successivamente furono ristrutturate in stile neogotico o liberty, a testimonianza del vivace fermento artistico della citt\u00e0 in sviluppo dopo l'uscita dalle mura della vecchia fortezza.\nL'eclettismo, nel quartiere Portanuova, si \u00e8 espresso anche in via D'Annunzio, con gli esempi del Palazzo Michetti, dell'adiacente teatro e del Palazzo Perenich, di Antonino Liberi. \nDi seguito i maggiori palazzi e castelli della provincia:\nCultura.\nMedia.\nLe attivit\u00e0 principali di comunicazione sono incentrate nel capoluogo Pescara e nella citt\u00e0 di Montesilvano, dove hanno sede diversi organi di informazione nazionale e locale come Il Messaggero e Il Centro, il principale quotidiano d'Abruzzo. A Pescara \u00e8 inoltre presente la sede regionale della Rai.\nTeatri.\nPescara \u00e8 la sede dei principali teatri della provincia, con il Teatro monumento Gabriele D'Annunzio del 1963, il Teatro Michetti del 1910 e il Teatro Massimo del 1936. Nel resto della provincia sono presenti diversi teatri minori, spesso di fondazione ottocentesca, come quelli di Citt\u00e0 Sant'Angelo e Loreto Aprutino.\nCucina.\nLa cucina del territorio si alterna seguendo le tradizioni abruzzesi dell'entroterra con quelle marinare, mescolando le due tradizioni. Tipici la coda di rospo alla cacciatora, il brodetto di pesce ed il \"fritto di paranza\" di merluzzetti, triglie e sarde oppure con cozze e vongole.&lt;br&gt;I primi piatti sono quelli della cucina tipicamente abruzzese, come i \"maccheroni alla chitarra\", la mugnaia, le \"scrippelle\" teramane o il \"timballo\". Tipici della citt\u00e0 di Pescara gli anellini alla pecorara, pasta a forma di anello servita con salsa di pomodoro, vegetali vari e ricotta di pecora.\nQuanto ai secondi, la provincia di Pescara \u00e8 il luogo d'origine dei celebri arrosticini di pecora, mente il dolce tipico di Pescara \u00e8 il parrozzo, realizzato con mandorle tritate, essenza di mandorla amara, buccia di limone ricoperto di cioccolato fondente.&lt;br&gt;I vini i pi\u00f9 noti sono il Trebbiano d'Abruzzo e il Montepulciano d'Abruzzo, mentre i liquori caratteristici della provincia sono rappresentati dall'Aurum e la Centerbe, la cui iniziale mescolanza delle erbe aromatiche montane era realizzata sin dal XIII secolo dai monaci dell'abbazia di San Clemente a Casauria, e solo nel XIX secolo la tradizione divenne un marchio di fabbrica vero e proprio.\nEconomia.\nL'economia della provincia, sviluppata prevalentemente nella zona costiera, abbraccia la maggior parte dei settori produttivi economici: dall'agricoltura con la coltivazione della vite e dell'ulivo (Penne-Loreto Aprutino) e la produzione di vini Doc come il Montepulciano d'Abruzzo, il Trebbiano d'Abruzzo e il Pecorino e di olio di oliva come l'Aprutino Pescarese, al settore manufatturiero fino al turismo.&lt;br&gt;La produzione agricola interessa la fascia pedemontana vestina, tra i comuni di Citt\u00e0 Sant'Angelo, Penne, Loreto Aprutino e Cugnoli, poich\u00e9 le zone alle pendici della Maiella come Caramanico Terme, Popoli, Salle si trovano in una condizione di avversit\u00e0 geologica per qualsiasi tipo di coltivazione.\nSettore secondario.\nLa zona della Val Pescara \u00e8 la pi\u00f9 industrializzata della provincia, nonch\u00e9 dell'Abruzzo, insieme alle zone industriali di Bazzano a L'Aquila ed al comprensorio automotive del Sangro ad Atessa. Gli insediamenti industriali presso Pescara sono sorti sin dal primo '900 nel settore manifatturiero e del distillato, del quale resta la reliquia dell'Ex Kursaal Aurum. Nel dopoguerra l'espansione edilizia pescarese favor\u00ec anche una notevole espansione industriale lungo tutta la piana di Sambuceto, Villanova di Cepagatti e Chieti Scalo, fino allo scalo di Manoppello, dove si trova l'Interporto d'Abruzzo. Le industrie, alcune delle quali dismesse dopo la crisi del 2008, occupano vari settori di fabbrica (chimico, agroalimentare, edile), ed a Pescara operava anche un cementificio, alle porte del quartiere Rancitelli. A Pescara, nella zona al confine con Sambuceto, si trova anche l'Aeroporto d'Abruzzo, unico scalo internazionale della regione. Il porto di Pescara, in seguito al ridimensionamento del peso della pesca nelle attivit\u00e0 economiche cittadine, ha negli anni perso di importanza, ritrovandola solo in seguito alla costruzione alla fine degli anni 80 del porto turistico \"Marina di Pescara\".\nPiccole e medie imprese industriali si concentrano anche nell'entroterra di Montesilvano a confine con la Marina di Citt\u00e0 Sant'Angelo, dove sono sorti grandi centri commerciali presso il casello autostradale Pescara Nord dell'A14. I centri commerciali occupano anche una vasta zona della piana di Sambuceto-Chieti Scalo, in modo da formare un'unica area industrial-commerciale tra Pescara e Chieti.\nTurismo.\nLa citt\u00e0 di Pescara \u00e8 una delle citt\u00e0 pi\u00f9 visitate d'Abruzzo, anche per fini commerciali e lavorativi, essendo una delle citt\u00e0 pi\u00f9 importanti al livello regionale per economia, espansione urbana e politica. Il turismo culturale pescarese si concentra sui musei cittadini della casa natale di Gabriele D'Annunzio e del Museo delle Genti d'Abruzzo, mentre le arterie pedonalizzate del centro, oltre ad esporre sporadici esempi di architettura liberty, ospitano una grande concentrazione di negozi e locali frequentati sia di giorno per lo shopping che durante la vita notturna cittadina. L'attrattiva principale di Pescara \u00e8 da sempre la lunga ed attrezzata spiaggia, tradizionale m\u00e8ta del turismo locale.&lt;br&gt;Nel resto della provincia il turismo si sviluppa prevalentemente nelle localit\u00e0 di Citt\u00e0 Sant'Angelo, Montesilvano, Penne e Caramanico Terme, oltre che nei borghi del Parco nazionale della Maiella, che ospita anche frequentati percorsi escursionistici, ed il turismo religioso originato dal Volto santo di Manoppello; anche le antiche e celebri abbazie di San Liberatore a Maiella, di San Clemente a Casauria e di Santa Maria Arabona sono dei punti fermi del turismo provinciale, come lo sono le varie riserve naturali sparse nel territorio, come le sorgenti del fiume Pescara. Ciononostante in diverse localit\u00e0 della fascia collinare, come l'Area Vestina, che pure ospita importanti centri storici, manca ancora uno sviluppo deciso del turismo, nonostante le potenzialit\u00e0 di un territorio con una forte tradizione eno-grastronomica e artistica.\nInfrastrutture e trasporti.\nStrade.\nAutostrade:\nRaccordi autostradali:\nStrade statali:\nStrade regionali:\nLa provincia \u00e8 tagliata da nord a sud dall'A14 Adriatica e da ovest ad est dall'A25. L'A14 lambisce la costa, allargandosi verso l'entroterra all'altezza di Pescara, mentre la A25 si dirama dalla A14 all'altezza di Villanova di Cepagatti, fendendo in due la Val Pescara e lambendo il fiume omonimo in direzione di Roma.\nChieti e Pescara, ed i relativi caselli delle due autostrade, sono collegati dagli anni 70 dal raccordo autostradale 12 Asse attrezzato, che scorrendo parallelamente al fiume ed alla A25, parte da Brecciarola di Chieti per raggiungere il porto di Pescara, rappresentando una fondamentale variante alla via Tiburtina, che prima della costruzione della bretella era l'unico asse viario principale della Val Pescara.\nLa tangenziale di Pescara, partendo dal quartiere Villa Carmine di Montesilvano, \u00e8 una strada a scorrimento veloce che nascendo come variante pescarese alla SS16, lambisce gli abitati di Montesilvano, Spoltore, Pescara e pi\u00f9 a sud Francavilla al Mare, in provincia di Chieti, fornendo un'alternativa veloce in direzione nord-sud a quasi tutto il tratto costiero della provincia pescarese.\nLe altre vie principali sono la via Tiburtina Valeria, storico collegamento con la capitale, la SS16, che attraversa da nord a sud la costa adriatica e la SS81, strada pedemontana che da Ascoli Piceno raggiunge Casoli nel chietino, lambendo tutti i principali centri collinari. La maggior parte dei centri minori e delle frazioni sono raggiunti dalla rete di strade provinciali.\nPorti.\nGli unici approdi della provincia sono concentrati nel porto di Pescara, che dal 1988 affianca allo storico approdo fluviale il \"Marina di Pescara\", terzo porto turistico italiano per posti barca.\nAeroporti.\nDal 1917, la citt\u00e0 di Pescara \u00e8 dotata di un impianto aeroportuale, identificato con il nome commerciale di \"Aeroporto internazionale d'Abruzzo\" \"Pasquale Liberi\", situato quasi per intero nel territorio comunale (salvo una piccola parte della pista, sconfinante nel comune di San Giovanni Teatino); l'aeroporto serve un traffico di oltre 660.000 passeggeri all'anno offrendo collegamenti nazionali e internazionali.\nSport.\nA Pescara la principale squadra calcistica \u00e8 il Delfino Pescara 1936, nota anche come \"Pescara Calcio,\" unica societ\u00e0 abruzzese ad aver raggiunto la massima serie. Altre societ\u00e0 non pi\u00f9 attive, nelle loro rispettive discipline, hanno conseguito diverse vittorie nelle competizioni nazionali ed europee, come il Pescara Calcio a 5, l'Associazione Sportiva Waterpolis Pescara Pallanuoto e il Citt\u00e0 di Montesilvano Calcio a 5. Fino al 1961 si \u00e8 svolta in provincia la celebre gara automobilistica della Coppa Acerbo, e nel 2009 Pescara ha ospitato i XVI Giochi del Mediterraneo, mentre nel 2015 sempre nel capoluogo adriatico si \u00e8 tenuta la prima edizione dei Giochi del Mediterraneo sulla Spiaggia. La struttura sportiva principale di Pescara e della provincia \u00e8 lo Stadio Adriatico, ed in citt\u00e0 sono numerosi i palasport, come il Palasport Giovanni Paolo II, il PalaElettra ed il PalaRigopiano. Anche nelle altre discipline gli impianti pescaresi sono i principali della provincia e della regione, come il Circolo Tennis Pescara e le Piscine Le Naiadi, a cavallo fra Pescara e Montesilvano. Evento di grande richiamo \u00e8 anche l'annuale gara automobilistica della Cronoscalata delle svolte di Popoli, dal 1962 principale evento motoristico della provincia e della regione."}
{"id": "9160", "revid": "124669424", "url": "https://it.wikipedia.org/wiki?curid=9160", "title": "Provincia di Rieti", "text": "La provincia di Rieti \u00e8 una provincia italiana del Lazio di abitanti che ha come capoluogo Rieti. Si estende su una superficie di \u00a0km\u00b2 e comprende 73 comuni.\nGeografia fisica.\nPosta nel nord-est della regione Lazio, confina a ovest e sud-ovest, lungo il Tevere, con la provincia di Viterbo e la citt\u00e0 metropolitana di Roma Capitale; a nord con l'Umbria (provincia di Perugia e provincia di Terni); a nord-est con le Marche (provincia di Ascoli Piceno), e ad est e sud-est con l'Abruzzo (provincia dell'Aquila e provincia di Teramo).\nIl territorio \u00e8 prevalentemente montuoso con i Monti Sabini e i Monti Reatini ad ovest e a nord al confine con l'Umbria, il Monte Terminillo (2217\u00a0m s.l.m.), i Monti della Laga (2458 m s.l.m.) ad est, i gruppi del Monte Nuria e di Monte Giano, i Monti Carseolani, i Monti del Cicolano e i Monti della Duchessa a sud e sud-est e al confine con l'Abruzzo. La principale pianura \u00e8 la Piana Reatina. La restante parte collinare comprende la bassa Sabina a sud-ovest ai confini con la provincia di Roma. Di notevole importanza sono i due laghi artificiali: il lago del Salto e il lago del Turano, entrambi nati nel ventennio fascista, situati rispettivamente nella Valle del Salto appartenente alla zona del Cicolano e in bassa Sabina e di Scandarello, presso Amatrice.\nStoria.\nLa provincia di Rieti fu istituita nel 1927 dal governo fascista insieme ad altre 16, in occasione di un radicale riordino delle circoscrizioni provinciali, nel tentativo di restituire unit\u00e0 politica all'antica regione della Sabina, che prende il nome dai sabini, una delle popolazioni osco-umbre. La provincia fu ottenuta unendo il territorio del circondario di Rieti (che era stato parte della provincia di Perugia dall'unificazione italiana fino al 1923, per poi divenire parte della provincia di Roma dal 1923 al 1927) al territorio dell'ex circondario di Cittaducale (gi\u00e0 parte della provincia di Aquila degli Abruzzi). Nessuna delle due parti della nuova provincia era quindi in origini un territorio laziale, bens\u00ec umbro e abruzzese. L'auspicio di unit\u00e0 e concordia tra territori per tanto tempo lacerati e divisi da confini interni trov\u00f2 spazio nel motto della neonata provincia: \u00abTota Sabina Civitas\u00bb (tutta la Sabina [sia] un'[unica] comunit\u00e0). La costituzione della provincia provoc\u00f2 numerose proteste dall'Aquila, provincia che si vedeva privata di una grossa parte del suo territorio.\nNel secondo dopoguerra, nel corso del dibattito sull'assetto istituzionale repubblicano, ci si interrog\u00f2 sull'opportunit\u00e0 o meno di mantenere la suddivisione provinciale operata dal fascismo, e la provincia dell'Aquila in sede di assemblea costituente torn\u00f2 a chiedere la restituzione dell'ex circondario di Cittaducale. In tale occasione il presidente della provincia reatina Luigi Colarieti ag\u00ec di anticipo ed interpell\u00f2 tutti i comuni, i quali si espressero con delibere inoppugnabili dei rispettivi consigli a favore della permanenza nella provincia di Rieti. Solo due comuni misero delle condizioni alla loro permanenza: Borgocollefegato (odierna Borgorose), che si riservava la possibilit\u00e0 di aggregarsi al resto della Marsica se il governo avesse creato un'eventuale provincia di Avezzano, e Cittaducale che si pronunciava favorevole a rimanere nella provincia di Rieti solo se questa fosse rimasta nel Lazio (avrebbe considerato un ritorno alla provincia dell'Aquila se Rieti fosse stata invece aggregata all'Umbria).\nL'integrit\u00e0 territoriale della provincia di Rieti \u00e8 stata messa a rischio negli ultimi anni, non per ragioni storico-culturali quanto per le scarse attenzioni rivolte al territorio da una gestione dell'amministrazione regionale considerata romanocentrica, e per la grande disomogeneit\u00e0 dello sviluppo economico della regione. Vari comuni montani dell'alta valle del Velino, duramente colpiti dallo spopolamento e carenti sia di infrastrutture di collegamento che di posti di lavoro, hanno minacciato di lasciare la provincia di Rieti ed il Lazio: \u00e8 accaduto nei casi di Leonessa (dove a fine 2008 si tenne un referendum in cui la grande maggioranza degli abitanti si pronunci\u00f2 a favore dell'aggregazione all'Umbria, ma non venne raggiunto il quorum necessario) ed Amatrice (dove il referendum di secessione \u00e8 stato pi\u00f9 volte minacciato). Viceversa il territorio della bassa Sabina, che grazie agli efficaci collegamenti con Roma \u00e8 ormai divenuto a tutti gli effetti un satellite nell'orbita della capitale ed ha conosciuto un notevole sviluppo economico e demografico (dovuto all'immigrazione di pendolari da Roma), si trova invece a combattere la trasformazione del territorio in periferia romana, problema esattamente opposto rispetto al mancato sviluppo della restante provincia, sviluppando una sempre maggiore affinit\u00e0 con i comuni dell'area tiberina; \u00e8 il caso di Magliano Sabina (dove nel 2011 doveva svolgersi un referendum per il passaggio all'Umbria, revocato all'ultimo momento). Si \u00e8 discusso anche di un'eventuale cambio di regione da parte dell'intera provincia o la creazione insieme alle altre province laziali di una nuova regione che escluda la provincia di Roma.\nSimboli.\nLo stemma, concesso insieme al gonfalone con R.D. del 12 maggio 1928, ha la seguente blasonatura:\nLuoghi d'interesse.\nAree protette.\nSono numerose le aree protette nel territorio provinciale. A sud si trova il Parco regionale naturale dei Monti Lucretili, a sud-est la Riserva regionale Montagne della Duchessa e una piccola parte del Parco naturale regionale Sirente-Velino. Tra le due aree sorge la Riserva naturale Monte Navegna e Monte Cervia (tra il lago del Salto e il lago del Turano). A nord-est il gruppo dei Monti della Laga (nel Parco Nazionale del Gran Sasso e Monti della Laga). Nella Piana Reatina si trova la Riserva parziale naturale dei Laghi Lungo e Ripasottile, a ovest parte della Riserva naturale di Nazzano, Tevere-Farfa.\nComuni.\nAppartengono alla provincia di Rieti i seguenti 73 comuni:\nSociet\u00e0.\nEvoluzione demografica.\nDal secondo dopoguerra in poi la provincia di Rieti ha assistito ad un'emigrazione molto forte (dal 1951 al 2001 la popolazione si \u00e8 ridotta di circa abitanti), e solo nell'ultimo decennio si \u00e8 assistito ad un'inversione della tendenza (da imputare principalmente trasferimento nella bassa Sabina di popolazione proveniente da Roma). Inoltre la popolazione superstite si \u00e8 concentrata sempre pi\u00f9 nel capoluogo, la cui popolazione nello stesso cinquantennio \u00e8 cresciuta di circa abitanti, mentre gli altri comuni sono andati incontro ad un fortissimo spopolamento, perdendo ben abitanti.\n\"Popolazione censita\"\nEtnie e minoranze straniere.\nAl 31 dicembre 2014 nella provincia di Rieti risultano residenti cittadini stranieri. Le comunit\u00e0 pi\u00f9 numerose sono quelle di:\n\"fonte Istat\"\nEconomia.\nAl 2016 il PIL totale della provincia equivale a 2,909 miliardi di euro, pari a 18400 euro pro capite, in netto calo rispetto al decennio scorso. Al 2016 il 3,42% del valore aggiunto viene prodotto dall'agricoltura, il 15,43% dal settore secondario e l'81,14% dai servizi.L'economia era prevalentemente agricola fino a pochi decenni fa (ancora nel 1951 produceva il 41,7% del valore netto e scese sotto il 10% solo negli anni Settanta). L'industrializzazione risale ad inizio Novecento; negli ultimi decenni il settore secondario \u00e8 cresciuto dal 12,4% del 1951 fino a sfiorare il 30% negli anni Ottanta, mentre oggi \u00e8 in flessione.\nLo sviluppo economico della provincia di Rieti \u00e8 disomogeneo: la parte montana, da Rieti in su, \u00e8 prevalentemente agricola e i piccoli paesi sono stati colpiti da un forte spopolamento, con le uniche attivit\u00e0 industriali e commerciali concentrate nel capoluogo; al contrario nella bassa Sabina, divenuta a tutti gli effetti un satellite nell'orbita della Capitale, si \u00e8 verificata un'industrializzazione pi\u00f9 diffusa e la popolazione \u00e8 cresciuta per effetto dell'immigrazione dall'Urbe, con cui \u00e8 collegata pi\u00f9 efficacemente permettendo un efficace pendolarismo. Quest'ultimo \u00e8 un fenomeno molto diffuso, non solo nella bassa Sabina: infatti la provincia di Rieti \u00e8 la settima in Italia per percentuale di residenti che lavorano fuori provincia con persone (pari al 22% degli occupati), impiegate per la stragrande maggioranza nella Capitale ( unit\u00e0).\nAgricoltura.\nSecondo i dati ISTAT del 2010, con riferimento alle coltivazioni legnose, superfici a pascolo e boschive escluse, preponderante \u00e8 la coltivazione di olive per olio, mais ed frumento tenero.\nL'agricoltura \u00e8 praticata principalmente nel territorio della fertile Piana Reatina, dove le coltivazioni pi\u00f9 diffuse sono grano, granturco, ortaggi e girasoli, e in passato il guado e la barbabietola da zucchero, che alimentava lo zuccherificio di Rieti. Il grano \"Rieti originario\", gi\u00e0 famoso per le sue qualit\u00e0, all'inizio del Novecento fu studiato e migliorato dall'agronomo Nazareno Strampelli, che riusc\u00ec a produrre frumenti dotati di maggiore rendita e resistenza, il cui impiego fu incoraggiato dal regime fascista con la battaglia del grano.\nUna coltivazione tipica del territorio collinare della bassa Sabina \u00e8 l'oliveto; la provincia \u00e8 un grande produttore di olio d'oliva e fa parte dell'associazione nazionale citt\u00e0 dell'olio.\nIndustria.\nI maggiori poli industriali sono il Nucleo industriale di Rieti-Cittaducale, quello di Borgorose e il polo logistico di Passo Corese.\nServizi.\nIl terziario, che alla fondazione della provincia era costituito soprattutto dalla nascente burocrazia locale e dal piccolo commercio, \u00e8 cresciuto continuamente e rapidamente fino a superare il 50% negli anni Cinquanta ed il 70% nella seconda met\u00e0 degli anni Novanta.\nTurismo.\nIl turismo non \u00e8 una fonte di reddito determinante ma sono moltissime le potenziali attrattive del territorio, che le amministrazioni comunali e provinciale stanno cercando di valorizzare.\nLa maggiore concentrazione di strutture alberghiere e turistiche \u00e8 sulla stazione sciistica del Monte Terminillo, una delle pi\u00f9 antiche dell'Appennino, oggi messo in crisi dalle infrastrutture datate e dalla concorrenza delle localit\u00e0 abruzzesi.\nAltri settori di cui pu\u00f2 avvantaggiarsi l'industria turistica sono il turismo religioso (i quattro santuari francescani della Valle Santa, il cammino di Francesco), il turismo dell'arte (grazie ai centri storici medievali di molte citt\u00e0 e borghi, come quelli di Rieti e Labro), il turismo naturalistico (laghi Lungo e Ripasottile, Salto e Turano, ciclovia della Conca Reatina, le aree protette montane) il turismo del benessere (terme di Cotilia, sorgenti di Fonte Cottorella) e quello enogastronomico (olio d'oliva della Sabina, pasta all'Amatriciana, patata di Leonessa, porchetta di Poggio Bustone, lenticchia di Rascino).\nInfrastrutture e trasporti.\nCon un indice di 47.2, la provincia di Rieti \u00e8 ultima del centro Italia e tra le ultime a livello nazionale per dotazione infrastrutturale, piazzandosi al 95\u00ba posto su 107 province.\nStrade.\nLa pi\u00f9 importante infrastruttura viaria della provincia di Rieti, che sin dall'antichit\u00e0 ha caratterizzato il territorio della Sabina, \u00e8 la statale 4 Via Salaria, che fa da dorsale all'intera provincia attraversandola da sud-ovest (la bassa Sabina) a nord-est (l'amatriciano e l'alta valle del Velino), passando per il capoluogo Rieti, e la collega con Roma, Ascoli Piceno e l'Adriatico, valicando l'appennino tra Lazio e Marche al passo della Torrita. Si tratta tuttavia di una strada ad una corsia per senso di marcia per quasi tutta la sua lunghezza e con frequenti intersezioni a raso. Altre importanti strade della provincia di Rieti sono la statale 79 bis Ternana che attraversa la Piana Reatina e varca le Marmore collegando Rieti a Terni e da l\u00ec all'E45 (per Perugia) e alla statale 675 Umbro-Laziale (per Viterbo, per il casello di Orte dell'A1 e per Civitavecchia); la strada regionale 578 Salto Cicolana, che attraversa interamente il Cicolano collegando Rieti ad Avezzano e al casello Valle del Salto delle A24 ed A25; infine la statale 17 dell'Appennino Abruzzese ed Appulo-Sannitico che, diramandosi dalla Salaria ad Antrodoco, collega la parte centrale della provincia a L'Aquila attraverso il valico di Sella di Corno. Complessivamente, nelle strade della provincia di Rieti si trovano quattro dei cento punti con la maggiore incidentalit\u00e0 della rete stradale italiana.\nLa viabilit\u00e0 autostradale gioca un ruolo secondario, dal momento che la rete autostradale nazionale attraversa il territorio molto marginalmente. L'Autostrada del Sole lambisce la provincia sul lato occidentale, seguendo grossomodo il confine con le province di Viterbo e Roma; nel territorio reatino ricadono solo 13\u00a0km ed il casello di Magliano Sabina, ma i successivi svincoli, pur posti nella provincia di Roma, servono anche i comuni di confine della bassa Sabina (specialmente il casello di Fiano Romano, che \u00e8 collegato alla Salaria da un'apposita diramazione). Inoltre l'autostrada A24 Roma-L'Aquila per circa 16\u00a0km attraversa il territorio del comune di Borgorose (al confine sud-est della provincia), dove in localit\u00e0 Torano si trova il casello \"Valle del Salto\" ed ha origine l'autostrada A25 per Pescara.\nTra i collegamenti stradali secondari si ricordano la strada regionale 4 bis del Terminillo, la regionale 260 Picente, la regionale 313 di Passo Corese, la regionale 314 Licinese, la regionale 471 di Leonessa, regionale 521 di Morro, la regionale 577 del Lago di Campotosto, la regionale 636 di Palombara, la regionale 657 Sabina e infine la rete delle strade provinciali.\nFerrovie.\nParticolarmente sottosviluppata \u00e8 la rete ferroviaria: fatta 100 la media italiana, la dotazione ferroviaria provinciale ha un indice di 40,9. L'unica ferrovia di grande importanza che attraversa il territorio provinciale \u00e8 la Roma-Orte (linea lenta), e sebbene questa attraversi solo marginalmente la provincia, nei 33\u00a0km interni al suo territorio ricadono cinque stazioni che servono alcune localit\u00e0 di confine della bassa Sabina: Fara Sabina-Montelibretti, Poggio Mirteto, Gavignano Sabino, Stimigliano e Collevecchio. Su questa linea si svolge il servizio regionale FL1, con treni ogni 15 minuti per Roma Tiburtina e l'aeroporto di Fiumicino. Il pi\u00f9 importante nodo ferroviario della provincia \u00e8 la stazione di Fara Sabina-Montelibretti, che essendo facilmente raggiungibile tramite la statale Salaria \u00e8 la porta di accesso via treno a Roma di tutto il territorio a monte della ferrovia, compreso il capoluogo Rieti; vi transitano ogni anno circa un milione e trecentomila passeggeri.\nL'unica altra ferrovia della provincia \u00e8 la linea secondaria Terni-Rieti-L'Aquila-Sulmona, a binario unico e non elettrificata, che si estende nel suo territorio per 63\u00a0km e collega all'Umbria e all'Abruzzo il capoluogo Rieti e localit\u00e0 della parte centrale del territorio quali Greccio, Contigliano, Cittaducale, Castel Sant'Angelo e Antrodoco-Borgo Velino, tramite i tortuosi valichi di Sella di Corno e Marmore.\nMolti sono i progetti ferroviari irrealizzati. La provincia avrebbe dovuto essere attraversata dalla Ferrovia Salaria (Roma-Rieti-Ascoli Piceno-San Benedetto del Tronto), che avrebbe formato un collegamento trasversale tra i due mari e fu pi\u00f9 volte progettata sin dalla fine dell'Ottocento, ma per problemi economici e burocratici non arriv\u00f2 mai ad essere realizzata; doveva attraversarla anche la ferrovia Rieti-Avezzano, che con la Rieti-Terni avrebbe formato una dorsale nord-sud, anch'essa mai realizzata."}
{"id": "9161", "revid": "2017542", "url": "https://it.wikipedia.org/wiki?curid=9161", "title": "Provincia di Siena", "text": "La provincia di Siena \u00e8 una provincia italiana della Toscana di abitanti, con capoluogo Siena, la settima provincia toscana per popolazione e la seconda per superficie, contando 35 comuni, compreso il capoluogo.\nConfina a nord con la citt\u00e0 metropolitana di Firenze, a nord-est con la provincia di Arezzo, a sud-est con l'Umbria (province di Perugia e Terni), a sud con il Lazio (provincia di Viterbo), a sud-ovest con la provincia di Grosseto e a ovest con la provincia di Pisa. La Provincia di Siena con i suoi 4 patrimoni UNESCO \u00e8, insieme a quella di Firenze, la provincia con pi\u00f9 patrimoni UNESCO della Toscana e una delle pi\u00f9 ricche in Italia.\nSistemi territoriali locali.\nNella provincia di Siena sono state identificate 7 aree omogenee per risorse territoriali ed ambientali, sistema insediativo, sistema produttivo e rete dei rapporti istituzionali. Esse sono:\nLa provincia di Siena trae le sue origini dall'antico territorio della Repubblica di Siena, che domin\u00f2 su questo territorio e su quello dell'attuale Provincia di Grosseto dalla met\u00e0 del 1100 fino al 1559, anno della sua caduta.\nL'attuale territorio della provincia deriva dall'omonimo compartimento del Granducato di Toscana, denominato Compartimento di Siena. Nel 1860 le furono annessi alcuni comuni staccati dalla provincia di Arezzo (Sarteano, Cetona, Chianciano Terme, Sinalunga, Torrita di Siena e Chiusi).\nDal 1945 la provincia di Siena politicamente \u00e8 la provincia pi\u00f9 \"rossa\" d'Italia: \u00e8 stata governata dal Partito Comunista Italiano, con la maggioranza del 60% dei voti dal 1945 al 1991 (anno di scioglimento). Dal 1991 la provincia \u00e8 governata da una coalizione di centrosinistra.\nComuni.\nAppartengono alla provincia di Siena i seguenti 35 comuni:"}
{"id": "9162", "revid": "2200451", "url": "https://it.wikipedia.org/wiki?curid=9162", "title": "Provincia di Grosseto", "text": "La provincia di Grosseto \u00e8 una provincia italiana della Toscana.\nLa provincia occupa interamente l'estremit\u00e0 meridionale della Toscana e, per estensione territoriale con i suoi \u00a0km\u00b2, risulta essere la pi\u00f9 vasta della regione e la sedicesima in assoluto in Italia; con abitanti, \u00e8 una delle province italiane con la pi\u00f9 bassa densit\u00e0 abitativa.\nConfina a nord-ovest con la provincia di Livorno, lungo la fascia costiera, e con la provincia di Pisa, nell'area delle Colline Metallifere sud-occidentali; a nord e ad est il territorio \u00e8 diviso dalla provincia di Siena prima dalle Colline Metallifere sud-orientali, poi da un tratto del fiume Ombrone e dalla parte terminale del suo affluente, il fiume Orcia, ed infine dal cono vulcanico del Monte Amiata; a sud-est il confine con la provincia di Viterbo (Lazio) \u00e8 segnato lungo la fascia costiera dall'ultimo tratto del torrente Chiarone, mentre nelle zone interne il limite tra le due province risulta meno definibile.\nBagnata ad ovest dal mar Tirreno, include anche le isole meridionali dell'Arcipelago Toscano: l'Isola del Giglio, quella di Giannutri e isolotti minori non abitati, tra cui le Formiche di Grosseto e la Formica di Burano. La Provincia di Grosseto amministra, attualmente, un totale di 28 , compreso il capoluogo Grosseto. Il consiglio e il Presidente hanno sede all'interno di Palazzo Aldobrandeschi, noto anche come \"Palazzo della Provincia\".\nL'Istituzione nella storia.\nIl territorio della provincia di Grosseto ebbe una propria autonomia amministrativa a partire dal 1766, nel Granducato di Toscana.\nIl Granduca di Toscana Pietro Leopoldo di Lorena, istitu\u00ec proprio in quell'anno, la \"Provincia Inferiore Senese\" nell'ambito delle riforme istituzionali e amministrative del granducato; successivamente, la Provincia Inferiore Senese venne denominata \"Compartimento Grossetano\".\nIl territorio del Compartimento Granducale Grossetano \u00e8 stato in certi periodi pi\u00f9 vasto rispetto a quello amministrato dall'attuale provincia.I comuni della Val di Cornia appartenevano al Principato di Piombino, dopo l'annessione del principato al Granducato di Toscana nel 1815 furono inclusi nel compartimento granducale di Pisa, ma nel 1834 passarono per un breve periodo al compartimento granducale di Grosseto, infatti nel 1860 ritornarono alla provincia di Pisa.\nI suddetti comuni erano Piombino, Campiglia Marittima (comprendente allora anche l'attuale territorio comunale di San Vincenzo), Suvereto, Sassetta e Monteverdi Marittimo: i primi quattro nel 1925 passarono come molti altri comuni appartenenti alla provincia di Pisa, alla provincia di Livorno, mentre il quinto \u00e8 rimasto sempre in provincia di Pisa.\nNel 1970 una piccola porzione del territorio comunale di Piombino (LI) individuata come la zona di Prato Ranieri, pass\u00f2 a quello di Follonica, entrando cos\u00ec a far parte della provincia di Grosseto.\nPer quanto riguarda la sede del capoluogo provinciale, va segnalato che, pur essendo sempre stata la citt\u00e0 di Grosseto, a causa dell'elevato rischio di malaria, fu emanato dai Lorena nel 1780 il \"Regolamento per l'Estatatura\", che prevedeva durante l'estate il trasferimento di tutti gli uffici pubblici e amministrativi da Grosseto a Scansano: il provvedimento legislativo fu abolito soltanto nel 1897.\nGeografia e territori.\nLa provincia di Grosseto, che si estende su oltre 4.500\u00a0km\u00b2, presenta una notevole variet\u00e0 di caratteristiche che si diversificano da zona a zona, ognuna delle quali costituisce uno dei territori in cui \u00e8 suddivisa la provincia.\nIl territorio risulta essere prevalentemente collinare nelle aree interne, fatta eccezione per isolati rilievi montuosi nella zona delle Colline Metallifere nella parte settentrionale e per il cono vulcanico del Monte Amiata nella parte orientale della provincia.\nIn prossimit\u00e0 della fascia costiera si estende la pianura maremmana, interrotta sporadicamente da isolati promontori, che tende anche ad inoltrarsi nel retroterra, seguendo le basse vallate dei principali corsi d'acqua. La fascia costiera \u00e8 caratterizzata anche da alcune aree umide, quali lagune e ambienti palustri.\nI corsi d'acqua minori hanno regime prevalentemente torrentizio, mentre i canali di bonifica presentano andamenti poco definibili; pi\u00f9 regolare risulta essere invece la portata dei fiumi principali. Da segnalare, infine, anche alcuni laghi di piccole dimensioni che si diversificano dai bacini lacustri costieri.\nTra le isole, quella del Giglio risulta essere quasi completamente collinare, sfiorando la quota di 500 metri nel punto pi\u00f9 elevato, mentre Giannutri e tutti gli isolotti minori hanno superfici completamente rocciose, nonostante le loro quote massime siano di poco superiori al livello del mare (88 metri il punto pi\u00f9 alto dell'Isola di Giannutri).\nClima.\nLa provincia di Grosseto gode di un clima mediterraneo, soprattutto lungo la fascia costiera e sulle isole dell'Arcipelago.\nLe temperature medie di gennaio variano tra i 3\u00a0\u00b0C dell'area sommitale dell'Amiata e i 9-10\u00a0\u00b0C della costa e delle isole; in luglio le differenze dei valori medi risultano minori con 21\u00a0\u00b0C sulla vetta del Monte Amiata e 24\u00a0\u00b0C lungo la fascia costiera e nelle pianure interne, dove per\u00f2 a causa delle caratteristiche pi\u00f9 continentali del clima \u00e8 molto elevata l'escursione termica diurna.\nLe precipitazioni, concentrate soprattutto nei mesi autunnali e nel periodo di transizione tra inverno e primavera, si aggirano mediamente attorno ai 500\u00a0mm annui (con valori localmente anche inferiori) sulle isole e nella zona dei Monti dell'Uccellina e dell'Argentario; lungo la restante fascia costiera e nelle pianure corrispondenti i valori sono inferiori ai 600\u00a0mm annui, mentre man mano che si procede verso l'interno i valori tendono ad aumentare fino a toccare e superare i 1000\u00a0mm annui nella zona del Monte Amiata e sui rilievi pi\u00f9 elevati delle Colline Metallifere. Lungo la fascia costiera e nella relativa area pianeggiante sono molto frequenti prolungati episodi siccitosi che nel tempo stanno causando una vera e propria condizione di aridit\u00e0. Tra questi, \u00e8 da annoverare l'annata del 2003 quando, in alcune zone della fascia costiera, si sono registrati meno di 40 giorni con precipitazioni di almeno 1\u00a0mm. Lo stesso anno, nell'area dei Monti dell'Uccellina e del Parco naturale della Maremma, si \u00e8 verificata una sequenza di ben 125 giorni consecutivi senza pioggia dal 22 aprile al 25 agosto, quando si \u00e8 avuto il passaggio nelle ore serali di un fronte temporalesco atlantico che ha interrotto il lunghissimo periodo siccitoso. L'area prossima alla fascia costiera \u00e8 da annoverare tra le zone italiane a rischio desertificazione.\nL'eliofania (durata del soleggiamento), grazie alle caratteristiche orografiche e microclimatiche, raggiunge sulle isole e lungo tutta la fascia costiera valori prossimi ai massimi assoluti dell'intero territorio nazionale italiano, presentando mediamente valori minimi nel mese di dicembre di circa 4 ore giornaliere e valori massimi nei mesi di giugno e luglio con oltre 11 ore giornaliere: il valore medio annuo supera le 7 ore al giorno.\nNelle tabelle sottostante sono riportati i valori medi delle stazioni meteorologiche di Grosseto Aeroporto e di Monte Argentario del servizio meteorologico dell'Aeronautica Militare, rilevati nel trentennio (1961-1990): nel caso del Monte Argentario, i valori delle temperature registrati dalla stazione meteo ufficiale situata sulla vetta risultano notevolmente inferiori a quelli che si verificano nei centri abitati al livello del mare.\nDiffusivit\u00e0 atmosferica.\nLa diffusivit\u00e0 atmosferica (capacit\u00e0 dei bassi strati dell'atmosfera di disperdere le sostanze inquinanti) \u00e8 determinata da turbolenza atmosferica e intensit\u00e0 del vento, in interazione con le caratteristiche orografiche del territorio.\nLa provincia di Grosseto presenta quasi ovunque caratteristiche di medio-alta diffusivit\u00e0 (condizioni favorevoli alla dispersione degli inquinanti), fatta eccezione per i comuni di Magliano in Toscana e Manciano, i cui territori sono sottoposti a bassa diffusivit\u00e0.\nNella tabella sottostante \u00e8 riportata la classificazione dei comuni in base alla loro diffusivit\u00e0 atmosferica.\nGeologia.\nLa storia geologica della provincia di Grosseto \u00e8 legata al corrugamento e al sollevamento della catena degli Appennini, abbracciando un lunghissimo periodo dal Paleozoico al Quaternario, attraverso la sovrapposizione di domini e zone.\nDurante il Paleozoico, la traslazione di domini e zone determin\u00f2 la formazione delle cosiddette \"unit\u00e0 paleozoiche\".\nLe \"unit\u00e0 liguri\", costituite dall\"unit\u00e0 ofiolitifera\" e dall\"unit\u00e0 di Monteverdi-Lanciaia\", hanno avuto origine da un bacino oceanico costituito da Ofioliti, rocce magmatiche a basso contenuto siliceo sovrastate da sedimenti.\nLe \"unit\u00e0 austroalpine\" (\"Unit\u00e0 austroalpina interna\" e \"Unit\u00e0 austroalpina esterna\") sono costituite da basamenti sialici, le cui coperture costituiscono la \"zona austroalpina interna\" a ovest (in continuit\u00e0 con quelle liguri) e la \"zona austroalpina esterna\" a est (in continuit\u00e0 col dominio toscano).\nLe \"unit\u00e0 toscane\" (\"falda toscana\" e \"unit\u00e0 di Monticiano-Roccastrada\") sono formate da basamenti sialici palezoici con coperture mesozoiche-terziarie, ripartite a loro volta in \"zona toscana interna\", \"zona toscana intermedia\" e \"zona toscana esterna\" (\"falda toscana non metamorfica\").\nNel Miocene e nel Pliocene, vi furono trasgressioni marine, con l'acqua che raggiunse aree mai sommerse precedentemente, e la conseguente formazione di bacini lacustri.\nIl \"complesso epiligure miocenico\", sviluppatosi nel periodo del Miocene medio e superiore, \u00e8 costituito da sporadiche e isolate placche di arenaria che poggiano su argille e calcari.\nIl \"complesso Neoautoctono\", sviluppatosi tra il Messiniano e il Pliocene inferiore, \u00e8 originato da depositi lacustri che sono andati a costituire locali affioramenti presso le depressioni neogeniche, che poggiano sulle unit\u00e0 liguri ed austroalpine. \u00c8 all'origine della \"serie lignitifera\", che ha contribuito allo sviluppo delle miniere di lignite e dei conglomerati con ciottoli rossi ematitici.\nIl \"bacino lacustre Ombrone-Orcia\", sviluppatosi lungo gli attuali fiumi Ombrone e Orcia tra il Miocene superiore e il Pliocene inferiore, costituisce una vasta depressione tra il Monte Amiata, la Dorsale di Montalcino, la Dorsale medio-toscana e i Monti dell'Uccellina, dove penetr\u00f2 pi\u00f9 volte l'acqua marina. \u00c8 formato da un conglomerato sabbioso, da argille brune e marnose poggianti sulla Serie lignitifera, da un conglomerato arenaceo-marnoso, da argille alternate a sabbia e da calcari di acqua dolce.\nIl \"bacino lacustre dell'Albegna\", sviluppatosi lungo il corso dell'attuale fiume Albegna nella parte meridionale del territorio provinciale, \u00e8 costituito da un basamento di argille marnose sovrastate da calcari e sabbie, le cui sedimentazioni sarebbero avvenute in un'unica fase durante il Pliocene inferiore.\nDurante il Quaternario vi furono depositi di sabbie rosse nei dintorni di Grosseto e di travertino nei pressi di Massa Marittima e nella zona tra Montemerano e Saturnia. In questo periodo si formarono, nelle aree dei rispettivi bacini lacustri, la Valle dell'Ombrone, con il corso d'acqua principale e il sistema dei suoi affluenti, e la Valle dell'Albegna; risulta ancora incerta, invece, l'origine delle valli dei fiumi Pecora e Bruna nella parte nord-occidentale del territorio provinciale.\nL'Area del Tufo e gran parte del territorio del Monte Amiata hanno avuto origine durante questa fase, a seguito di manifestazioni vulcaniche piroclastiche effusive, mentre una serie di intrusioni magmatiche subvulcaniche acide completava la formazione dell'Isola del Giglio e.\nLe oscillazioni eustatiche hanno portato i livelli dei corsi d'acqua ai valori attuali; la storia geologica della provincia si completa con la formazione dei depositi alluvionali.\nSismologia e vulcanologia.\nDal punto di vista geofisico, il territorio della provincia di Grosseto \u00e8 un'area pressoch\u00e9 asismica se si eccettua una lieve attivit\u00e0 nelle zone interne che pu\u00f2 raggiungere livelli moderati sulle Colline Metallifere, sull'Amiata (antico vulcano oramai spento) e nell'Area del Tufo. Le isole, la costa e la pianura maremmana sono caratterizzate da una sismicit\u00e0 irrilevante.\nFenomeni di vulcanesimo secondario si verificano in ordine sparso e si manifestano attraverso sorgenti termali, tra le quali vanno ricordate le celebri Terme di Saturnia, le Terme dell'Osa tra Talamone ed Albinia, le Terme di Petriolo nel comune di Civitella Paganico al confine tra le province di Grosseto e Siena lungo il corso del torrente Farma, le Terme di Bagnolo nei pressi di Monterotondo Marittimo sulle Colline Metallifere. Gran parte delle sorgenti termali sono di natura sulfurea e presentano temperature dell'acqua oltre i 30\u00a0\u00b0C.\nGeotermia.\nSulle Colline Metallifere, nei pressi di Monterotondo Marittimo, i soffioni boraciferi hanno permesso lo sviluppo di energia geotermica che, con il passare degli anni, \u00e8 sempre pi\u00f9 sfruttata per rendere i paesi della zona autosufficienti. Questi fluidi si trovano nella cosiddetta Area delle Biancane, caratterizzata da un paesaggio dai connotati biancastri con scarsissima vegetazione. I soffioni di Monterotondo Marittimo costituiscono la parte meridionale dell'insieme di risorse energetiche geotermiche che si sviluppano prevalentemente, pi\u00f9 a nord, in provincia di Pisa attorno alla localit\u00e0 di Larderello.\nSul Monte Amiata si trovano i vapori geotermici alle Bagnore, nel comune di Santa Fiora, nei pressi dell'omonimo centro. Anche in questa zona \u00e8 iniziata da tempo la produzione di energia geotermica che potrebbe essere implementata nel corso dei prossimi anni, nel rispetto dell'ambiente locale, con particolare riferimento alla portata delle sorgenti particolarmente ricche nell'area amiatina.\nSottosuolo.\nIl sottosuolo della provincia di Grosseto \u00e8 ricco di numerose risorse minerarie.\nGi\u00e0 in epoca etrusca venivano sfruttati i numerosi giacimenti presenti nell'area delle Colline Metallifere, dove spiccano, tra tutti, quelli di pirite di Niccioleta, Boccheggiano e Gavorrano, quelli di rame presso Roccatederighi, quelli di lignite presso Ribolla e quelli di rame, piombo, zinco e argento nei dintorni di Massa Marittima.\nLa zona del Monte Amiata e del Monte Labbro \u00e8 estremamente ricca di giacimenti di cinabro, il minerale da cui si estraeva mercurio, in particolare presso Selvena e Santa Fiora sul versante grossetano e presso Abbadia San Salvatore sulla sponda senese. Queste miniere mercurifere sono oggi completamente abbandonate. Da oltre quaranta anni infatti il mercurio \u00e8 stato sostituito in gran parte dei suoi utilizzi industriali e chimici.\nNell'area collinare interna sono da segnalare alcuni giacimenti di lignite nei pressi di Cana e Baccinello, di mercurio nei dintorni di Pereta e di antimonio sempre vicino Pereta e in vari punti del territorio di Manciano.\nAlcuni giacimenti di pirite si trovano anche sul promontorio dell'Argentario e all'isola del Giglio. Inoltre, \u00e8 da segnalare a sud dell'Argentario il lungo tratto di spiaggia tra Ansedonia e la foce del Chiarone: il sottosuolo di questa zona \u00e8 estremamente ricco di minerali pesanti, tra i quali ossido di ferro, magnetite e pirosseni, che hanno contribuito a dare un colore grigio scuro e a tratti nero alla sabbia del litorale e della doppia fascia dunale retrostante.\nNatura.\nNella provincia di Grosseto esistono varie tipologie di ambienti naturali che si susseguono e si diversificano l'uno dall'altro. Dalla fascia costiera alla montagna, passando attraverso la pianura e la collina si incontrano vari ecosistemi che si contraddistinguono sia per la flora che per la fauna.\nFlora.\nLungo la fascia costiera predomina la macchia mediterranea che si diversifica in base alla tipologia di costa. Le coste alte sono caratterizzate nelle immediate vicinanze del mare dal \"Limonium multiforme\", dal finocchio di mare e dalla carota di mare; salendo lungo i promontori rocciosi si trovano il ginepro feniceo, il lentisco, il linterno e l'olivo selvatico, spesso associati a eriche, rosmarino e cisti. In alcune zone particolarmente aride e soleggiate si possono trovare anche le euforbie arboree e le palme nane, presenti soprattutto sui Monti dell'Uccellina nel Parco naturale della Maremma. Le coste basse e sabbiose presentano in vari tratti le dune litoranee, caratterizzate dalla presenza di euforbie, alcune specie di graminacee, ginepro coccolone e liane che proteggono parzialmente dai venti e dal sale marino gli spazi retrodunali dove possono svilupparsi elicrisi e gigli di mare. La vegetazione forestale della fascia costiera \u00e8 caratterizzata da leccete, pinete, sugherete e boschi misti di sempreverdi e caducifoglie. Laddove si sono sviluppati incendi in tempi recenti possono ritrovarsi alcuni tratti caratterizzati dalla presenza di garighe che presentano spesso vegetazioni arbustive dove possono svilupparsi rosmarino, eriche, mirto e scornabecco: la gariga caratterizza diversi tratti del Monte Argentario e delle isole.\nLe zone di pianura sono caratterizzate da aree palustri e corsi d'acqua dove si sviluppano diverse tipologie di vegetazione. Nelle vicinanze di laghi costieri e paludi si sviluppano in base alla salinit\u00e0 giuncheti o canneti che possono precedere rispettivamente prati cespugliati o boschi di olmi, frassini, fichi, bagolari e viti selvatiche frammisti a mirto e lentisco. Nelle vicinanze dei fiumi dove la siccit\u00e0 \u00e8 meno sentita possono svilupparsi varie specie di salici, ontani, frassini, tigli e olmi, mentre nelle aree scarsamente soleggiate o esposte a nord possono esserci carpini e noccioli.\nLe aree pianeggianti e di medio-bassa collina sono caratterizzate dalla presenza di viti e ulivi che vengono mantenuti e coltivati dall'opera dell'uomo.\nL'area collinare \u00e8 ricoperta da sugherete alle basse quote molto esposte al sole su terreni acidi. Salendo di quota, la vegetazione \u00e8 caratterizzata da boschi di cerri, roverelle, castagni, carpini neri, carpini bianchi, ornielli e sorbi frammisti ad arbusti spinosi quali il prugnolo, il biancospino, il pero selvatico e il ginepro e a liane come l'edera, la madreselva e la vitalba; frequenti sono il pungitopo e i ciclamini. Salendo ulteriormente di quota si ritrovano il loppo, il ciliegio selvatico, il faggio e il nocciolo frammisti a primule, anemoni e viole. In alta collina si trovano boschi di abeti bianchi, faggi e carpini bianchi, con cerri e frassini nelle zone pi\u00f9 temperate, associati a ginestra, rovo e felce aquilina.\nLa montagna \u00e8 caratterizzata da faggio|faggi, castagni, abeti bianchi e rimboschimenti di conifere; nella zona amiatina \u00e8 piuttosto scarsa la vegetazione floreale a causa della natura vulcanica del terreno, anche se \u00e8 da riferire la presenza di fioriture spontanee di orchidee e di narcisi, in aree comprese nei territori comunali di Arcidosso e Santa Fiora.\nFauna.\nLa fauna presenta una notevole variet\u00e0 in base agli ambienti presi in considerazione.\nLungo la costa e sulle isole vi \u00e8 una numerosa presenza di gabbiani, molto evidente sull'isola di Giannutri dove nidificano in gran numero. In alcune zone costiere si riscontra la presenza del falco pellegrino e del falco pescatore; \u00e8 presente anche la beccaccia di mare tra la fauna delle aree costiere.\nGli ambienti palustri, lagunari e i laghi costieri sono l'habitat naturale per numerosi anfibi e per varie specie di uccelli tra i quali spiccano gli aironi, i fenicotteri nella Laguna di Orbetello, il falco di palude e l'albanella reale nella Riserva naturale Diaccia Botrona.\nLa macchia mediterranea e i boschi sono popolati da vari animali selvatici tra cui cinghiali, daini, caprioli e volpi; sono presenti anche un buon numero di fagiani e, nella Pineta Granducale di Marina di Alberese, sono stati avvistati anche il cuculo da ciuffo e la ghiandaia marina, due specie ornitologiche estremamente rare. Tra i rettili vi sono numerosi serpenti, la maggior parte innocui come il biacco, ma tra essi \u00e8 presente anche la vipera, presente ovunque ad eccezione delle isole: nell'ambito del Parco dell'Arcipelago Toscano le uniche isole dove si riscontra la presenza del serpente velenoso sono l'Isola d'Elba e l'Isola di Montecristo amministrate dalla Provincia di Livorno.\nNelle zone collinari interne e in montagna \u00e8 stata riscontrata anche la presenza del lupo che \u00e8 notevolmente cresciuto di numero negli ultimi tempi.\nTra gli insetti \u00e8 da segnalare la grande presenza di zanzare nelle aree in prossimit\u00e0 di ambienti umidi che possono essere presenti, seppure in numero ridotto, anche nei mesi invernali, alcune delle quali agiscono durante le ore diurne con punture che possono divenire fastidiose. Sono presenti anche api, impiegate nella produzione di un ottimo miele, vespe e calabroni: questi ultimi pungono molto raramente ma quando accade possono causare gravi reazioni allergiche. Nei mesi primaverili ed estivi sono visibili varie specie di farfalle; nello stesso periodo dell'anno si possono incontrare anche varie specie di ragni, tra i quali anche le malmignatte, e zecche: queste ultime prediligono distese erbose frequentate da animali e, in caso di puntura, \u00e8 consigliabile farsi estrarre l'insetto da personale medico per evitare pericolose infezioni.\nAree protette.\nLa provincia di Grosseto, con il suo 47% di territorio incluso in aree protette di varia tipologia, risulta essere una delle province italiane maggiormente tutelate sotto il profilo ambientale e paesaggistico. Tra le aree protette spiccano un'area marina protetta europea, un parco nazionale (dell'arcipelago), un parco nazionale geominerario (Tuscan Mining UNESCO Geopark), un parco regionale (parco della Maremma) e una serie di riserve naturali e oasi faunistiche (statali, regionali o provinciali), la cui gestione \u00e8 generalmente delegata alla provincia (funzione delegata alla Regione Toscana dal 2016, a seguito della riforma Delio sulle province) o direttamente ai singoli comuni interessati.\nStoria.\nPreistoria.\nL'attuale provincia di Grosseto fu abitata fin dalla preistoria, come dimostrano i ritrovamenti effettuati in varie zone di numerosi reperti risalenti al periodo eneolitico e all'et\u00e0 del bronzo. Nei pressi di Pitigliano, sul luogo in cui sono venuti alla luce molti reperti, \u00e8 in fase di allestimento un parco preistorico con la ricostruzione di un villaggio. Altri luoghi che hanno dato alla luce testimonianze preistoriche sono le aree collinari tra Roccalbegna, Semproniano, Saturnia, Manciano e Sovana e, in prossimit\u00e0 della fascia costiera, le grotte all'interno del Parco naturale della Maremma tra Alberese e la foce del fiume Ombrone.\nEtruschi e Romani.\nGli Etruschi costruirono numerose citt\u00e0 che ebbero il periodo di massimo splendore intorno al VII secolo a.C., delle quali rimangono numerosi resti archeologici di elevato interesse, tra i quali spiccano le antiche citt\u00e0 di Vetulonia, Roselle (con successive testimonianze di epoca romana), Statonia e Sovana, dove le Vie Cave collegavano le varie necropoli a quelle di Sorano e Pitigliano.\nAltre citt\u00e0 e necropoli etrusche si svilupparono presso Saturnia, a Marsiliana e nel territorio collinare tra Magliano in Toscana, Scansano e Civitella Paganico. Presso Ansedonia, gli Etruschi realizzarono un'imponente opera di ingegneria, denominata Tagliata Etrusca, per impedire l'insabbiamento di un vicino porto. Tra i pi\u00f9 importanti reperti, \u00e8 da segnalare il Disco di Magliano, rinvenuto presso l'omonima localit\u00e0 ed attualmente conservato al Museo archeologico nazionale di Firenze, che \u00e8 risultato fondamentale per la codifica dell'antica lingua etrusca.\nI Romani si insediarono nei secoli successivi prevalentemente presso le preesistenti citt\u00e0 etrusche. I reperti archeologici di maggiore interesse del periodo romano (fori, anfiteatri, ville e strade) sono venuti alla luce a Roselle, nei dintorni di Scansano, Magliano in Toscana e Pitigliano, a Saturnia e a Cosa, dove i Romani completarono l'opera ingegneristica della Tagliata Etrusca, avviata dai loro predecessori, che venne denominata anche Spacco della Regina.\nMedioevo.\nIl Medioevo ebbe inizio con le invasioni barbariche, che causarono l'abbandono di alcuni importanti centri etrusco-romani a vantaggio di altri insediamenti situati in luoghi pi\u00f9 protetti: in epoca longobarda fu completamente abbandonata anche la citt\u00e0 di Statonia a vantaggio di Sovana. In questo periodo inizi\u00f2 anche il lento declino di Roselle che venne definitivamente abbandonata dopo l'anno mille a vantaggio di Grosseto, dove fu eretta una possente cinta muraria difensiva. In questo contesto ebbe pertanto inizio il fenomeno dell'incastellamento che port\u00f2 alla costruzione di numerosi castelli, borghi fortificati e centri abitati circondati da cinte murarie di difesa.\nGran parte delle localit\u00e0 del territorio erano controllate da ricche e potenti famiglie tra le quali gli Aldobrandeschi (area del monte Amiata, vasti territori tra Montalto di Castro e il Lago di Bolsena nel Lazio, parte della Valdelsa e della Val d'Orcia in provincia di Siena, oltre alla parte meridionale della provincia di Livorno), gli Ardengheschi (Valle dell'Ombrone) e i Pannocchieschi (area delle Colline Metallifere).\nI domini aldobrandeschi furono spartiti nel tardo Duecento nella Contea di Sovana e nella Contea di Santa Fiora, e successivamente concessi a due rami distinti della famiglia che, durante la battaglia di Montaperti, si schierarono in campi avversi rispettivamente con i Fiorentini e con i Senesi.\nNello stesso periodo gli Ottieri riuscirono ad andare a capo di un piccolo stato, la Contea degli Ottieri, che includeva 4 localit\u00e0 ai limiti sud-orientali della provincia e riusc\u00ec a rimanere indipendente fino all'estinzione naturale della famiglia in epoca moderna.\nAgli inizi del Trecento l'influenza di Siena inizi\u00f2 a farsi sentire su vari alcuni centri dell'entroterra che passarono a famiglie nobili senesi quali i Bonsignori, i Piccolomini, i Tolomei e i Salimbeni o direttamente sotto il controllo della Repubblica. Mentre gli Orsini riuscirono ad ereditare Pitigliano, Sorano e, per un breve periodo, anche Sovana a seguito del matrimonio tra Romano Orsini e Anastasia Aldobrandeschi (1293), gli Sforza editarono nel corso del Quattrocento la Contea di Santa Fiora, iniziando il loro dominio nella zona dell'Amiata, a seguito del matrimonio tra Bosio Sforza e Cecilia Aldobrandeschi (1439).\nStoria moderna.\nTra il Trecento e il Quattrocento tutti gli altri centri, tra i quali anche Grosseto e i liberi Comuni di Massa Marittima e Castiglione della Pescaia, entrarono a far parte della Repubblica di Siena che fino al 1559, anno della sua caduta, domin\u00f2 quasi tutto il territorio che corrisponde all'attuale provincia.\nDopo la caduta della Repubblica Senese Orbetello, Porto Ercole, Talamone, entrarono a far parte dello Stato dei Presidi sotto il controllo degli Spagnoli, mentre Buriano e Scarlino erano stati inglobati nel Principato di Piombino controllato dagli Appiani dal 1400: tutte queste localit\u00e0 entrarono nel Granducato di Toscana soltanto nel 1815.\nI centri della Contea degli Orsini entrarono nel Granducato di Toscana tra la seconda met\u00e0 del Cinquecento e gli inizi del Seicento, mentre le localit\u00e0 sforzesche della ex Contea di Santa Fiora vennero annesse nel corso del Seicento a cui segu\u00ec la contea di Castellottieri.\nNel Settecento la scomparsa della dinastia medicea port\u00f2 i Lorena a capo del Granducato di Toscana e la quasi totalit\u00e0 dell'attuale territorio provinciale ne segu\u00ec le sorti. Nel 1766, Pietro Leopoldo divise il territorio che nei secoli precedenti costituiva la Repubblica di Siena in due province. Grosseto divenne da allora il centro principale della \"Provincia Inferiore Senese\", che sarebbe poi divenuta l'attuale provincia di Grosseto.Grazie alle riforme leopoldine, la citt\u00e0 e la provincia di Grosseto andarono incontro ad una decisa rinascita economica e culturale. I Lorena, oltre ad aver abolito la pena di morte il 30 novembre 1786, iniziarono anche le prime grandi opere di bonifica della pianura costiera (diretti da Leonardo Ximenes) che terminarono solo verso la met\u00e0 del secolo scorso con l'eliminazione completa della malaria. Le riforme dei Lorena vennero interrotte con l'occupazione delle truppe francesi (1796) che si protrasse a pi\u00f9 riprese fino al 1808, anno dell'annessione alla Francia napoleonica. Il Congresso di Vienna del 1815 sanc\u00ec il ritorno del Granducato di Toscana nelle mani di Ferdinando III di Toscana, al quale succedette il figlio Leopoldo II a partire dal 1824.\nIl granduca Leopoldo II govern\u00f2 fino al 1859, impegnandosi costantemente e in prima persona al completamento delle opere di bonifica, affidate all'ingegnere Vittorio Fossombroni. Il granduca, con le sue politiche di buon governo, riusc\u00ec a determinare un ammodernamento e un sensibile miglioramento delle condizioni socio-economiche dell'intero territorio, tanto da risultare l'uomo politico pi\u00f9 apprezzato nella millenaria storia della provincia di Grosseto: Leopoldo II venne affettuosamente soprannominato \"Canapone\" e onorato con un monumento scultoreo a lui dedicato, tuttora collocato in Piazza Dante a Grosseto.\nStoria contemporanea.\nNel corso dell'Ottocento, con la graduale diminuzione del rischio della malaria, inizi\u00f2 il fenomeno di ripopolamento della pianura che determin\u00f2 l'inizio dell'espansione urbanistica di Grosseto verso gli attuali quartieri semicentrali.\nNel marzo 1860 il plebiscito che si svolse nel Granducato di Toscana sanc\u00ec l'annessione allo stato sabaudo, entrando cos\u00ec a far parte del Regno d'Italia. Tuttavia, per alcuni anni vennero fermate le grandi opere di bonifica della Maremma, portate avanti fino poco tempo prima dal granduca Leopoldo II, che determin\u00f2, seppur temporaneamente, un nuovo calo demografico e una contemporanea recessione economica. Di conseguenza, tra la popolazione inizi\u00f2 a diffondersi un sentimento nostalgico verso le politiche di \"buon governo\" portate avanti fino a poco tempo prima dai Lorena; in quegli anni, la vita media della popolazione della Maremma scese addirittura a soli 24 anni.\nIn conseguenza, il brigantaggio si diffuse prevalentemente nelle campagne, nel corso della seconda met\u00e0 del secolo, potendo far leva sul malcontento, sulle precarie condizioni economiche conseguenti alle politiche latifondiste e alla malaria che stava iniziando a diffondersi nuovamente. Tuttavia, questo fenomeno non riusc\u00ec mai a raggiungere le vaste proporzioni come stava accadendo nell'Italia meridionale, rimanendo piuttosto circoscritto sia in provincia di Grosseto che nell'Alto Lazio.\nDi tutt'altra natura, ma inquadrabile negli episodi storici che seguirono l'Unit\u00e0 d'Italia, la sollevazione pacifica, inserita in un utopistico progetto religioso, posta in essere da Davide Lazzaretti, personaggio carismatico che visse nella seconda met\u00e0 dell'Ottocento nell'area del Monte Amiata, dove predicava un rinnovamento delle strutture della Chiesa di Roma, sostenendo una \"Repubblica, regno di Dio\" che, pur nella totale pacificit\u00e0 di intenti e di azione, dovette apparire densa di pericoli per gli assetti costituiti dello Stato e della Chiesa, tanto da essere oggetto di una cruenta repressione nel 1878, anno in cui venne ucciso alla testa di una processione che scendeva dal Monte Labbro e che si accingeva ad entrare in Arcidosso.\nDurante la seconda guerra mondiale sono da ricordare i pesanti bombardamenti subiti dalla citt\u00e0 di Grosseto il 26 aprile 1943, giorno di Pasquetta, che causarono molte vittime anche tra donne e bambini che si trovavano all'aperto nei giardini e nelle vie del centro; vari eccidi nazisti si verificarono in alcuni paesi dell'entroterra, il pi\u00f9 grave dei quali avvenne a Niccioleta nei pressi di Massa Marittima tra il 13 e il 14 giugno 1943.\nNel dopoguerra, il completamento della riforma agraria iniziata nei primi decenni del secolo e la rapida ricostruzione dei luoghi bombardati contribuirono a implementare lo sviluppo dell'agricoltura e dell'allevamento (produzione di latte, formaggi, carni, olio e vino di elevata qualit\u00e0). Al contrario, non si \u00e8 mai verificato uno sviluppo industriale degno di nota, fatta eccezione per alcune realt\u00e0 circoscritte, e ci\u00f2 ha permesso un'ottima conservazione dell'ecosistema che si \u00e8 mantenuto tra i pi\u00f9 incontaminati dell'intero territorio nazionale italiano, favorendo cos\u00ec lo sviluppo di un settore terziario sempre pi\u00f9 in crescita legato al turismo di qualit\u00e0.\nIl secolo scorso, inoltre, ha lasciato suggestive tracce artistiche integrate nella natura nel Giardino di Daniel Spoerri nei dintorni di Seggiano e nel Giardino dei Tarocchi presso Capalbio.\nReligione.\nDiocesi e sedi vescovili.\nData la vastit\u00e0 dell'attuale provincia e le vicende storiche dei vari centri, fin dal passato il territorio era raggruppato in varie diocesi, ognuna delle quali aveva la cattedrale e la residenza vescovile nel centro principale della zona.\nLe antiche chiese della provincia di Grosseto per tutto il primo millennio ebbero il proprio arcivescovo nella figura del papa di Roma che doveva confermare le elezioni dei nuovi vescovi e provvedere alla loro consacrazione.\nPeriodo paleocristiano.\nIn epoca paleocristiana vi erano due sedi vescovili, Roselle e Saturnia, ed altre diocesi che avevano possedimenti nel territorio grossetano, pur avendo la loro sede centrale al di fuori dei confini dell'attuale provincia.\nAlto Medioevo.\nNel VI secolo l'invasione longobarda determin\u00f2 vari sconvolgimenti che portarono ad un temporaneo trasferimento dei vescovi di Populonia sull'Isola d'Elba e alla distruzione della citt\u00e0 di Saturnia che si oppose strenuamente alle truppe provenienti dalla citt\u00e0 di Lucca. Nell'area del Fiora si verificarono migrazioni da Statonia a Sovana e da Vulci a Castro con il conseguente trasferimento delle sedi vescovili rispettivamente a Sovana e a Castro. Roselle e Chiusi mantennero il loro territorio pressoch\u00e9 intatto, tranne alcune aree che vennero perdute a vantaggio di Siena che inglob\u00f2 la Valle dell'Ombrone a sud di Pari.\nInoltre, proprio in et\u00e0 longobarda, venne creato un itinerario di pellegrinaggi Lucca-Siena-Bolsena-Roma che entr\u00f2 a far parte della Via Francigena. Il tracciato tuttavia lambiva la provincia di Grosseto sfiorando soltanto il territorio orientale di Castell'Azzara, pur attraversando aree all'interno delle diocesi che avevano influenza su varie zone della provincia.\nDall'anno mille ai giorni nostri.\nDopo l'anno mille la riforma canonicale voluta da Ildebrando di Sovana, divenuto papa Gregorio VII, diede un forte impulso alla costruzione di nuove cattedrali. Nello stesso periodo venne spostata la sede vescovile da Populonia a Massa Marittima a seguito di invasioni piratesche che sconvolsero la fascia costiera.\nNella prima met\u00e0 del XII secolo vi fu anche il trasferimento della diocesi di Roselle a Grosseto e contemporaneamente ci fu un forte conflitto tra i vescovi di Sovana e Orvieto, dopo che gli Orvietani impedirono ai vescovi sovanesi di recarsi nell'antica cattedrale di Statonia che rappresentava la culla dell'intera diocesi.\nSuccessivamente, la nuova diocesi di Grosseto cedette la localit\u00e0 di Prata a Volterra in cambio di Boccheggiano; Volterra cedette inoltre a Massa Marittima alcune chiese che si trovavano nelle vicinanze di quest'ultima citt\u00e0 divenuta anch'essa nuova sede vescovile.\nI confini delle diocesi rimasero quindi pressoch\u00e9 inalterati fino alla seconda met\u00e0 del Settecento, quando Manciano e Capalbio passarono dalla diocesi di Castro a quella di Sovana in cambio dei centri di Onano e Proceno in territorio laziale; l'area amiatina pass\u00f2 invece da Chiusi a Siena.\nChiese evangeliche.\nA Grosseto e nella provincia sono presenti anche un cospicuo numero di fedeli evangelici, nonch\u00e9 di chiese evangeliche sparse in quasi tutto il territorio. La comunit\u00e0 pi\u00f9 consistente \u00e8 quella Pentecostale, soprattutto quella Apostolica, e le Assemblee di Dio in Italia. A Grosseto sono inoltre presenti comunit\u00e0 di Evangelici Battisti.\nDi rilevante importanza \u00e8 il Centro Nazionale della Chiesa Evangelica Apostolica (Pentecostale), nonch\u00e9 Centro Studi Teologici, situato a Grosseto in via del Commendone.\nNella categoria del cristianesimo riformato, per la sua evoluzione storica e di principi, possiamo anche includere il movimento di Davide Lazzaretti il Giurisdavidismo, sviluppatosi nella zona del Monte Amiata nella seconda met\u00e0 dell'Ottocento e conta ancora una comunit\u00e0 di alcune centinaia di fedeli.\nComunit\u00e0 ebraiche.\nOltre ai cristiani, nel territorio provinciale si insediarono anche alcune comunit\u00e0 ebraiche delle quali per\u00f2 non si hanno notizie antecedenti al Quattrocento. Inizialmente le comunit\u00e0 ebraiche si insediarono a Grosseto, Campagnatico, Montemerano, Sovana e Pitigliano.\nNella seconda met\u00e0 del Cinquecento, a seguito delle bolle pontificie di restrizione, le comunit\u00e0 ebraiche preferirono insediarsi nei piccoli Staterelli autonomi dove potevano integrarsi meglio con la popolazione locale e partecipare in modo integrato alla vita civile ed economica trovando accoglienza e protezione in cambio dell'esercizio di attivit\u00e0 artigianali e commerciali. Le comunit\u00e0 ebraiche si rafforzarono cos\u00ec a Scarlino nell'ambito del Principato di Piombino, a Castell'Ottieri che all'epoca era controllato dai signori locali, a Scansano e Santa Fiora nella contea degli Sforza e a Pitigliano e Sorano nella Contea degli Orsini; anche Sovana mantenne fino a tutto il Seicento una comunit\u00e0 ebraica.\nQuando le contee della parte meridionale della provincia di Grosseto passarono ai Medici e vennero inserite nel Granducato di Toscana, inizialmente gli ebrei furono costretti a chiudersi nei ghetti come avvenne nella prima met\u00e0 del Seicento a Sorano e Pitigliano ma successivamente, quando i granduchi capirono l'importanza di queste comunit\u00e0 nella vita economica, vennero concessi loro alcuni privilegi.\nDalla seconda met\u00e0 del Seicento in poi le comunit\u00e0 ebraiche di Scarlino iniziarono a spostarsi a Livorno, mentre quelle dei vari centri della Toscana meridionale e dello Stato Pontificio iniziarono ad insediarsi a Pitigliano, dove l'integrazione fu molto forte, al punto che questa localit\u00e0 venne chiamata la \"piccola Gerusalemme\". In seguito ci furono spostamenti anche verso Sorano, Scansano, Montemerano e Manciano dove la comunit\u00e0 ebraica raggiunse diverse unit\u00e0.\nTuttavia il legame di tutte queste comunit\u00e0 rimaneva molto forte con la Sinagoga di Pitigliano. La popolazione cristiana di Pitigliano difese la comunit\u00e0 ebraica e il ghetto dal tentativo di saccheggio condotto dagli Aretini alla fine del Settecento. Lo stesso accadde durante il secondo conflitto mondiale ma l'intervento dei Pitiglianesi non riusc\u00ec a fermare il sensibile calo demografico della comunit\u00e0 ebraica che gi\u00e0 aveva avuto inizio alla fine dell'Ottocento.\nPitigliano conserva ancora oggi la sinagoga sorta alla fine del Cinquecento, i locali per il Bagno Rituale, la Macelleria Kasher, il Forno delle Azzime e il Cimitero Ebraico al di l\u00e0 del torrente Meleta, le cui origini precedono quelle del tempio di alcuni decenni.\nAnche Sorano ha mantenuto intatto il ghetto dove sorgevano la Sinagoga e il Forno delle Azzime; un'altra sinagoga, trasformata oggi in negozio, \u00e8 stata identificata lungo via Selvi e risalirebbe ad epoche precedenti all'istituzione del ghetto.\nSanta Fiora conserva il quartiere ebraico lungo via Lunga e attorno all'attuale Piazza del Ghetto: sembra che la sinagoga sorgesse in un edificio all'inizio di via Lunga.\nAltre religioni.\nTra le altre confessioni religiose, spicca la comunit\u00e0 tibetana di Merigar West si \u00e8 stabilita nell'area amiatina, nei pressi di Arcidosso, sul poggio sovrastante la Zancona, sulle pendici del Monte Labbro. Il tempio, fondato il 17 giugno 1981 dal maestro tibetano Namkhai Norbu, \u00e8 divenuto una sede del Buddhismo tibetano in Italia, visitato anche dal Dalai Lama nel 1990. La comunit\u00e0 deve la sua denominazione alla Montagna di Fuoco (Merigar), per la natura vulcanica del sottosuolo.\nInoltre, dagli ultimi decenni del secolo scorso in poi, in numerosi centri della provincia si sono stabiliti numerosi fedeli di religione islamica provenienti da altre nazioni. La comunit\u00e0 islamica pi\u00f9 numerosa \u00e8 sicuramente quella di Grosseto che si riunisce per le preghiere del venerd\u00ec presso i locali del \"Centro Culturale Islamico\".\nMonumenti e luoghi d'interesse.\nCitt\u00e0 murate.\nLa quasi totalit\u00e0 delle localit\u00e0 della provincia hanno avuto origini e sviluppo in epoca medievale, quando erano completamente racchiusi da cinte murarie fortificate, talvolta costruite su preesistenti strutture di epoca etrusca, che generalmente si sviluppavano attorno ai luoghi del potere feudale, in molti centri identificabili con la relativa Rocca aldobrandesca; le stesse mura, in alcune localit\u00e0, sono state ulteriormente fortificate dal Cassero Senese, negli anni in cui, queste, entravano a far parte della Repubblica di Siena.\nIn alcuni casi, le originarie mura furono ulteriormente ampliate o riqualificate durante il periodo rinascimentale, riuscendo quindi a pervenire quasi intatte fino ai giorni nostri. In tutti gli altri centri storici, invece, nel corso dei secoli successivi le originarie cerchie murarie possono essere state parzialmente incorporate nelle pareti esterne di edifici abitativi, oppure in gran parte danneggiate o abbattute per l'espansione dei nuclei abitati.\nTra le pi\u00f9 conosciute e imponenti, sono da annoverare le mura di Grosseto per l'aspetto fortificato che conferiscono al centro storico cittadino, mentre quelle di Capalbio e di Magliano in Toscana spiccano per la pregevolezza che le caratterizza. Le cinte murarie presenti nella provincia superano le cinquanta unit\u00e0.\nCentri storici.\nLa quasi totalit\u00e0 dei centri storici dei comuni e delle frazioni della provincia di Grosseto sono di origini medievali e, talvolta, si sono sviluppati nei pressi di preesistenti insediamenti etruschi e romani. Tutte le localit\u00e0 si caratterizzano, pertanto, per la presenza di palazzi e chiese, dove sono ravvisabili elementi stilistici romanici e gotici.\nFra i centri medievali pi\u00f9 rilevanti vi \u00e8 il centro storico di Santa Fiora, capitale della omonima contea prima aldobrandesca, poi sforzesca.\nI centri pi\u00f9 importanti si sono ulteriormente ampliati nelle epoche successive ed arricchiti anche di monumenti rinascimentali e/o barocchi. Nell'area tra Orbetello e il Argentario \u00e8 ben evidente l'influsso stilistico portato dagli Spagnoli.\nTra l'Ottocento e il Novecento si sono verificati restauri e ricostruzioni in stile neogotico (Palazzo Aldobrandeschi a Grosseto, Palazzo Comunale di Montieri), grazie all'intenso lavoro dell'architetto Lorenzo Porciatti e della sua scuola.\nTra i centri storici di particolare rilevanza storico-artistica sono da ricordare:\nCastelli, rocche e torri costiere.\nDurante il Medioevo il fenomeno dell'incastellamento ha favorito la costruzione e lo sviluppo di rocche e castelli nelle aree strategiche pi\u00f9 isolate e in prossimit\u00e0 dei principali insediamenti, parallelamente alla nascita dei numerosi borghi medievali. Fra i pi\u00f9 importanti castelli vanno ricordati, per le implicazioni storiche e istituzionali riferite alle varie epoche vi sono Santa Fiora, sede della casata degli Aldobrandeschi e degli Sforza e quindi della Contea di Santa Fiora, citata da Dante Alighieri nella Divina Commedia, e Arcidosso, successivamente sede organizzativa locale della Repubblica di Siena e del Granducato di Toscana, nonch\u00e9 il Castel di Pietra, nel territorio comunale di Gavorrano, per la leggenda della Pia de' Tolomei, rievocata da Dante Alighieri nella Divina Commedia.\nLungo la fascia costiera, furono erette fortificazioni e torri con funzioni difensive e di avvistamento, che potevano comunicare tra loro grazie all'emissione di segnali luminosi. Il sistema difensivo costiero si \u00e8 sviluppato, a pi\u00f9 riprese, tra il periodo medievale ed il Cinquecento inoltrato, quando la linea di costa era controllata a nord dal Principato di Piombino, nella parte intermedia e all'estremo sud dal Granducato di Toscana e nell'area tra Talamone e l'Argentario dallo Stato dei Presidi.\nChiese.\nLa provincia di Grosseto conta un gran numero di luoghi di culto, quasi tutti di origini medievali, tra i quali spiccano 5 cattedrali: il Duomo di Massa Marittima in stile romanico, il Duomo di Grosseto in stile romanico-gotico, il Duomo di Orbetello in stile gotico e con decorazioni barocche all'interno, il Duomo di Sovana in stile romanico con elementi preesistenti paleocristiani, il Duomo di Pitigliano in stile barocco ma col campanile che ricorda le origini medievali.\nNei centri minori vi sono chiese parrocchiali e pievi, prevalentemente in stile romanico o gotico; talvolta, pievi e cappelle rurali possono trovarsi isolate nelle campagne, soprattutto in prossimit\u00e0 di alcuni castelli.\nLe abbazie, anch'esse di origini medievali, sorgono invece isolate dai centri abitati, essendosi sviluppate presso gli antichi luoghi monastici. Da segnalare il Convento della Presentazione al Tempio sul Monte Argentario, che costituisce la casa madre della Congregazione dei Padri Passionisti.\nEconomia.\nIl territorio della provincia di Grosseto \u00e8 stato riconosciuto come primo distretto rurale d'Europa, a seguito del recepimento della normativa comunitaria attraverso il D.Lgs 228/01, grazie alla vocazione per l'agricoltura, all'elevata qualit\u00e0 dei prodotti e alla tutela e salvaguardia dell'immenso patrimonio ambientale e paesaggistico.\nA livello artigianale prevale la logica della piccola-media impresa, anche a livello familiare, che risulta significativa nei principali centri urbani; la grande industria \u00e8 presente soltanto nel distretto del Casone tra Follonica e Scarlino, dove prevale il polo chimico (Gruppo Solmar ed il Gruppo Huntsman).\nGrosseto ospita la sede centrale della catena di profumerie \"La Gardenia\", dell'industria di abbigliamento \"Mabro\", della fabbrica di prodotti plastici \"Eurovinil\", dell'industria specializzata nella fabbricazione di prodotti in vetroresina, tra i quali anche i caschi da moto e da auto \"Vemar\" e di un'importante azienda di commercio di pavimenti, rivestimenti, materiali idraulici e sanitari, la \"Metalmaremma\" presente nelle aree di Grosseto, Siena, Livorno e Viterbo.\nSempre a Grosseto ha sede la \"IGS\" (Innovative Gas System, parte di una multinazionale statunitense) che sviluppa impianti di produzione di ossigeno e azoto. L'azienda \u00e8 importantissima per la sua tecnologia avanzata, ed esporta in Asia ed Africa.\nPer quanto riguarda l'industria alimentare spiccano la \"Latte Maremma\", che produce latte e derivati con sede a Grosseto, e la \"Corsini\", che produce pane e dolci per il mercato nazionale e internazionale con sede a Castel del Piano.\nImportante \u00e8 anche il polo agricolo di Albinia dove ha sede la \"Copaim\" ed una filiale di Conserve Italia importantissimo per la lavorazione del pomodoro, con una capacit\u00e0 di lavorazione di 85.000 tonnellate all'anno, \u00e8 il secondo stabilimento produttivo di pomodoro di Conserve Italia.\nDi una certa rilevanza \u00e8 anche il \"Cantiere Navale dell'Argentario\" di Porto Santo Stefano, uno dei pi\u00f9 importanti cantieri italiani per il restauro di barche d'epoca,\nper il resto le piccole e medie imprese della provincia si concentrano principalmente nel manifatturiero.\nLo stile country che avvolge tutto il territorio, ben rappresentato dai butteri con il loro modo di vestire, \u00e8 stato oggetto di ispirazione per l'azienda di abbigliamento di livello internazionale, \"Capalbio\".\nApprovvigionamento idrico.\nL'approvvigionamento idrico \u00e8 reso possibile dal pi\u00f9 grande acquedotto della Toscana e da uno dei pi\u00f9 estesi d'Italia, l'Acquedotto del Fiora, operante nell'Ato n. 6 \"Ombrone\" della regione Toscana.\nQuesta infrastruttura interregionale, sorta a partire dagli anni trenta del secolo scorso, convoglia l'acqua a tutto il territorio provinciale, dopo averla raccolta e raccordata dalle numerosi sorgenti presenti sul Monte Amiata, tra cui anche quella del fiume Fiora.\nPer far fronte ai ricorrenti episodi di siccit\u00e0 estiva, sono stati realizzati numerosi invasi, sia nelle aree pianeggianti che in quelle collinari, mentre lungo la fascia costiera sono allo studio di fattibilit\u00e0 alcuni progetti per la realizzazione di impianti di dissalazione, che andrebbero ad aggiungersi a quello gi\u00e0 esistente ed in funzione all'Isola del Giglio.\nEnergia elettrica.\nNel territorio provinciale vanno segnalate le risorse geotermiche presenti nella zona delle Colline Metallifere presso Monterotondo Marittimo e a Santa Fiora nell'area del Monte Amiata.\nNel primo caso, la risorsa di energia geotermica \u00e8 riuscita a rendere autosufficiente il consumo di riscaldamento nel comune di Monterotondo Marittimo, nel secondo caso, invece, l'obiettivo da raggiungere \u00e8 quello di rendere completamente\nautonoma l'area dei comuni dell'Amiata, sia nel versante grossetano che in quello senese.\nNel gennaio 2007 c'\u00e8 stata, inoltre, l'apertura del Parco eolico dei Poggi Alti, sulla vetta di una collina a nord-est di Scansano. Con dieci aerogeneratori da ciascuno, ha l'obiettivo di rendere autosufficienti in futuro i vari comuni del territorio delle Colline dell'Albegna e del Fiora.\nNel giugno 2008 sono terminati i lavori di realizzazione del Parco fotovoltaico di Sticciano, nel comune di Roccastrada, con 137 inseguitori solari che consentiranno la produzione di 1 MWe, in grado di rendere autosufficienti oltre 500 nuclei familiari, con una diminuzione delle emissioni di anidride carbonica di almeno 950 Mg.\nSmaltimento dei rifiuti.\nLa parte indifferenziata dei rifiuti domestici prodotti in provincia di Grosseto viene parzialmente smaltita dal cogeneratore di Scarlino, impianto di incenerimento capace di produrre energia elettrica, situato nella zona industriale dell'omonimo comune, nella Piana del fiume Pecora (area settentrionale del territorio provinciale).\nLa parte non smaltibile dei rifiuti viene messa a discarica, mentre i rifiuti speciali e quelli industriali vengono inviati fuori provincia per il loro smaltimento.\nDa segnalare, infine, la presenza in varie localit\u00e0, tra cui Grosseto, di impianti di raccolta e depurazione dei liquami, affinch\u00e9 possa essere diminuito ulteriormente l'impatto di smaltimento.\nTurismo.\nLa principale risorsa per la provincia \u00e8 costituita dal turismo che, nella stagione estiva, fa decuplicare la popolazione presente.\nQuello balneare, grazie alla bellezza dei luoghi e al clima favorevole durante tutto l'anno, risulta essere l'elemento trainante del settore. Numerose localit\u00e0 della fascia costiera, oltre a costituire la seconda residenza, sono il luogo di adozione scelto da numerose autorevoli personalit\u00e0 in campo politico, industriale e culturale e da personaggi del mondo dello spettacolo, che hanno contribuito a diffondere l'immagine della Maremma nel mondo. Capalbio, Monte Argentario, Talamone, Castiglione della Pescaia e Punta Ala costituiscono i principali punti di riferimento per il turismo balneare di \u00e9lite.\nIl turismo culturale sta vivendo una fase di crescita, grazie alle numerose aree archeologiche (Cosa, Parco archeologico Citt\u00e0 del Tufo, Roselle, Vetulonia, ecc.) e ai caratteristici centri storici (Grosseto, Massa Marittima, Orbetello, Pitigliano, Sorano, Sovana, ecc.), dove si mischiano atmosfere medievali e rinascimentali.\nIl turismo rurale, in forte e costante espansione, pu\u00f2 contare su un elevatissimo numero di agriturismi, grazie alle numerose aree protette presenti che hanno mantenuto pressoch\u00e9 inalterati i paesaggi e gli habitat naturali (su tutti il Parco naturale della Maremma).\nInfine, rivestono la loro importanza anche il turismo montano estivo ed invernale, che interessa la zona del Monte Amiata dove in inverno si pu\u00f2 sciare, e quello termale, grazie alle rinomatissime Terme di Saturnia presso l'omonima localit\u00e0 del comune di Manciano e alle emergenti Terme di Petriolo nel comune di Civitella Paganico; da alcuni anni sono state rilanciate anche le Terme di Sorano, presso l'antica Pieve di Santa Maria dell'Aquila. Le Terme dell'Osa (nei pressi di Talamone) e le Terme di Roselle (presso l'omonima localit\u00e0 del comune di Grosseto) attendono, per vicende diverse, un rilancio e una migliore valorizzazione nel futuro prossimo.\nCultura.\nMusei.\nLa provincia di Grosseto, anche per il fatto di estendersi su un vasto territorio eterogeneo, possiede numerosi musei.\nI principali sono quelli legati all'archeologia e alla civilt\u00e0 etrusco-romana, come nel caso del Museo archeologico e d'arte della Maremma di Grosseto, il pi\u00f9 importante di tutta la provincia, ma degni di nota e particolarmente significativi sono anche il Museo archeologico di Massa Marittima, il Museo civico archeologico Isidoro Falchi di Vetulonia e il Museo archeologico nazionale di Cosa, ad Ansedonia, unico tra tutti i musei del territorio di competenza statale. Non meno importanti sono invece i musei dedicati all'arte medievale e rinascimentale, come il Museo d'arte sacra di Massa Marittima, il Museo d'arte sacra della diocesi di Grosseto e il Museo di Palazzo Orsini di Pitigliano, mentre unico nel suo genere \u00e8 il MAGMA di Follonica, dedicato all'arte della ghisa e della siderurgia. Numerosi sono poi i piccoli musei sparsi nella Maremma che documentano la storia, le usanze e le tradizioni locali. Per quanto riguarda l'arte contemporanea, si contano nella provincia vari giardini e parchi artistici, tra cui sono da segnalare il Giardino dei Tarocchi di Niki de Saint Phalle a Capalbio, e il Giardino di Daniel Spoerri a Seggiano.\nMusei di Maremma.\nI numerosi musei della provincia fanno parte dal 2004 della rete museale provinciale \"Musei di Maremma\", che regola e promuove le pi\u00f9 significative strutture sparse nei comuni del territorio. I musei della rete sono quarantasei e sono suddivisi per aree geografiche.\nEnogastronomia.\nNegli ultimi anni, si \u00e8 incrementato notevolmente anche il turismo enogastronomico che pu\u00f2 contare sulla carne bovina di razza maremmana, sulla cacciagione, sull'olio (l'Olivastra seggianese ha ottenuto nel 2005 il riconoscimento DOP) e, soprattutto sul vino. Nel territorio della provincia di Grosseto ritroviamo la denominazione Maremma Toscana IGT e, tra le DOC, il Morellino di Scansano, il Montecucco, il Monteregio di Massa Marittima, il Parrina, il Capalbio, il Sovana, il Bianco di Pitigliano e l'Ansonica Costa dell'Argentario.\nTra i vitigni a bacca rossa il pi\u00f9 diffuso risulta essere il Sangiovese, ma negli ultimi anni, grazie ad ingenti investimenti, vengono prodotti molti \"super tuscans\" grazie anche all'impiego di Merlot, Cabernet-sauvignon, Cabernet franc, Alicante e Petit Verdot (quest'ultimo vitigno nell'area in prossimit\u00e0 della costa riesce a dare ogni anno ottimi risultati grazie all'intenso soleggiamento, alla costante ventilazione e alle temperature elevate durante la fase vegetativa). Tra i bianchi prevalgono su tutti il Trebbiano, il Vermentino e l'Ansonica nell'area dell'Argentario e all'isola del Giglio (quest'ultimo per maturare necessita le condizioni climatiche tipiche di questa zona con intenso soleggiamento, temperature elevate e precipitazioni scarse o assenti durante la fase vegetativa).\nNel campo alimentare, rivestono notevole importanza anche l'acquacoltura ad Orbetello e le industrie casearie sparse in tutto il territorio, tra le quali spiccano i caseifici di Sorano (famosissimo il Pecorino stravecchio), Manciano (ricotta) e dell'area amiatina, dove si affiancano all'altrettanto rinomata produzione di castagne e marroni che hanno ottenuto il riconoscimento DOP.\nDa segnalare, infine, la ricchezza di tartufi di ottima qualit\u00e0 nelle pinete costiere (marzoli) e nell'area attorno a Castell'Azzara.\nDi ottima qualit\u00e0 sono le gi\u00e0 citate carni bovine di razza maremmana provenienti da capi allevati allo stato brado e, in generale, il pesce di acquacoltura di Orbetello (orate, branzini, ecc.), dove \u00e8 rinomata anche la Bottarga di Muggine.\nLa cucina si caratterizza, pertanto, per piatti a base di carne e di pesce e per zuppe elaborate sfruttando i prodotti dell'agricoltura locale.\nInfrastrutture e trasporti.\nViabilit\u00e0.\nQuella di Grosseto \u00e8 una delle poche province italiane a non essere attraversate da arterie autostradali.\nPer raggiungere l'Italia Settentrionale e il versante adriatico \u00e8 necessario immettersi nella Strada statale 223 di Paganico che conduce fino a Siena, da dove \u00e8 possibile proseguire sia verso Firenze e le altre citt\u00e0 del nord, sia verso Arezzo, Perugia e Fano: lungo la tratta tra Grosseto e Fano \u00e8 in fase di realizzazione la cosiddetta Superstrada dei Due Mari.\nLungo l'asse tra Genova e Roma, i collegamenti stradali sono possibili grazie alla Via Aurelia che conduce fino al casello di Civitavecchia dell'Autostrada A12 procedendo verso sud, mentre andando verso nord si raggiunge la medesima autostrada al casello di Rosignano Marittimo attraverso la cosiddetta Variante Aurelia (a carreggiate separate e con due corsie per ogni senso di marcia): la A12 \u00e8 incompleta proprio nel lungo tratto tra Civitavecchia e Rosignano Marittimo.\nL'assenza di tratti autostradali ha diviso in due l'opinione pubblica locale e nazionale. Da un lato ci sono coloro che sono favorevoli al completamento autostradale del cosiddetto \"Corridoio tirrenico\" (progetto avanzato gi\u00e0 a partire dalla met\u00e0 del secolo scorso) che, secondo il loro punto di vista, permetterebbe un ulteriore sviluppo di tutto il territorio provinciale; dall'altro lato, l'idea di un'autostrada che attraverserebbe da nord a sud la Maremma \u00e8 vista come un possibile scempio ambientale e paesaggistico (idea portata avanti anche da numerosi esponenti intellettuali, oltre che da numerose comunit\u00e0 locali).\nTra le vie di comunicazioni secondarie sono da segnalare anche la Strada statale 74 Maremmana, che da Albinia arriva fino ad Orvieto attraverso Pitigliano e il Lago di Bolsena, e la Strada statale 439 Sarzanese Valdera, che da Massa Marittima giunge fino alla Versilia attraverso le Colline Metallifere, la Valdelsa e la Piana di Lucca.\nFerrovie.\nLa provincia di Grosseto \u00e8 attraversata da nord a sud dalla ferrovia Tirrenica, tratto della linea che collega le citt\u00e0 di Genova e Roma. La stazione di Grosseto \u00e8 posto di blocco della quasi totalit\u00e0 dei treni in transito, mentre nelle stazioni di Follonica e di Orbetello-Monte Argentario fermano tutti i convogli regionali ed interregionali, buona parte dei treni diretti e alcuni intercity; in tutte le altre stazioni ferroviarie fermano solo alcuni treni pendolari a carattere locale.\nDalla stazione di Montepescali, una diramazione secondaria a binario unico senza cavi elettrici d\u00e0 origine alla linea Grosseto-Siena che, a Monte Antico, prosegue nel suo tronco principale per Buonconvento, mentre si ramifica nel tratto dismesso Monte Antico-Asciano, usato per gite in littorine d'epoca: entrambi i percorsi si ricongiungono a pochi chilometri da Siena.\nDa segnalare, infine, la Ferrovia Giuncarico-Ribolla (mineraria), la linea mineraria dismessa tra Follonica e Massa Marittima, la Ferrovia Cana-Arcille-Rispescia e la Ferrovia Cana-Arcille-Grosseto, entrambe dismesse.\nPorti.\nLa provincia di Grosseto, bagnata dal Mar Tirreno, ha come porto principale il Porto del Valle di Porto Santo Stefano, dove \u00e8 possibile imbarcarsi sui traghetti per l'isola del Giglio e l'isola di Giannutri; quasi tutti gli altri approdi sono esclusivamente di tipo turistico.\nAeroporti.\nL'unico scalo presente in provincia, dopo la trasformazione dello storico Idroscalo di Orbetello in parco cittadino, \u00e8 l'Aeroporto \"Corrado Baccarini\" di Grosseto, infrastruttura militare dove possono atterrare anche voli civili, privati e charter. Sono inoltre presenti due aviosuperfici nel capoluogo e altre nelle localit\u00e0 di Cura Nuova, Marsiliana, Pian d'Alma e Scarlino.\nTrasporto pubblico locale.\nI centri della provincia sono collegati al capoluogo grazie ad un servizio di autobus gestito da Tiemme.\nPiste ciclabili.\nDi seguito, \u00e8 riportato l'elenco delle principali piste ciclabili presenti nella provincia di Grosseto.\nComuni.\nAppartengono alla provincia di Grosseto i seguenti 28 comuni:\nAssistenza sanitaria.\nL'assistenza sanitaria \u00e8 garantita dall\"Azienda USL 9 Grosseto\", struttura pubblica facente capo al Servizio sanitario della Toscana, che opera nell'ambito territoriale dell'intera provincia di Grosseto.\nGli ospedali sono le strutture finalizzate all'organizzazione ed all'erogazione delle prestazioni specialistiche, i ricoveri ordinari e i day hospital medico-chirurgici. L'assistenza ospedaliera \u00e8 garantita da 5 presidii ospedalieri presenti nel territorio, strutture dotate anche di Pronto soccorso.\nL'assistenza territoriale, suddivisa in 4 distretti, include vari tipi di servizi (prevenzione, diagnosi, cura e riabilitazione) erogati all'interno dell'intero territorio provinciale, senza la necessit\u00e0 di ricovero.\nData la vastit\u00e0 del territorio di competenza, nella maggior parte dei comuni \u00e8 presente un servizio di poliambulatori. Inoltre, durante la stagione estiva, vengono allestiti punti di primo soccorso nelle varie localit\u00e0 balneari e viene implementato il servizio di camera iperbarica presso l'Ospedale Misericordia di Grosseto rispetto ai restanti periodi dell'anno, visto il decuplicarsi della popolazione residente e il gran numero di sub che praticano la loro attivit\u00e0 di immersione.\nUn altro fondamentale servizio gestito dall'azienda sanitaria grossetana \u00e8 l'elisoccorso, che permette di raggiungere in pochi minuti sia le isole dell'Arcipelago che ogni altra localit\u00e0 isolata o impervia del territorio provinciale. L'Ospedale Misericordia di Grosseto \u00e8 dotato di un'area attrezzata per il decollo e l'atterraggio dell'eliambulanza \"Pegaso\", fornita dalla Regione Toscana."}
{"id": "9163", "revid": "2210568", "url": "https://it.wikipedia.org/wiki?curid=9163", "title": "Provincia di Livorno", "text": " \nLa provincia di Livorno \u00e8 una provincia italiana della Toscana di abitanti. \u00c8 la quinta provincia toscana per numero di abitanti, e la settima per superficie tra le dieci province toscane.\nAffacciata ad ovest sul mar Ligure e mar Tirreno (sul promontorio di Piombino \u00e8 posto il confine tra questi due mari), confina a nord e a est con la provincia di Pisa, a sud con la provincia di Grosseto.\nL'attuale sua forma e estensione risale al 1925, quando - per diretto volere del gerarca mussoliniano Costanzo Ciano - la gi\u00e0 esistente unit\u00e0 amministrativa livornese fu estesa ai comuni dell'allora Maremma pisana e al comune di Collesalvetti, tradizionalmente afferente alle Colline Pisane.\nLa sede dell'Amministrazione provinciale \u00e8 situata a Livorno, nel Palazzo Granducale, in piazza del Municipio.\nStoria.\nStoria del territorio.\nIl territorio della provincia era frequentato gi\u00e0 nel paleolitico (strumenti in pietra scheggiata e attivit\u00e0 di caccia e raccolta) e nel neolitico, con i primi insediamenti stabili e l'inizio delle attivit\u00e0 agricole e dei primi scambi commerciali, legati alla fabbricazione di manufatti in ossidiana, proveniente dalla Sardegna e dalle isole Lipari.\nNell'et\u00e0 del bronzo il territorio si popola, sfruttando le risorse agricole e minerarie e nell'et\u00e0 del ferro l'aggregazione di villaggi sparsi origina i primi centri urbani, tra cui Populonia.\nCon gli Etruschi i territori che costituiscono l'attuale provincia sono suddivisi tra l'influenza delle citt\u00e0 di Populonia, Pisa e Volterra: il controllo delle risorse agricole e minerarie e dei commerci accresce la ricchezza dei ceti dominanti aristocratici, che lasciano tombe con ricchi corredi e residenze principesche.\nIl commercio marittimo si avvale di una rete di porti e approdi, tra i quali Populonia, da cui transitano i prodotti delle miniere di ferro dell'isola d'Elba: altri approdi sono dislocati alle foci di fiumi e torrenti, come Vada, e al promontorio di Castiglioncello. Il commercio permette anche l'importazione di oggetti di lusso, soprattutto di provenienza orientale, che vanno ad arricchire le dimore e le sepolture della classe dirigente.\nDopo la conquista romana, a partire dal II secolo a.C. le zone costiere pianeggianti si popolano di ville. Alla produzione agricola si affianca quella delle saline costiere e delle fornaci che fabbricano anfore, dolii e laterizi.\nI porti di Populonia e Vada (\"Vada Volaterrana\" per i Romani) proseguono le proprie attivit\u00e0 commerciali e ad essi si aggiunge il \"Portus Pisanus\", in una laguna ora interrata, attualmente alla periferia nord di Livorno. Il sistema stradale etrusco, ereditato dai Romani, viene incrementato con la costruzione della via Aurelia.\nDopo la fine dell'impero romano, il territorio della provincia \u00e8 segnato dalle devastazioni della guerra greco-gotica (535-553) e alla fine del VI secolo viene conquistato dai Longobardi. Nel corso del medioevo le citt\u00e0 di Pisa e Volterra vi insediano una rete di postazioni fortificate, che garantiscono il controllo delle risorse minerarie.\nSuccessivamente, per lungo tempo, risulta divisa tra pi\u00f9 entit\u00e0 statali. Intorno all'anno 1000 fu creato, intorno al grande porto di Pisa, il \"Piviere del Piano del Porto Pisano\", giurisdizione amministrativa della Repubblica marinara che arrivava fino a Montenero e governata da un proprio capitano. Con la sconfitta di Pisa la zona livornese cade in parte sotto la potest\u00e0 di Genova che vi costitu\u00ec un vicariato dallo Stagno fino alle colline della Valle Benedetta e a sud fino al torrente Chioma (1408-1426). La zona passata sotto la sovranit\u00e0 di Firenze diviene una exclave amministrativa annessa direttamente al distretto fiorentino e quindi autonomo dalla provincia di Pisa.\nDal Capitanato alla nascita della provincia.\nDa allora la citt\u00e0 di Livorno segu\u00ec una sua storia particolare (data anche la sua condizione di porto franco). Il Capitanato Nuovo della Citt\u00e0 e Porto di Livorno, istituito nel 1606, comprendeva anche alcuni territori extra cittadini: esso si estendeva sui territori limitrofi a Stagno, Collesalvetti, Crespina e Lorenzana, per ricongiungersi al mare attraverso il fiume Fine. Vada e la Maremma a sud rimanevano sotto la giurisdizione amministrativa della provincia pisana. Mentre Lorenzana, in seguito eretta a feudo dal granduca di Toscana, fu temporaneamente distaccata dalla giurisdizione di Livorno (1720-1783), mentre la citt\u00e0 ed il capitanato con le riforme leopoldine entr\u00f2 a far parte della provincia pisana.\nInvece, Piombino e gran parte dell'Isola d'Elba se in un primo tempo erano sotto Pisa, divennero indipendenti a partire dal XIV secolo e fino al Congresso di Vienna, dapprima come signoria (Signoria di Piombino), quindi come principato (Principato di Piombino); Porto Azzurro, al tempo \"Porto Longone\", divenne dopo il 1559 un territorio dello Stato dei Presidii; l'Isola di Capraia era sotto Genova gi\u00e0 da lungo tempo.\nNel 1776, con la riforma della Comunit\u00e0 della Provincia Pisana, furono istituite le cancellerie di Pisa, Vicopisano, Lari e Peccioli. Il granduca Pietro Leopoldo, nel tentativo di arginare la grande autonomia di cui godeva il porto franco di Livorno, decret\u00f2 che i territori livornesi fossero aggregati alla Cancelleria di Lari (1780) e ripartiti tra le comunit\u00e0 di Rosignano Marittimo e Fauglia (che comprendeva Crespina, Castell'Anselmo, Nugola, Gabbro, Parrana e Luciana). Questo malgrado alcuni anni prima la citt\u00e0 labronica fosse stata dotata, unico centro del Granducato assieme a Firenze, di un tribunale con cancellieri e sottocancellieri, civili e criminali.\nIl periodo napoleonico unific\u00f2 quasi tutta l'attuale provincia, oltre ai territori oggi in provincia di Pisa, e altre estese zone dell'entroterra arrivando fino a San Miniato, sotto il vasto \"Dipartimento del Mediterraneo\" di cui Livorno era capoluogo; restarono esclusi il principato di Piombino, posto insieme a Lucca sotto il controllo della sorella di Napoleone, Elisa Baciocchi che cre\u00f2 un'unica entit\u00e0 amministrativa ovvero il Principato di Lucca e Piombino.\nLa Restaurazione del congresso di Vienna cancell\u00f2 l'autonomia di Piombino e di Porto Longone e ripristin\u00f2 la situazione amministrativa prima di Napoleone. Nel 1849 il Granducato veniva suddiviso in sette compartimenti (sostanzialmente equiparabili a province) e i governi di Livorno (comprendente il solo comune) e dell'Isola d'Elba. Nel 1851 al governatorato di Livorno venne unito quello dell'Elba.\nGrazie al suo particolare status di porto franco, Livorno godeva di poteri eccezionali rispetto agli altri dipartimenti del Granducato: ad esempio il governatore era il punto di riferimento dell'organizzazione sanitaria e militare, conservava competenze diplomatiche con i consoli toscani nei porti esteri ecc.\nLa trasformazione del Governo di Livorno in prefettura sanc\u00ec la fine di questi privilegi; come contropartita fu richiesto di dotare Livorno di una provincia di dimensioni adeguate al suo rango e all'importanza economica della citt\u00e0, di dimensioni paragonabili, pertanto, a quelle delle altre citt\u00e0.\nPer questo, sin dagli anni sessanta del XIX secolo furono avanzate alcune proposte per inglobare ad esempio i territori di Rosignano Marittimo e parte di quello di Lari; in realt\u00e0 il territorio rest\u00f2 limitato al solo comune capoluogo e alle isole d'Elba, Gorgona, Pianosa e Montecristo.\nL'armoriale della Provincia di Livorno fu concesso con Regio Decreto nel 1902, proprio nel periodo in cui la provincia era costituita dai soli territori del Comune di Livorno e dell'isola d'Elba. \u00c8 per questo motivo che esso \u00e8 costituito dall'arme della citt\u00e0 di Livorno sormontato dalla bandiera dell'Elba, rappresentando cos\u00ec tutto l'allora territorio provinciale.\nSolo nel 1925, per interessamento diretto del gerarca fascista Costanzo Ciano (livornese di nascita) la piccolissima provincia labronica, raccolta attorno ad una citt\u00e0 che contava allora oltre 100.000 abitanti, fu ingrandita con il comune di Capraia Isola (tolto alla provincia di Genova) e con quelli di Bibbona, Campiglia Marittima, Castagneto Carducci, Cecina, Collesalvetti, Piombino, Rosignano Marittimo, Sassetta e Suvereto, tolti alla provincia di Pisa. In tale occasione venne anche istituito il terzo circondario, con capoluogo Piombino.\nNel 1938 fu distaccato un piccolo lembo di territorio dal comune di Cecina, a cui era stata assegnata per un errore amministrativo, ed assegnata al comune di Castellina Marittima, facente parte della provincia di Pisa. Nel 1970 il comune di Piombino cedette una piccola porzione del suo territorio al comune di Follonica, facente parte della provincia di Grosseto.\nDal 1\u00ba gennaio 2018 i comuni della provincia passano da 20 a 19, a causa della fusione di Rio Marina e Rio nell'Elba, nel nuovo ente di Rio.\nGeografia fisica.\nLa zona nord della provincia, alle spalle del porto di Livorno, \u00e8 pianeggiante ed \u00e8 caratterizzata da un ambiente palustre che si riflette nei nomi di alcune localit\u00e0 come Stagno e Guasticce.\nPi\u00f9 a sud sono presenti rilievi di modesta entit\u00e0 che si estendono alle spalle di una fascia costiera pianeggiante, salvo che nella zona immediatamente a sud di Livorno e nel promontorio di Piombino, dove invece la costa \u00e8 alta e rocciosa.\nLa provincia comprende le isole di Gorgona, Capraia, l'Isola d'Elba, Pianosa e Montecristo. L'unico corso d'acqua rilevante \u00e8 il fiume Cecina, che dopo un percorso di 73\u00a0km sfocia all'altezza dell'omonimo abitato, in piena Maremma livornese.\nA sud si trova la valle del fiume Cornia che include, nella provincia di Livorno, i comuni di Piombino, San Vincenzo, Campiglia Marittima, Suvereto e Sassetta.\nNatura.\nLe isole della Provincia, insieme con quelle del Giglio e di Giannutri e con altri isolotti minori, formano il Parco Nazionale dell'Arcipelago Toscano, costituito nel 1997.\nLe aree ad est del capoluogo fanno parte invece del Parco dei Monti Livornesi. Pi\u00f9 a sud, nella Maremma si osservano grandi distese di campi coltivati separati dal mare da una folta barriera costituita da pini marittimi.\nVie di comunicazione.\nStrade principali.\nLa provincia \u00e8 percorsa da nord a sud dalla Via Aurelia, affiancata dalla Variante Aurelia tra Quercianella a Grosseto; nel tratto urbano di Livorno la Variante funge essenzialmente da tangenziale e si raccorda all'Autostrada A12.\nL'A12, proveniente da Genova, termina nel comune di Rosignano Marittimo, a nord di Cecina, presso l'intersezione con la stessa Variante Aurelia: le uniche uscite che interessano la provincia sono quelle di Livorno (ubicata per\u00f2 nella provincia di Pisa e raccordata alla citt\u00e0 mediante una lunga bretella a quattro corsie che lambisce l'abitato di Stagno), Collesalvetti e Rosignano Marittimo.\nLinee ferroviarie.\nLa principale linea ferroviaria, che attraversa l'intero territorio provinciale da Livorno fino alla provincia di Grosseto, \u00e8 linea Livorno-Roma. A Cecina \u00e8 presente una diramazione per Volterra, mentre da Campiglia Marittima parte il raccordo per Piombino.\nIn anni recenti \u00e8 stato ripristinato ad uso esclusivo dei treni merci il binario tra la Stazione di Vada e Pisa via Collesalvetti, che rappresenta l'antico percorso della linea prima della realizzazione della tratta costiera tra Livorno e Cecina.\nSempre nel capoluogo \u00e8 posto un raccordo che congiunge lo scalo merci di Livorno Calambrone all'interporto Amerigo Vespucci, nel territorio comunale di Collesalvetti: questa linea sfrutta in parte l'antico collegamento tra Collesalvetti e la stazione di Livorno San Marco, successivamente dismesso.\nFino al 1960 era attiva la Ferrovia Pisa-Tirrenia-Livorno, una sorta di metropolitana di superficie tra la citt\u00e0 labronica e il litorale pisano.\nPorti.\nIl principale porto \u00e8 quello di Livorno, tra i pi\u00f9 importanti scali mercantili d'Italia; da qui partono inoltre traghetti per la Sardegna, la Corsica, la Capraia e, periodicamente, per la Sicilia. Negli ultimi anni \u00e8 divenuto un terminal di riferimento anche per i croceristi.\nAltro importante scalo mercantile e passeggeri \u00e8 quello di Piombino, da dove partono le navi principalmente per l'Isola d'Elba, Sardegna, Pianosa e la Corsica.\nInoltre ci sono porti minori a Portoferraio, Porto Azzurro e Rio Marina.\nTra i porti turistici, oltre a quelli presenti nel capoluogo, i maggiori si trovano a Rosignano Solvay, Marina di Cecina e Piombino.\nAeroporti.\nNella provincia di Livorno \u00e8 presente un unico aeroporto, situato all'Isola d'Elba, nel comune di Campo nell'Elba.\nTuttavia, a pochi chilometri a nord del confine provinciale, si estende l'aeroporto internazionale di Pisa.\nComuni.\nAppartengono alla provincia di Livorno i seguenti 19 comuni:\nEconomia.\nIndustria.\nIl comparto industriale \u00e8 sviluppato nel capoluogo e nei centri di Rosignano Solvay e Piombino.\nA Livorno, alle spalle del porto, insistono industrie petrolchimiche e di lavorazioni meccaniche; sviluppata \u00e8 pure la cantieristica e, nelle aree limitrofe alla citt\u00e0, sorge il vasto Interporto \"Amerigo Vespucci\" di Guasticce.\nL'attivit\u00e0 industriale di Rosignano \u00e8 concentrata principalmente attorno alla fabbrica della Solvay Group, attiva nel settore chimico e farmaceutico.\nAnche Piombino riveste una notevole importanza per la presenza di grandi acciaierie."}
{"id": "9164", "revid": "1543377", "url": "https://it.wikipedia.org/wiki?curid=9164", "title": "Provincia di Pisa", "text": " \nLa provincia di Pisa \u00e8 una provincia italiana della Toscana di abitanti. \u00c8 la seconda provincia toscana per numero di abitanti, e per quanto riguarda la superficie, con i suoi \u00a0km\u00b2 \u00e8 al quinto posto tra le dieci province toscane.\nSi estende dalla piana alluvionale del fiume Arno, nell'ovest della Toscana, fino al mar Ligure e ha la forma di una pistola rovesciata. Confina a nord con la provincia di Lucca, a est con la provincia di Firenze e la provincia di Siena, a sud con la provincia di Grosseto, a ovest con la provincia di Livorno e con il mar Tirreno.\nGeografia fisica.\nLa provincia comprende, oltre il capoluogo, trentasette comuni. La zona nord \u00e8 attraversata dalla modesta catena montuosa anti-appenninica del Monte Pisano, adiacente alla estrema propaggine delle Alpi Apuane, che separa la provincia di Pisa da quella di Lucca.\nLo sbocco sul mare, il litorale pisano, si estende per circa 15\u00a0km, e comprende le seguenti localit\u00e0:\nLa zona di Pisa \u00e8 pianeggiante, ma, scendendo di pochi km a sud, nella parte meridionale della provincia, ci si trova immersi nel pi\u00f9 classico dei paesaggi toscani, fatto di colline, boschi e antichi borghi, che comprende le seguenti aree:\nIl Monte Serra, con i suoi 919 metri sul livello del mare, \u00e8 la cima pi\u00f9 alta di tutta la provincia, mentre il Monte Aia dei Diavoli (867\u00a0m s.l.m.) \u00e8 il rilievo maggiore del sud della provincia.\nStoria.\nL'attuale provincia deriva dall'antico compartimento di Pisa, suddivisione amministrativa granducale, che in massima parte comprendeva i territori che avevano fatto parte della Repubblica marinara di Pisa. Con l'annessione fiorentina, Pisa ed il suo territorio assunse la denominazione di \"Provincia Pisana\", integrando anche tutta la parte del Volterrano e l'exclave di Castiglione della Pescaia e l'isola del Giglio. La provincia pisana rimase esclusa dall'antico distretto fiorentino di cui Livorno ed il suo capitanato facevano invece parte come exclave. Tale situazione rimase pressoch\u00e9 immutata fino al 1766 e alle successive riforme amministrative di Pietro Leopoldo, finch\u00e9 dopo il periodo napoleonico il governo lorenese con la legge del 20 novembre 1849 costitu\u00ec i vari compartimenti, tra cui quello pisano.\nNel 1925 vennero ceduti alla provincia di Livorno i comuni di Bibbona, Campiglia Marittima, Castagneto Carducci, Cecina, Collesalvetti, Piombino, Rosignano Marittimo, Sassetta e Suvereto; l'isola del Giglio e l'isola di Giannutri vennero date alla Provincia di Grosseto.\nContemporaneamente furono acquisiti dalla provincia di Firenze i comuni di Castelfranco di Sotto, Montopoli in Val d'Arno, San Miniato, Santa Croce sull'Arno e Santa Maria a Monte.\nNel 1938 il comune di Castellina Marittima acquist\u00f2 una piccola fetta del territorio del comune di Cecina, facente parte della provincia di Livorno, al quale era stata attribuita per un errore amministrativo.\nInfrastrutture e trasporti.\nFerrovie.\nNella provincia passano importanti assi ferroviari: la Genova-Pisa; la Pisa-Roma; la Pisa-Firenze; la Pisa-Lucca-Aulla; la Pisa-Collesalvetti-Vada e quello che rimane delle dismesse Lucca-Pontedera e Pisa-Tirrenia-Livorno. Tutte le stazioni si trovano sulla Firenze-Pisa, mentre le stazioni di Migliarino, Tombolo, Vicopisano, Buti, Tirrenia, Marina di Pisa, Calambrone sono dismesse.\nAeroporti.\nNella provincia di Pisa c'\u00e8 un unico aeroporto, l'Aeroporto Internazionale di Pisa San Giusto. Fino agli anni 50 era attivo anche l'aeroporto di Pontedera, successivamente utilizzato come percorso di prova per la vicina fabbrica della Piaggio e infine completamente smantellato.\nSu tutto il territorio provinciale sono anche presenti diverse avio-superfici per velivoli leggeri.\nComuni.\nAppartengono alla provincia di Pisa i seguenti 37 comuni:\nComuni pi\u00f9 popolosi.\nIl comune meno popolato \u00e8 Orciano Pisano, con 614 abitanti.\nAssistenza sanitaria.\nL'assistenza sanitaria \u00e8 garantita a livello pubblico dall'Azienda Ospedaliera Universitaria Pisana, dall'Azienda USL 5 Pisa, dall'Azienda USL 6 Livorno e dall'Azienda USL 11 Empoli. La USL 11 interessa la parte orientale della provincia (comuni di San Miniato, Montopoli in Val d'Arno, Santa Croce sull'Arno e Castelfranco di Sotto), mentre la USL 6 quella occidentale (comuni di Santa Luce, Castellina Marittima, Riparbella, Montescudaio, Guardistallo, Casale Marittimo e Monteverdi Marittimo).\nAssistenza ospedaliera.\nGli ospedali sono le struttura finalizzata all'organizzazione ed all'erogazione delle prestazioni specialistiche di ricovero, sia per quanto riguarda i ricoveri ordinari che i day hospital medico e chirurgico.\nL'assistenza ospedaliera \u00e8 garantita da vari presidi ospedalieri presenti nel territorio, strutture di riferimento anche per l'assistenza di emergenza ed urgenza (pronto soccorso).\nAssistenza territoriale.\nL'assistenza territoriale \u00e8 il sistema che include i servizi di assistenza educativa, prevenzione, diagnosi, cura e riabilitazione, tutti quanti erogati non in regime di ricovero all'interno dell'intero territorio di competenza.\nIn adeguamento alle normative vigenti, l'intero bacino di utenza della Azienda USL 5 di Pisa \u00e8 suddiviso in 3 articolazioni territoriali, all'interno dei quali viene garantita l'assistenza.\nData la vastit\u00e0 del territorio di competenza, nella maggior parte dei comuni \u00e8 comunque presente un servizio di poliambulatori.\nAnche l'intero bacino di utenza della Azienda USL 11 di Empoli in articolazioni territoriali, una delle quali comprende i 4 comuni della provincia di Pisa."}
{"id": "9165", "revid": "92723", "url": "https://it.wikipedia.org/wiki?curid=9165", "title": "Meteorite", "text": "La meteorite \u00e8 ci\u00f2 che rimane dopo l'ablazione atmosferica di un meteoroide (cio\u00e8 \"piccolo\" asteroide) entrato in collisione con la Terra, ovvero in pratica ci\u00f2 che di esso raggiunge il suolo: quando entrano nell'atmosfera i meteoroidi si riscaldano fino ad emettere luce, formando cos\u00ec una scia luminosa chiamata meteora (detta anche stella cadente) o bolide; il riscaldamento non \u00e8 prodotto dall'attrito, ma dalla pressione dinamica generata dalla fortissima compressione dell'aria di fronte al meteorite; l'aria si riscalda e a sua volta riscalda l'oggetto. Pi\u00f9 precisamente per meteorite si intende un corpo di natura non artificiale ed extraterrestre, di conseguenza detriti spaziali precipitati o tectiti non sono meteoriti.\nNome.\nTutti i principali dizionari indicano la parola meteorite come \"sostantivo maschile o femminile\" lasciando quindi libert\u00e0 di scelta.\nTuttavia, se si osserva l'uso che ne viene fatto, si pu\u00f2 notare come vi sia una certa prevalenza nell'utilizzo del genere maschile quando ci si riferisce al materiale che \u00e8 sopravvissuto del meteoroide originale ed \u00e8 giunto al suolo magari frammentato in centinaia di pezzi (es. \"\"il meteorite Sikhote-Alin \u00e8 caduto nel 1947\"), e del genere femminile quando ci si riferisce ad un esemplare specifico (es. \"ho tagliato una meteorite\") o ad un meteorite di cui \u00e8 stato recuperato solo un unico campione (es. \"la meteorite di Bagnone \u00e8 la pi\u00f9 grande d'Italia\") o se comunque si sta parlando delle meteoriti come rocce (es. \"le meteoriti ferrose\"\").\nImpatto con la superficie terrestre.\nLa maggior parte delle meteoriti si disintegrano in aria, e l'impatto con la superficie terrestre \u00e8 raro. Ogni anno si stima che il numero di rocce che cadono sulla Terra delle dimensioni di una palla da baseball o pi\u00f9 si aggiri sulle 500. Di queste ne vengono mediamente recuperate solo 5 o 6; gran parte delle rimanenti cadono negli oceani o comunque in zone in cui il terreno rende difficile un loro recupero. Le meteoriti pi\u00f9 grosse possono colpire il terreno con forza considerevole, formando cos\u00ec un cratere meteoritico (o cratere da impatto). Il tipo di cratere (semplice o complesso) dipender\u00e0 dalla grandezza, composizione, livello di frammentazione e angolo d'impatto della meteora. La forza della collisione di una grande meteora pu\u00f2 causare disastri di grande entit\u00e0. In tempi storici, sono stati registrati danni di piccola entit\u00e0 a propriet\u00e0, bestiame e anche persone. Nel caso in cui la meteora sia un frammento di cometa, composto per lo pi\u00f9 di ghiaccio, il riscaldamento pu\u00f2 provocare una notevole esplosione, senza che alcun frammento del meteoroide sopravviva. Si ipotizza, secondo alcune teorie correnti, che l'evento di Tunguska sia stato causato probabilmente da un caso di questo tipo.\nPi\u00f9 in generale si pu\u00f2 dire che una meteorite trovata sulla superficie di un qualche corpo celeste \u00e8 un oggetto venuto da qualche parte dello spazio. Sulla Terra, in rarissimi casi, sono state trovate meteoriti provenienti dalla Luna e da Marte: molto probabilmente si tratta di detriti risultanti da precedenti impatti di grossi meteoriti con questi corpi celesti.\nLe meteoriti, recuperate subito dopo essere state osservate nell'attraversamento dell'atmosfera o nell'impatto sulla superficie terrestre, vengono chiamate \"cadute\". Tutte le altre meteoriti sono note come \"ritrovate\". A tutt'oggi sono oltre 1000 le meteoriti cadute presenti nelle maggiori collezioni mondiali, mentre sono ormai oltre 31000 quelle ritrovate.\nOgni meteorite ha un nome specifico che deriva dal posto dove \u00e8 stata trovata, di solito la localit\u00e0 abitata o la caratteristica geografica pi\u00f9 vicina. Nel caso in cui pi\u00f9 meteoriti vengano trovate nello stesso luogo, al nome della meteorite vengono fatti seguire un numero (Allan Hills 84001) o pi\u00f9 raramente una lettera (Dimmitt (b)).\nAspetto.\nA seconda che si tratti di un meteorite ferroso o roccioso diverse caratteristiche possono cambiare, ma normalmente tutte le meteoriti cadute da non troppo tempo mostrano una crosta di fusione scura e possono presentare sulla superficie piccole cavit\u00e0 chiamate regmagliti, simili alle impronte lasciate dalle dita sulla creta fresca, dovute all'ablazione selettiva dell'atmosfera che vaporizza pi\u00f9 facilmente minerali a pi\u00f9 bassa temperatura di fusione. La forma non \u00e8 mai sferica. Le meteoriti non presentano quarzo o bollicine. Quelle ferrose hanno una densit\u00e0 prossima a quella del ferro e anche quelle rocciose risultano significativamente pi\u00f9 pesanti rispetto alle rocce comuni. Una volta tagliate e lucidate molte meteoriti ferrose presentano le Figure di Widmanst\u00e4tten, mentre molte di quelle rocciose possono presentare dei condruli.\nSe nel tragitto attraverso l'atmosfera il meteorite mantiene un orientamento stabile, si forma un meteorite tipicamente a forma di scudo detto \"orientato\".\nClassificazione.\nClassificazione classica.\nLe meteoriti sono state divise tradizionalmente in tre grandi categorie: rocciose (anche dette aeroliti), composte principalmente da silicati; ferrose (anche dette sideriti), composte per lo pi\u00f9 da una lega di ferro e nichel; e ferro-rocciose (anche dette sideroliti), che contengono sia metallo che roccia in proporzioni simili.\nLa suddivisione classica delle meteoriti ferrose era di tipo strutturale. Ecco lo schema classico principale:\nLe meteoriti rocciose vengono divise tra condriti e acondriti a seconda della presenza o meno dei condruli nella loro matrice.\nLe ferrose sono classificate in base all'aspetto della struttura di Widmanstatten: le atassiti ne sono prive, le ottaedriti mostrano una struttura interna disposta come le facce di un ottaedro, le esaedriti hanno invece una struttura dei cristalli cubica.\nLe ferro-rocciose vengono divise tra quelle composte da una matrice metallica con inclusioni rocciose, dette pallasiti, e quelle con una matrice litoide con inclusioni metalliche chiamate mesosideriti.\nClassificazione moderna.\nLa moderna classificazione divide le meteoriti in gruppi secondo la loro struttura, la loro mineralogia e la loro composizione chimica e isotopica. In particolare le meteoriti ferrose sono suddivise in base alla loro composizione chimica. Ecco lo schema di classificazione moderno dettagliato:\nMeteoriti primitive.\nCirca l'85% delle meteoriti che cadono sulla terra \u00e8 di tipo primitivo, cio\u00e8 non ha attraversato fasi di riscaldamento e differenziazione. Questi processi tipicamente hanno luogo in corpi progenitori di grosse dimensioni. Le meteoriti primitive sono costituite dalle condriti.\nMeteoriti differenziate.\nLe acondriti compongono circa l'8% del materiale caduto sulla Terra e si pensa che derivino dalla crosta degli asteroidi pi\u00f9 grandi. Sono simili alle rocce ignee terrestri. Tra le acondriti sono comprese le meteoriti lunari e le meteoriti marziane, chiamate anche meteoriti planetarie per distinguerle da quelle asteroidali di consistenza numerica notevolmente maggiore. \u00c8 di attualit\u00e0 la discussione sull'origine di alcune acondriti provenienti da altri corpi celesti differenziati:\nl'attenzione \u00e8 rivolta principalmente sull'asteroide Vesta e pi\u00f9 recentemente sul pianeta Mercurio.\nIl 5% delle meteoriti cadute sono invece ferrose e contengono leghe di ferro-nichel; questi meteoriti derivano probabilmente dal nucleo di qualche pianeta o asteroide che si \u00e8 spezzato.\nIl rimanente 1% \u00e8 costituito da meteoriti ferro-rocciose, che sono intermedie tra i primi due tipi.\nEt\u00e0 delle meteoriti.\nLa storia delle meteoriti pu\u00f2 essere ricostruita e datata con metodi radiometrici. Una meteorite \u00e8 caratterizzata da tre et\u00e0. L\"et\u00e0 assoluta\" indica il tempo trascorso dal momento in cui la formazione dei minerali che costituiscono la meteorite si \u00e8 completata. L'et\u00e0 assoluta delle meteoriti pi\u00f9 vecchie (le condriti) risale alla formazione del nostro sistema solare. L\"et\u00e0 di esposizione\" indica il tempo trascorso dalla meteorite nello spazio e decorre da quando essa si \u00e8 staccata dall'oggetto celeste di cui faceva parte. L\"et\u00e0 terrestre\" indica il tempo trascorso da quando la meteorite \u00e8 caduta sulla Terra.\nStoria.\nLa prima caduta studiata scientificamente che avvenne nei pressi di una citt\u00e0 abitata \u00e8 stata quella del meteorite Hra\u0161\u0107ina. Un'altra caduta storicamente importante per la comprensione del fenomeno fu la pioggia di meteoriti di Siena verificatasi il 16 giugno 1794 alle 19:00 a sud-est di Siena, in Toscana.\nUn esemplare della meteorite di Siena, raccolto e studiato da Ambrogio Soldani, \u00e8 esposto nel Museo di Storia Naturale dell'Accademia dei Fisiocritici di Siena.\nLa caduta di \"pietre\" a L'Aigle, in Normandia, il 26 aprile 1803 alle ore 13:00, \u00e8 considerato l'evento che convinse definitivamente gli studiosi a credere che le meteoriti fossero oggetti provenienti dallo spazio.\nLe meteoriti pi\u00f9 grandi.\nParlando di dimensione c'\u00e8 innanzitutto da precisare se stiamo parlando del frammento pi\u00f9 grande ritrovato di una particolare meteorite o della quantit\u00e0 totale di materiale proveniente dalla medesima caduta meteoritica: molto spesso infatti un singolo meteoroide durante l'ingresso nell'atmosfera tende a frammentarsi in pi\u00f9 pezzi.\nNella tabella sono elencate le meteoriti pi\u00f9 grandi (singolo frammento) ritrovate sulla superficie terrestre.\nTutte le pi\u00f9 grandi meteoriti ritrovate sono di tipo ferroso: questo \u00e8 dovuto al fatto che le meteoriti di tipo ferroso rispetto a quelle rocciose si frantumano meno durante l'ingresso nell'atmosfera e tendono a preservarsi meglio nel corso dei secoli all'azione degli agenti atmosferici.\nLe pi\u00f9 grandi per tipo di meteorite (singolo frammento):\nSe si considera invece la massa totale conosciuta di tutti i frammenti riconducibili alla medesima caduta meteoritica, le meteoriti pi\u00f9 \"abbondanti\" conosciute sono Campo del Cielo con pi\u00f9 di 100 tonnellate di massa totale conosciuta (TKW) seguite dalle Sikhote-Alin con pi\u00f9 di 70 tonnellate.\nLa meteorite pi\u00f9 grande (singolo frammento) rinvenuta in Italia \u00e8 stata Alfianello in provincia di Brescia (circa 200\u00a0kg), fatta a pezzi nel 1883 poco dopo la caduta. La seconda pi\u00f9 grande e la pi\u00f9 grande tuttora intera \u00e8 invece Bagnone (provincia della Spezia), trovata nel 1883.\nCasi.\nDanni a persone, animali o cose.\nNel corso dei secoli sono state documentate distruzioni e vittime, presumibilmente dovute all'impatto di meteoriti, ma la scarsa conoscenza della materia e l'imperfetta documentazione giunta ai nostri giorni impedisce di classificare come eventi certi i fatti antecedenti al XX secolo.\nRiguardo ai danni provocati dalla caduta di meteoriti esiste un'ampia casistica, tuttavia non sempre nelle statistiche si fa distinzione tra oggetti artificiali, come i rifiuti spaziali, e le meteoriti vere e proprie.\nAltri casi.\nFonte:"}
{"id": "9168", "revid": "125439611", "url": "https://it.wikipedia.org/wiki?curid=9168", "title": "Provincia di Campobasso", "text": "La provincia di Campobasso \u00e8 una provincia italiana del Molise di abitanti che si estende su una superficie di km\u00b2 e comprende 84 comuni. Il capoluogo \u00e8 Campobasso e la sede istituzionale \u00e8 in Palazzo Magno.\nAffacciata a nord-est sul mar Adriatico, confina a nord con l'Abruzzo (provincia di Chieti), a sud-est con la Puglia (provincia di Foggia), a sud con la Campania (province di Benevento e di Caserta), a ovest con la provincia di Isernia. La provincia di Campobasso usa un emblema atipico rispetto a quelli delle altre province, privo di corona, non inquadrato all'interno di uno scudo o altra forma geometrica, e riprodotto su un gonfalone rosso. Gli elementi di tale arme, le spighe di grano e la stella a 8 punte, sono derivati dall'antica provincia di Contado di Molise.\nGeografia fisica.\nTerritorio.\nPartendo dalle montagne della dorsale appenninica, passando per le colline, i laghi e i fiumi dell'entroterra per giungere infine alla fascia costiera dell'Adriatico il territorio si presenta vario e diversificato, in cui si inseriscono borghi, paesi e citt\u00e0.\nIl territorio \u00e8 attraversato dalle valli del Trigno, del Biferno e del Fortore; esse presentano un andamento generalmente rettilineo, circondate dai pendii di colline e montagne, per poi allargarsi notevolmente nei pressi del mare.\nIdrografia.\nLaghi.\nGli unici due invasi presenti nella provincia sono di origine artificiale, e sono:\nOrografia.\nLa provincia, \u00e8 caratterizzata da antiche formazioni sedimentarie, alcune anche di origine marina. Il territorio si pu\u00f2 distinguere in quattro zone in base alla loro costituzione:\nStoria.\nA seguito della guerra contro Roma dal 343 a.C. al 290 a.C. il territorio dell'antica regione del Sannio (la cui zona centrale coincide con l'attuale provincia di Campobasso) fu incluso nella Regio IV in et\u00e0 Augustea.\nNel 570, in seguito ad un'invasione da parte dei Longobardi, il territorio fu annesso al Ducato di Benevento comportando un ridimensionamento dei latifondi e dei patrimoni ecclesiastici dei vescovati di Bojano, Sepino, Venafro, Trivento, Isernia, Larino e Termoli. Ne segu\u00ec una divisione dell'area in gastaldati ed il consolidamento di alcune signorie feudali che acquistavano sempre maggiore autonomia.\n\u00c8 da collegare alla divisione del Ducato di Benevento dell'847 ed alla creazione del principato di Capua nell'860 la nascita delle contee di Venafro, di Larino, di Trivento, di Bojano, di Isernia, di Campomarino e di Termoli.\nUgo I de Molinis, conte di Bojano e feudatario normanno di Mulhouse (da cui deriverebbe il nome del Molise), attuando una politica di favore della penetrazione normanna, restitu\u00ec gli antichi confini ai territori del Sannio nel 1053. Infine grazie al suo successore, Ugo II de Molinis, il Molise si costitu\u00ec in forma autonoma intorno al 1128.\nAgli inizi del XVI secolo il Contado di Molise fu amministrativamente unito alla Capitanata.\nCon l'avvento della Repubblica Partenopea, si instaur\u00f2 una nuova organizzazione amministrativa che prevedeva la divisione in dipartimenti costituiti da cantoni. Il dipartimento del Sangro fu frazionato in sedici cantoni e precisamente: Lanciano, Ortona, Palena, Atessa, Pescocostanzo, Castel di Sangro, Agnone, Baranello, Campobasso, La Riccia, Trivento, Larino, Termoli, Serra Capriola, Dragonara, il Vasto.\nIl 27 settembre del 1806, dopo l'occupazione da parte della Francia, Gioacchino Murat rese il Molise provincia autonoma costituita dai distretti di Campobasso e di Isernia ai quali si aggiunse quello di Larino e il Circondario di Agnone.\nIl Molise benefici\u00f2 molto di questa operazione, infatti perse solo 2 comuni e ne ottenne ben 31.\nTuttavia nel 1861 il Molise perder\u00e0 15 comuni perlopi\u00f9 in favore della provincia di Benevento e ne inglober\u00e0 13, a cui se ne aggiungeranno 4 della provincia di Caserta, soppressa nel periodo fascista (poi ricostituita e riordinata nei comuni originari).\nIn seguito ad una modifica costituzionale in doppia deroga, il 27 dicembre 1963, la provincia di Campobasso venne staccata dall'Abruzzo ed elevata al rango di regione col nome di Molise. La situazione rest\u00f2 invariata fino al 1970 quando 52 comuni vennero distaccati per formare la Provincia di Isernia, istituita con la legge 2 febbraio 1970 n. 20.\nSociet\u00e0.\nEtnie e minoranze straniere.\nAl 31 dicembre 2018 nella provincia risiedevano, su un totale di abitanti, stranieri che rappresentavano quindi il 4,6% della popolazione. Le cinque comunit\u00e0 pi\u00f9 numerose erano:\nIstituzioni, enti e associazioni.\nSanit\u00e0.\nIl sistema sanitario regionale \u00e8 gestito dall'A.S.Re.M. (Azienda Sanitaria Regionale del Molise), che \u00e8 presente nel territorio della provincia di Campobasso con quattro distretti socio-sanitari (Campobasso, Termoli, Larino, Bojano-Riccia), e tre presidi ospedalieri:\nIn ambito specialistico \u00e8 presente inoltre la Fondazione di Ricerca e Cura \"Giovanni Paolo II\" di Campobasso, gi\u00e0 sede distaccata della facolt\u00e0 di medicina e chirurgia dell'Universit\u00e0 Cattolica del Sacro Cuore.\nSi affiancano a queste altre strutture, sia private sia convenzionate con l'azienda sanitaria regionale.\n\u00c8 in corso un'operazione di razionalizzazione del sistema sanitario, che potr\u00e0 vedere la chiusura di alcuni centri e presidi ospedalieri. In merito a questi ultimi si sta operando verso il mantenimento, nella provincia di Campobasso, dei soli presidi \"Antonio Cardarelli\" di Campobasso e \"San Timoteo\" di Termoli.\nCultura.\nIstruzione.\nUniversit\u00e0.\nDal 1982 \u00e8 attiva a Campobasso l'Universit\u00e0 degli Studi del Molise, che ha sedi periferiche anche a Termoli e Pesche.\nNella provincia hanno sede inoltre alcuni corsi di laurea nelle professioni sanitarie erogati dal Polo Didattico del Molise dell'Universit\u00e0 degli Studi di Roma \"La Sapienza\".\nGeografia antropica.\nComuni.\nAppartengono alla provincia di Campobasso 84 comuni:\nInfrastrutture e trasporti.\nStrade.\nStrade statali.\nDiverse strade statali nel 2001 sono state cedute dall'ANAS alla provincia, assumendo una nuova denominazione di strada provinciale:"}
{"id": "9169", "revid": "125463043", "url": "https://it.wikipedia.org/wiki?curid=9169", "title": "Provincia di Isernia", "text": "La provincia di Isernia \u00e8 una provincia italiana del Molise di abitanti, la meno popolosa d'Italia. Fanno parte del suo territorio 52 comuni, molti dei quali non superano le mille unit\u00e0. I comuni pi\u00f9 importanti dal punto di vista socio-economico sono Isernia, Venafro, Agnone e Frosolone, i cui quattro stemmi comunali formano quello provinciale (quello di Venafro \u00e8 troncato in basso).\nGeografia fisica.\nLa provincia \u00e8 caratterizzata da un territorio in prevalenza montuoso, e solo verso sud-ovest le montagne lasciano il posto alle colline e alle pianure (piana di Venafro).\nConfina a nord con l'Abruzzo (province dell'Aquila e di Chieti), a est con la provincia di Campobasso, a sud con la Campania (provincia di Caserta) e ad a ovest con il Lazio (provincia di Frosinone).\nMonti.\nI monti che fanno parte della provincia di Isernia appartengono a tre catene montuose principali. La prima, situata a nord ovest della provincia, \u00e8 la catena montuosa della Meta a cui appartengono le Mainarde. Poi c'\u00e8 la catena montuosa del Matese, che si trova a sud della provincia e ne delimita il confine con la provincia di Caserta. Nella zona a nord est, invece, sono presenti i monti dell'Alto Molise e infine nella zona sud est c'\u00e8 la Montagnola Molisana.\nNelle catene montuose della Meta e delle Mainarde si trovano i comuni appartenenti al Parco nazionale d'Abruzzo, Lazio e Molise, ovvero Pizzone, Castel San Vincenzo, Rocchetta a Volturno, Scapoli e Filignano.\n\u00c8 la catena montuosa pi\u00f9 alta della provincia con le cime di Monte Mare (2.020\u00a0m s.l.m.) e Monte Marrone (1.805\u00a0m s.l.m.).\nI monti del Matese si trovano nel sud della provincia, lambiti dalla SS 85 Venafrana, e ospitano i comuni di Sant'Agapito, Pettoranello, Monteroduni, Longano, Castelpizzuto, Castelpetroso, Roccamandolfi e Cantalupo nel Sannio. I monti pi\u00f9 importanti di questo massiccio sono Monte Miletto con i suoi 2050\u00a0m s.l.m., Monte Patalecchia con 1400\u00a0m s.l.m. e Colle di Mezzo (1.426\u00a0m s.l.m.).\nLa Montagnola Molisana \u00e8 situata nel sud est della provincia, e comprende i comuni di Frosolone, Civitanova del Sannio e Macchiagodena.\nI monti di Venafro circondano la piana e superano i 1.000 metri di altitudine. Interessano i comuni di Venafro, Sesto Campano, Conca Casale, Pozzilli. Si tratta di una dorsale calcarea e calcarea-dolomitica con ripidi speroni. Tra le cime pi\u00f9 elevate il Monte Sambucaro (1.205\u00a0m s.l.m.), Monte Cesima (1.180\u00a0m s.l.m.), Monte Corno (1.054\u00a0m s.l.m.), Monte Cerino o Santa Croce (1.026\u00a0m s.l.m.), Colle San Domenico (921\u00a0m s.l.m.) e Monte Calvello (874\u00a0m s.l.m.).\nI monti dell'Alto Molise comprendono i comuni pi\u00f9 a nord e cio\u00e8 quelli facenti parte della Comunit\u00e0 Montana Alto Molise, tra cui i pi\u00f9 importanti sono Capracotta e Agnone. I monti principali di questo massiccio sono Monte Campo (1745\u00a0m s.l.m.) e Monte Capraro (1.150\u00a0m s.l.m.). Quest'ultimo \u00e8 la montagna simbolo dell'Alto Molise, essendo abitato sin dall'antichit\u00e0, ed \u00e8 luogo di importanti reperti archeologici.\nFiumi e laghi.\nLa provincia \u00e8 attraversata da diversi fiumi e torrenti, di cui il maggiore \u00e8 il fiume Volturno, che dopo aver attraversato il territorio provinciale e la Campania sfocia nel Mar Tirreno. Gli altri fiumi maggiori sono il Trigno, che sorge ai piedi del Monte Capraro nel comune di Vastogirardi e segna parte del confine tra Molise e Abruzzo, il Verrino, affluente di destra del Trigno, la cui sorgente \u00e8 situata tra il Monte Campo e il Monte Capraro nel comune di Capracotta, il fiume San Bartolomeo, affluente del Volturno, che sorge presso le sorgenti di Venafro e attraversa la piana.\nL'unico lago presente nella provincia \u00e8 il lago di Castel San Vincenzo, un lago artificiale situato a 783\u00a0m s.l.m realizzato negli anni 50, che occupa una superficie di 6,140\u00a0km\u00b2. La sua realizzazione fu contestuale a quella delle centrali idroelettriche di Pizzone e Colli a Volturno.\nStoria.\nDalle origini fino all'Impero Romano.\nIl territorio della provincia di Isernia faceva parte della regione del Sannio appartenente ai sanniti Pentri. La presenza dell'uomo in questi territori \u00e8 antichissima, infatti ci sono reperti archeologici ad Isernia nel sito di Isernia La Pineta che fanno risalire insediamenti umani fin da circa 736.000 anni fa.\nIl territorio era occupato principalmente dai Sanniti Pentri e soltanto dopo le guerre sannitiche fu conquistato dai Romani. Dopo l'adesione alla Lega Italica da parte dei Sanniti, che coinvolse anche i Sanniti Pentri e quindi l'intero territorio dell'attuale provincia, i Romani instaurarono svariate colonie in tutto il territorio, tra cui Isernia, colonia fin dal 262 a.C. e Venafro, citt\u00e0 di origine Augustea, praefectura e colonia romana dal IV secolo a.C.\nIl Medioevo.\nA seguito della caduta dell'impero romano, ci furono varie invasioni barbare che saccheggiarono e invasero tutto il territorio. Si ricordano l'invasione dei Goti negli anni dal 535 al 553 d.C. e dei Longobardi nel 572 d.C.\nNel IX secolo, la citt\u00e0 di Isernia fu attaccata saraceni che distrussero la citt\u00e0 e l'abbazia di San Vincenzo al Volturno.\nSuccessivamente, il territorio vide la nascita di diverse signorie feudali autonome come le contee di Venafro, Trivento, Bojano, Isernia ecc.\nCon l'avvento dei Normanni, e la loro conquista del contado di Molise, Isernia fu dichiarata terra regia, l'unica citt\u00e0 con tale privilegio.\nMolte sono le testimonianze archeologiche con gli scavi di Castel San Vincenzo e di Venafro, centro quest'ultimo ricco di testimonianze di ogni epoca (romana, medievale, rinascimentale, barocca, otto e novecentesca) con molti reperti esposti nel Museo Nazionale di Santa Chiara cos\u00ec come Isernia con il museo Paleolitico e Agnone.\nNel 1860 Isernia ospit\u00f2 Vittorio Emanuele II di Savoia in viaggio per recarsi a Teano ad incontrare Giuseppe Garibaldi. Il Sovrano prese alloggio nel Palazzo Cimorelli, ospite di Vincenzo Cimorelli (*5.4.1796 \u20209.8.1889) (Raffaele de Cesare: La fine di un regno, Milano 1969, p.\u00a0963). L'indomani, alla partenza per Venafro, donava all'ospite la sua tabacchiera d'oro (Francesco Colitto: Imperatori, Re e Regine nel Molise: Vittorio Emanuele II. S. Giorgio Editrice, Campobasso 1978). Giunse quindi a Venafro dove pernott\u00f2 presso Palazzo Cimorelli, come testimoniato da una lapide posta sulla facciata principale della dimora.\nDal XVIII secolo ad oggi.\nGli abitanti fecero resistenza contro i francesi nel 1799, in occasione del tentativo di conquista del Regno di Napoli.\nLo stesso accadde nel 1860 con i piemontesi, visti come usurpatori dei legittimi regnanti del regno borbonico.\nLa provincia sub\u00ec numerosi stragi da parte dell'esercito piemontese che, con il pretesto di combattere il brigantaggio, uccisero e impiccarono molti contadini e pastori e, a volte, le loro intere famiglie.\nL'Alto Molise \u00e8 stato vittima anche di svariati terremoti come nel 1805. Oltre alle distruzioni da cause naturali, ci furono, nel XX secolo, molte distruzioni anche a cause belliche, come i bombardamenti di Isernia (10 settembre 1943), di Venafro (15 marzo 1944) e di Pescopennataro. Nella zona delle Mainarde ci fu la Battaglia di Monte Marrone che vide la nascita dell'Esercito Italiano dal Corpo Italiano di Liberazione.\nIl 19 settembre 1994, Oscar Luigi Scalfaro, allora Presidente della Repubblica, insign\u00ec la provincia con la Croce di Guerra al Valor Militare per le vittime e la resistenza in guerra.\nUn problema molto attuale della provincia \u00e8 lo spopolamento inarrestabile. La maggior parte dei comuni hanno una popolazione inferiore ai 1.000 abitanti. Le uniche aree non soggette a questo fenomeno sono quelle poste nel settore sud-occidentale, tra i comuni di Isernia e Venafro.\nL'istituzione.\n\u00c8 stata istituita con decreto del 3 marzo 1970 (per scorporo dalla provincia di Campobasso), e in seguito alla soppressione della provincia dell'Ogliastra \u00e8 divenuta la provincia meno popolata d'Italia. Al momento della sua istituzione non poche furono le spaccature nella popolazione, soprattutto nell'area venafrana, che chiedeva di essere annessa alla provincia di Caserta.\nStemma.\nLa provincia di Isernia ha quale emblema araldico l'unione degli stemmi delle sue quattro pi\u00f9 grandi citt\u00e0 rappresentati in un inquartato. La blasonatura ufficiale \u00e8 la seguente:\nSociet\u00e0.\nComuni.\nAppartengono alla provincia di Isernia i seguenti 52 comuni, riportati per numero di abitanti, superficie e densit\u00e0 al 31 dicembre 2019:\nEvoluzione demografica.\nLa provincia di Isernia \u00e8 caratterizzata dalla presenza di piccoli comuni, difatti oltre la met\u00e0 di questi non supera i 1.000 abitanti. I centri principali sono Isernia, centro di riferimento dell'area pentra, e Venafro, centro di riferimento della Valle del Volturno; l'area tra essi compresa risulta essere anche la pi\u00f9 popolata della provincia. Altro centro di riferimento \u00e8 il comune di Agnone, situato nell'Alto Molise.\nL'emigrazione \u00e8 un fenomeno preoccupante e dalle ripercussioni negative per la maggior parte dei comuni della provincia. Molti centri, un tempo molto popolati, negli anni sono divenuti piccoli paesi, per lo pi\u00f9 popolati da anziani. Gli unici centri che hanno registrato un andamento opposto sono Isernia e Venafro, che hanno accresciuto la popolazione residente nella seconda met\u00e0 del XX secolo, oltre che altri comuni ricadenti nell'asse Isernia-Venafro.\nEtnie e minoranze straniere.\nNella provincia al 31 dicembre 2019 risiedevano 3662 cittadini stranieri, ovvero il 4,38% dell'intera popolazione; i maggiori gruppi di residenti stranieri in provincia erano:\nEconomia.\nQuesta provincia basa il suo sviluppo sul turismo. Presenta infatti bellezze naturalistiche con laghi, fiumi, monti, pianori; bellissimi sono i suoi borghi arroccati su rocce e monti racchiusi in un'atmosfera di altri tempi. Nell'area a sud-ovest della provincia, cio\u00e8 nel venafrano \u00e8 presente uno dei nuclei industriale della provincia di Isernia nel quale lavorano centinaia di addetti provenienti dall'intera provincia e da quelle limitrofe. L'altro nucleo industriale pi\u00f9 piccolo \u00e8 presente a Pettoranello del Molise con la presenza dell'Ittierre. Ultimamente la crisi economica mondiale sta mettendo a dura prova l'economia di questa provincia.\nAgricoltura.\nL'agricoltura \u00e8 abbastanza sviluppata soprattutto nella piana di Venafro dove si produce grano, granturco, mais, olio d'oliva. Nell'Alto Molise \u00e8 estremamente diffuso l'allevamento di bestiame e la produzione di formaggi tipici come caciocavalli e latticini di ogni tipo, soprattutto nelle zone di Agnone e Capracotta. C'\u00e8 anche una produzione di mozzarella di bufala campana nella zona di Venafro, unico comune molisano autorizzato.\nArtigianato.\nMolto importante per tutta la provincia \u00e8 la presenza di piccole o grandi botteghe artigiane. Sono presenti, infatti, in ogni paese botteghe tipiche della zona. Ad esempio, a Scapoli \u00e8 molto rinomata la produzione delle zampogne, a Frosolone quella dei coltelli, ad Agnone c'\u00e8 la fonderia di campane, ad Isernia \u00e8 rinomata la falegnameria tra cui spicca la bottega \"Mastro Geppetto\", i merletti fatti al \"tombolo\" (antica arte prettamente femminile), ecc.\nIndustria.\nL'industria nella provincia non \u00e8 molto sviluppata. Sono presenti alcune industrie importanti come la DR Motor Company e alcune industrie della produzione di detersivi e alcune fonderie. Nel nucleo industriale di Venafro-Pozzilli sono presenti industrie metalmeccaniche, di detersivi e alimentari.\nIl tartufo molisano.\nIl tartufo molisano, e in particolare quello bianco, pi\u00f9 pregiato del nero, si stima infatti che contribuisca alla produzione nazionale con una quota di mercato del 40%.\nL'Amministrazione provinciale di Isernia si \u00e8 fatta promotrice della costituzione del\u201d Consorzio per la Valorizzazione del Tartufo Molisano\u201d, che attualmente coinvolge in qualit\u00e0 di soci 25 comuni della provincia di Isernia, con lo scopo d'intraprendere iniziative che tutelino e nel contempo valorizzino il tartufo.\nInfrastrutture e trasporti.\nStrade.\nStrade statali:\nDiverse strade statali sono state in pi\u00f9 occasioni cedute dall'ANAS alla provincia, assumendo una nuova denominazione di strada provinciale:\nIl breve tratto di circa 9\u00a0km della S.S. 85 var \"Variante di Venafro\" \u00e8 l'unica strada a doppia corsia di marcia e con caratteristiche autostradali della provincia. La strada infatti avrebbe dovuto far parte della cosiddetta \"autostrada del Molise\", il cui progetto venne per\u00f2 abbandonato nel 2014.\nCultura.\nUniversit\u00e0.\nUniversit\u00e0 degli studi del Molise.\nSedi di Isernia e Pesche.\nSapienza Universit\u00e0 di Roma.\n\u00c8 presente una sede della Sapienza Universit\u00e0 di Roma..\nTurismo.\nEventi principali.\nMacchia Blues Festival, Macchia d'Isernia.\nIl Macchia Blues Festival \u00e8 un festival di musica e cultura Blues, organizzato annualmente tra agosto e settembre nel centro storico di Macchia d'Isernia. Esso associa alle esibizioni di musicisti blues italiani ed internazionali la promozione di iniziative artistiche e l'approfondimento di tematiche sociali connesse. Il festival \u00e8 gestito in modo del tutto autonomo, anche da un punto di vista finanziario."}
{"id": "9171", "revid": "1543377", "url": "https://it.wikipedia.org/wiki?curid=9171", "title": "Provincia di Taranto", "text": " \nLa provincia di Taranto \u00e8 una provincia italiana della Puglia meridionale di abitanti.\nIstituita nel 1923 in seguito allo scorporo dell'antica Terra d'Otranto, \u00e8 la quarta provincia pugliese per superficie e popolazione.\nAffacciata a sud sul mar Ionio, confina a ovest con la provincia di Matera (regione Basilicata), a nord con la citt\u00e0 metropolitana di Bari, a est con la provincia di Brindisi e a sud-est con la provincia di Lecce.\nGeografia fisica.\nPonte geografico e culturale tra la vicina Basilicata, la Puglia e il Salento, la provincia di Taranto \u00e8 in gran parte pianeggiante e per il resto collinare.\nLe pianure si sviluppano a nord parallele alla costa ionica dalla foce del Bradano al confine con la Basilicata fino alla citt\u00e0 di Taranto spingendosi a circa 15 chilometri verso l'interno, dove si innalza il modesto altopiano calcareo delle Murge culminante nei 505 metri del monte Sarresso, si tratta della piana dell'Arco ionico tarantino che altro non \u00e8 che una continuazione della piana di Metaponto. La zona orientale della provincia \u00e8 parte del Salento, ed \u00e8 caratterizzata da ondulazioni morfologiche pi\u00f9 lievi denominate Murge tarantine, prosieguo dell'altopiano murgiano, dove i rilievi non superano i 150 metri. Questi rilievi, superata la soglia messapica, degradano infine nella pianura salentina, compresa nelle province di Taranto, Brindisi e Lecce.\nMonti.\nLa provincia ionica \u00e8 caratterizzata generalmente da modesti rilievi, anche se questi possono superare i 400-500 metri nella zona nord-occidentale della provincia.\nStoria.\nLe origini.\nIl 2 settembre 1923 venne emanato il decreto che il 21 dicembre fece divenire Taranto provincia per scorporo del circondario di Taranto dalla provincia di Lecce, in parte quale riconoscimento dell'importante ruolo che la citt\u00e0 ricopr\u00ec sia nell'epoca antica che in quella moderna, ma soprattutto in ottemperanza del principio fascista della \"proiezione marittima\" dello Stato italiano ben rappresentato dall'Arsenale militare marittimo di Taranto. &lt;br&gt;Fino a luglio del 1951 ebbe il nome ufficiale di Provincia dello Ionio.\nCome stemma da utilizzare si pens\u00f2 all'antico emblema della citt\u00e0 suggerito da Pirro, intervenuto come alleato dei tarantini nella guerra contro Roma: uno scorpione con tre gigli effigiati sul dorso, reggente la corona del Principato di Taranto tra le chele. Il re dell'Epiro infatti, osservando la citt\u00e0 dalle alture che la circondano, ebbe l'impressione che la conformazione urbana ricordasse la figura di uno scorpione. Questo stemma avrebbe funto anche da deterrente psicologico: i nemici avrebbero reputato i magno-greci pericolosi come uno scorpione.\nFu cos\u00ec per oltre 17 secoli, fino a quando lo scorpione fu sostituito da uno stemma raffigurante un uomo coronato a cavallo di un delfino, con un tridente nella mano destra e con uno scudo decorato con uno scorpione nella mano sinistra. Pi\u00f9 tardi, questo stemma fu nuovamente sostituito da un altro raffigurante un giovane nudo a cavallo di un delfino, con un tridente nella mano destra e con il braccio sinistro avvolto in una \"clamide\", il mantello di origine greca utilizzato in battaglia. Pur trattandosi di un'immagine che si ispira a quella raffigurata sulle monete magno-greche del periodo di massimo splendore della citt\u00e0, l'identit\u00e0 del giovane non \u00e8 chiara, in quanto le fonti letterarie in merito sono discordi: secondo Aristotele si tratterebbe di Taras, figlio del dio Poseidone e della ninfa Satyria; secondo Pausania invece, si tratterebbe di Falanto, il fondatore della citt\u00e0 che secondo la tradizione sarebbe stato portato in salvo da un delfino sulla terraferma. Lo stemma con lo scorpione invece fu scelto come emblema della Provincia di Taranto, e fu riconosciuto ufficialmente il 24 febbraio 1927 con decreto firmato da Vittorio Emanuele III e Benito Mussolini:\"\"D'argento allo scorpione nero, posto in palo, caricato di tre gigli d'oro e sostenente con le chele una corona all'antica, d'oro. Lo scudo sar\u00e0 fregiato dalla speciale corona da Provincia\". Decreto reale di concessione in data 24 febbraio 1927, registrato alla Corte dei Conti il giorno 11 marzo 1927, Reg. 3 Fin., foglio 347 e trascritto nel Libro araldico degli enti morali.\"\nIl nuovo significato non fu pi\u00f9 quello di arma araldica destinata a intimorire gli avversari, ma segno di una continuit\u00e0 ideale di storia e di civilt\u00e0.\nL'esemplare pi\u00f9 antico di quel blasone conservato a Taranto risale al IV secolo.\nLe prime elezioni provinciali furono celebrate invece molto pi\u00f9 tardi, al ristabilimento della democrazia amministrativa nel 1951.\nTurismo.\nEventi.\nLe principali manifestazioni che si svolgono in provincia durante l'anno sono:\nEconomia.\nLa provincia \u00e8 dedita all'agricoltura, alla pesca e all'industria nei settori siderurgico, chimico, alimentare, tessile, del legno, del vetro e della ceramica.\nPu\u00f2 vantare alcuni prodotti con certificazione DOP e IGP:\nnonch\u00e9 vini con certificazione DOC:\nDa menzionare anche l'economia legata al turismo, che nelle localit\u00e0 di Castellaneta Marina, Ginosa Marina e Chiatona del versante occidentale, e Pulsano, Leporano, Lizzano e Campomarino del versante orientale, \u00e8 ben avviata.\nTrasporti e vie di comunicazione.\nStrade.\nLa provincia di Taranto \u00e8 attraversata dall'Autostrada A14, chiamata anche Autostrada Adriatica Bologna-Taranto, oltre che da numerose strade provinciali e statali. Il capoluogo \u00e8 il punto di incrocio tra le tre maggiori arterie stradali della provincia:\nStrada provinciale di notevole importanza per il turismo locale \u00e8 la Litoranea Salentina SP 100/122, sul litorale del versante salentino della provincia, che collega il capoluogo a Santa Maria di Leuca.\nFerrovie.\nLe linee ferroviarie della provincia sono cinque. Tre tratte sono gestite da RFI (di cui due fondamentali e una complementare) e due dalle Ferrovie del Sud Est:\nNella zona industriale di Taranto, vi \u00e8 inoltre un raccordo ferroviario su cui transitano solo convogli merci, il quale unisce la tratta ionica (prima del P.M. Cagioni) con quella che porta a Bari (prima della stazione Bellavista).\nLa stazione ferroviaria principale della provincia \u00e8 quella di Taranto, collegamento e baricentro delle principali direttrici; \u00e8 anche l'unica della provincia in cui si pu\u00f2 effettuare un interscambio tra le Ferrovie del Sud Est e le Ferrovie dello Stato.\nLa stazione di Martina Franca \u00e8 un importante nodo di scambio delle FSE tra le linee Martina Franca-Lecce e Bari-Taranto.\nPorti.\nIl porto principale della provincia \u00e8 quello di Taranto: militare, mercantile, peschereccio e turistico.\nIl porto mercantile di Taranto \u00e8 secondo in Italia per traffico di merci. L'installazione pi\u00f9 recente \u00e8 costituita dal terminal container ubicato sul molo polisettoriale, una struttura modernissima completa di sistemi telematici e torre di controllo, con una capacit\u00e0 di stoccaggio e movimentazione merci di circa 2\u00a0000\u00a0000 di TEU/anno.\nL'unico altro porto turistico della provincia \u00e8 quello di Campomarino.\nInfrastrutture e trasporti.\nAeroporti.\nL'aeroporto di Taranto \"Marcello Arlotta\" attualmente non effettua collegamenti passeggeri (bench\u00e9 lo abbia fatto in precedenza), ma \u00e8 adibito come scalo merci e a uso militare (da parte della Marina Militare Italiana).\nGli aeroporti civili con scali passeggeri pi\u00f9 vicini alla provincia ionica sono due:\nUn servizio navetta permette il collegamento del capoluogo ionico (dal terminale autobus del porto mercantile) con i due aeroporti.\nLa struttura \u00e8 gestita dalla Aeroporti di Puglia S.p.A., ed \u00e8 parte del sistema aeroportuale pugliese con gli scali \"Karol Wojtyla\" di Bari, \"Gino Lisa\" di Foggia e \"Antonio Papola\" (o \"Aeroporto del Salento\") di Brindisi.\nComuni.\nAppartengono alla provincia di Taranto i seguenti 29 comuni:\nAltri enti locali.\nIl territorio ionico \u00e8 amministrato anche da enti sovracomunali come le unioni di comuni e gli enti parco:\nFino al 2009 esisteva anche la Comunit\u00e0 Montana della Murgia Tarantina, comprendente i comuni di Castellaneta, Crispiano, Ginosa, Laterza, Massafra, Montemesola, Mottola, Palagianello, Palagiano, con sede amministrativa nel comune di Mottola.\nElenco comuni per popolazione.\nI dati demografici sono aggiornati al 30 novembre 2021.\nSport.\nTaranto \u00e8 la pi\u00f9 grande citt\u00e0 d'Italia a non aver mai avuto una squadra militante in Serie A. Il Taranto Football Club 1927 in compenso vanta 32 partecipazioni al campionato cadetto di Serie B; attualmente milita in Serie C.\nLa seconda squadra della provincia \u00e8 la Associazione Sportiva Dilettantistica Martina Calcio 1947, milita nel girone B del campionato di eccellenza pugliese.\nImpianti sportivi.\nI principali impianti sportivi della provincia di Taranto sono:"}
{"id": "9172", "revid": "322321", "url": "https://it.wikipedia.org/wiki?curid=9172", "title": "Provincia di Padova", "text": "La provincia di Padova \u00e8 una provincia italiana del Veneto che con i suoi abitanti \u00e8 la pi\u00f9 popolata della regione e dell'intero Triveneto, davanti a Verona. Istituita nel 1806 come dipartimento del Brenta, assunse l'attuale denominazione nel 1815.\nCircondata interamente da altre province venete, eccetto un piccolo sbocco sulla laguna di Venezia a sud-est, confina a nord con le province di Treviso e di Vicenza, ad est con quella di Venezia, a sud con quella di Rovigo e ad ovest con quelle di Verona e di Vicenza.\nGeografia fisica.\nIl territorio, prevalentemente pianeggiante, \u00e8 attraversato da numerosi corsi d'acqua naturali, tra i quali i principali sono i fiumi Brenta, Bacchiglione e, all'estremo sud della provincia, Adige; accanto ad essi, un fitto intreccio di canali artificiali, tra cui il Canale di Battaglia, il Bisatto e il Piovego.\nA sud-ovest della citt\u00e0 di Padova, oltre l'area delle Terme euganee, sorgono i Colli Euganei, un gruppo di colline di origine vulcanica, che sono le uniche elevazioni della provincia.\nLa provincia comprende anche una piccola sezione della Laguna veneta, nell'area detta \"Valle Millecampi\".\nStoria.\nIl territorio dell'attuale provincia di Padova ha numerose localit\u00e0 coinvolte nelle vicende storiche ed umane svoltesi tra l'XI e il XIII secolo e legate alla famiglia degli Ezzelini. Di origine germanica, il capo-stipite della famiglia giunse nel 1035 al seguito del re d'Italia e imperatore Corrado II il Salico e si stabil\u00ec nel castello di Onara, nella zona nord dell'odierna provincia. Gli vennero assegnati diversi territori, tra cui Bassano. I suoi successori aumentarono le propriet\u00e0 familiari espandendosi fino alle zone di Mantova, Trento, Belluno, Este, Pordenone ed ebbero prestigiosi incarichi nei comuni di Vicenza, Treviso ecc.\nEzzelino III da Romano divenne signore di Verona ed il suo successore Alberico da Romano fu podest\u00e0 di Vicenza e Treviso. Alleatosi con i ghibellini e scomunicato dal papa, fu costretto a ritirarsi nelle sue propriet\u00e0, dove venne sconfitto dalle milizie guelfe, torturato e ucciso assieme a tutta la famiglia nel 1260. Dopo tale evento ebbe fine l'egemonia degli Ezzelini, e le loro propriet\u00e0 furono confiscate e censite.\nLa prima Provincia di Padova nacque nel 1816 ed era una delle province del Regno Lombardo-Veneto, Stato controllato dall'Impero Austriaco fino al 1866. Dal 1806 al 1815, il suo territorio era chiamato Dipartimento del Brenta, suddivisione amministrativa del Regno d'Italia di epoca napoleonica. Gli austriaci la ripartirono in dodici distretti e centotr\u00e9 comuni. Nel 1818 fu ceduto a Vicenza il distretto di Cittadella, che torn\u00f2 alla provincia di Padova nel 1853. In quello stesso anno, il distretto di Noale venne ceduto in parte alla provincia di Venezia e in parte a quella di Treviso.\nLa provincia entr\u00f2 a far parte del Regno d'Italia nel 1866 quando, a seguito della terza guerra d'indipendenza che vide l'esercito di re Vittorio Emanuele II contro gli austriaci e, grazie ai patti stretti in precedenza con la Prussia vittoriosa sul fronte austriaco settentrionale, nonch\u00e9 agli accordi di Plombi\u00e8res (Trattato di Torino del 24 marzo 1860 che sanc\u00ec l'annessione della Contea di Nizza e della Savoia alla Francia in cambio dell'appoggio francese alla politica di unificazione italiana condotta dalla monarchia sabauda), venne annessa la maggior parte del Veneto. Il territorio provinciale rimase invariato, secondo le disposizioni del Decreto Rattazzi emanato nel 1859 dal governo sabaudo.\nSimboli.\nNello stemma della provincia la croce rossa su sfondo bianco posizionata al centro, simbolo di Padova, \u00e8 circondata, partendo dal primo in alto a sinistra e in senso orario, dai sette stemmi dei comuni di Este, Cittadella, Monselice, Camposampiero, Piove di Sacco, Conselve e Montagnana.\nComuni.\nAppartengono alla provincia di Padova i seguenti 102 comuni:\nComuni pi\u00f9 popolosi.\nDi seguito \u00e8 riportata la lista dei dieci principali comuni della provincia di Padova ordinati per popolazione (dati: Istat 01/01/2019):\nEconomia.\nArtigianato.\nNell'artigianato la provincia di Padova \u00e8 rinomata per le seguenti produzioni e lavorazioni:"}
{"id": "9173", "revid": "125995207", "url": "https://it.wikipedia.org/wiki?curid=9173", "title": "Provincia di Treviso", "text": "La provincia di Treviso \u00e8 una provincia italiana di abitanti del Veneto.\nConfina a nord con la provincia di Belluno, a est con il Friuli-Venezia Giulia (provincia di Pordenone), a sud con la citt\u00e0 metropolitana di Venezia e la provincia di Padova, a ovest con la provincia di Vicenza.\n\u00c8 la 17\u00aa provincia pi\u00f9 popolata d'Italia e la 14\u00aa pi\u00f9 densamente popolata, nonch\u00e9 una di quelle con il maggior aumento demografico degli ultimi anni. Presidente della provincia, eletto con elezioni di secondo grado ai sensi della Legge 56/2014, \u00e8 Stefano Marcon, sindaco di Castelfranco Veneto, dal 18 settembre 2016. Il Consiglio Provinciale \u00e8 stato eletto, con elezioni di secondo grado, il 31 ottobre 2018 e resta in carica 2 anni.\nDal 2009, sede della Provincia \u00e8 l'ex ospedale psichiatrico Sant'Artemio di Treviso; dopo quattro anni di lavoro, un restauro conservativo e un recupero storico, architettonico e ambientale condiviso dalla Sovrintendenza, che ha vinto prestigiosi premi europei e internazionali, il Sant\u2019Artemio raggruppa gli uffici provinciali per facilitare l\u2019accesso ai servizi, a pochi passi dal Parco dello Storga. La nuova sede punta sull\u2019autosufficienza energetica, grazie a un impianto fotovoltaico di circa 200 Kw e una centrale a biomassa per il riscaldamento degli ambienti. La cittadella si estende su un volume complessivo di 128.489 m\u00b3, con 18.150 m\u00b2 di parcheggio pubblico da oltre 530 posti.\nGeografia fisica.\nGran parte della provincia \u00e8 pianeggiante, ma la fascia settentrionale \u00e8 caratterizzata dalla presenza di rilievi collinari. Lungo il confine con la provincia di Belluno si pu\u00f2 parlare addirittura di montagna, con massicci che sovente superano i mille metri (compresi nelle Prealpi Bellunesi). Le cime pi\u00f9 elevate sono il Monte Grappa (1775\u00a0m, condivisa con le province di Vicenza e Belluno) e il Col Visentin (1764\u00a0m, pure questa presso il confine con Belluno). Peculiare \u00e8 il Montello (371\u00a0m), collina isolata che sorge sulla destra del Piave, allungandosi da Montebelluna a Nervesa della Battaglia.\nLa provincia di Treviso \u00e8 una zona assai ricca di acque, specialmente l'area medio-bassa, dove sono frequenti le risorgive (localmente dette \"fontanassi\"). Tra i fiumi di risorgiva pi\u00f9 importanti \u00e8 da ricordare il Sile che nasce a Casacorba, nel comune di Vedelago, e che caratterizza il centro storico di Treviso. Ma il fiume principale \u00e8 senza dubbio il Piave caratterizzato, per la maggior parte del suo corso, dal largo letto ghiaioso. Altri corsi d'acqua degni di nota sono il Livenza, il Monticano e il Meschio, provenienti dall'area pedemontana.\nNella zona delle prealpi sono da ricordare anche alcuni specchi d'acqua, in particolare il lago Morto (in Val Lapisina, a nord di Vittorio Veneto), il lago di Lago e il lago di Santa Maria (entrambi nel comune di Revine Lago), a cui si aggiungono il lago del Restello e il lago di Negrisiola, sempre in Val Lapisina e di origine artificiale.\nComuni.\nAppartengono alla provincia di Treviso i seguenti 94 comuni:\nComuni principali.\nDi seguito sono riportati i primi dieci comuni della provincia per popolazione residente al 30 novembre 2021 (dati Istat):\nSociet\u00e0.\nEtnie e minoranze straniere.\nAl 31 dicembre 2013 la popolazione straniera residente in provincia contava persone, pari all'11,4% della popolazione totale. Queste le nazionalit\u00e0 pi\u00f9 numerose:\nBench\u00e9 il fenomeno abbia subito una certa contrazione a causa della crisi economica, Treviso risulta ancora una delle province con la maggiore percentuale di stranieri sul totale dei residenti (la seconda in Veneto e la diciassettesima in Italia). Dal punto di vista territoriale si nota come i cittadini stranieri si distribuiscano prevalentemente nella Pedemontana del Grappa (Fonte 19,9%, Possagno 17,1%) e nell'Opitergino (Mansu\u00e8 19,7%, San Polo di Piave 18,6%, Cimadolmo 18,6%) con una sorta di \"ponte\" a collegarle fra loro (Vazzola 16,3%, Susegana 16,1%, Conegliano 15,7%, Pieve di Soligo 17,4%).\nLa Pedemontana \u00e8 stata investita per prima dal fenomeno dell'immigrazione e per questo prevalgono nazionalit\u00e0 quali Marocchini, Senegalesi e Albanesi. Gli stranieri erano attratti dalla forte domanda di manodopera da parte delle aziende locali, ma a causa dell'attuale situazione economica la loro crescita si \u00e8 sostanzialmente interrotta.\nUn fenomeno simile si \u00e8 verificato per l'Opitergino; qui tuttavia gli stranieri sono giunti in tempi pi\u00f9 recenti, infatti prevalgono i cittadini della Romania favoriti dall'ingresso nell'Unione europea nel 2007. Anche in questo caso l'aumento demografico sta subendo una notevole frenata.\nAttualmente i flussi tendono ad indirizzarsi prevalentemente verso le aree dove la presenza straniera \u00e8 ancora relativamente bassa; gli immigrati, evidentemente, cercano di inserirsi in contesti in cui potrebbero avere maggiori possibilit\u00e0 lavorative. \u00c8 il caso della parte meridionale della provincia (Mogliano Veneto, Preganziol) dove si stanno affacciando nazionalit\u00e0 \"nuove\" come Romeni, Ucraini e Moldavi.\nIstituzioni, enti e associazioni.\nSanit\u00e0.\nLa sanit\u00e0 locale nella provincia di Treviso \u00e8 gestita dall'ULSS (Unit\u00e0 Locale Socio Sanitaria) 2 Marca Trevigiana (ex ULSS 7 Pieve di Soligo, ULSS 8 Asolo e ULSS 9 Treviso).\nI maggiori presidi ospedalieri sono:\nStoria.\nLa citt\u00e0 di Treviso ebbe un proprio distretto sin dall'epoca romana, quando venne dichiarata \"municipium\". Esso era per\u00f2 molto pi\u00f9 ristretto dell'attuale, limitandosi alla zona delimitata a sud dal Sile, a est dal Piave, a ovest dal Muson e a nord dal Montello. L'attuale provincia, infatti, si estende anche sugli antichi territori di altre citt\u00e0 romane, ovvero Asolo (pedemontana di destra Piave), Altino (zona a sud del Sile) e Oderzo (sinistra Piave).\nDopo la caduta dell'Impero romano d'Occidente al potere politico si sovrappose quelle ecclesiastico. Verso il 1000 l'attuale Trevigiano risultava partito in due diocesi, quella di Treviso nella destra Piave e quella di Ceneda nella sinistra. Le due aree, comunque, costituivano una certa unit\u00e0 poich\u00e9 ricadevano entrambe nella sfera di influenza della citt\u00e0 che, nei secoli, si evolse a sede di contea, comune e infine signoria.\nSul finire del Trecento la citt\u00e0 entra nell'orbita della Repubblica di Venezia. Il Trevigiano venne smembrato in pi\u00f9 reggimenti, a cui si aggiungevano alcune localit\u00e0 con amministrazione feudale. Nonostante ci\u00f2, esso manteneva la sua integrit\u00e0, poich\u00e9 tutti i distretti, dipendevano in ultima dal podest\u00e0 di Treviso.\nIl Trevigiano era allora ben pi\u00f9 vasto dell'attuale: oltre ai reggimenti di Treviso, Asolo, Castelfranco, Portobuffol\u00e9, Oderzo, Motta, Serravalle, Ceneda e Conegliano e ai feudi di Collalto, Susegana, Valmareno, Cordignano e San Polo, comprendeva anche le podesterie di Mestre e Noale, nonch\u00e9 le contee di Mel, Cesana e San Don\u00e0.\nLa Repubblica di Venezia cadeva il 12 maggio 1797 per mano della Francia rivoluzionaria. I nuovi governanti misero subito mano all'organizzazione territoriale: alle podesterie furono sostituite le municipalit\u00e0 ma questo sistema dur\u00f2 poco: il 30 ottobre dello stesso anno Napoleone Bonaparte stipulava il trattato di Campoformio e cedeva il Veneto all'Arciducato d'Austria.\nIn questo periodo vennero sostanzialmente ripristinati gli antichi organi veneziani: le municipalit\u00e0 (ex podesterie) presero il nome di provveditorie, dipendenti dall'Aulico Governo Centrale di Treviso (detto pi\u00f9 tardi Nobile Congregazione Delegata e, infine, Capitanato Provinciale).\nDopo la battaglia di Austerlitz (2 dicembre 1805) e la successiva pace di Presburgo (26 dicembre 1805), l'Austria \u00e8 costretta a cedere il Veneto all'Impero Francese. Il territorio risult\u00f2 cos\u00ec organizzato in dipartimenti, distretti cantoni e comuni: Treviso fu cos\u00ec messa a capo del dipartimento del Tagliamento, che si estendeva anche sul Pordenonese. I cantoni di Noale, Asolo e Castelfranco vennero in seguito ceduti al Bacchiglione, mentre quello di Mestre passava all'Adriatico.\nL'Austria, ora costituitasi in Impero, rioccupa Treviso il 2 novembre 1813 e l'8 novembre successivo confermava provvisoriamente la struttura amministrativa precedente. Il 19 aprile 1814 viene istituito il Regno Lombardo-Veneto e il 7 aprile 1815 viene decisa una nuova organizzazione territoriale (in vigore dall'8 febbraio 1816): il dipartimento divenne la nuova provincia di Treviso, suddivisa in dieci distretti (Treviso, Oderzo, Motta, Conegliano, Serravalle, Ceneda, Valdobbiadene, Montebelluna, Asolo, Castelfranco; gli ultimi due furono ceduti alla provincia di Vicenza gi\u00e0 nel 1818), a loro volta articolati in comuni. Al vertice del governo stava la delegazione provinciale, appoggiata dalla congregazione provinciale, con funzioni consultive. Questa situazione fu interrotta dalla parentesi del 1848, quando fu istituita la Repubblica di San Marco: in quel breve periodo fu istituito un governo centrale provvisorio e, per ogni distretto, un comitato. Nel 1853 vi fu una nuova riorganizzazione del sistema, con l'abolizione dei distretti di Motta e Ceneda.\nQuesta organizzazione territoriale si \u00e8 sostanzialmente mantenuta nel XX secolo (ricordando che i distretti, poi mandamenti, sono aboliti).\nNatura.\nRiserve naturali.\nViste le ricchezze naturali e paesaggistiche che vanta, nella provincia di Treviso sono presenti molte aree protette di diversa tipologia. Nel complesso, si estendono su circa 49.000 ettari di territorio per quanto riguarda le sole zone S.I.C. e Z.P.S., ma la superficie raggiunge i 91.000 ha contando tutte le aree protette (quasi il 40% dell'intero territorio).\nIn questo senso, l'istituzione pi\u00f9 significativa \u00e8 il Parco regionale del Sile (4.159 ha) che, comprendendo tutto il corso del fiume sino alla Laguna Veneta, toccando anche le provincie di Padova e di Venezia.\nAltre piccole aree protette si trovano sull'altopiano del Cansiglio: sono la Riserva naturale integrale Piaie Longhe-Millifret (129,7 ha condivisi con la provincia di Belluno) e la Riserva statale Campo di Mezzo-Pian di Parrocchia (667 ha). Interessante notare che sono 22.000 gli ettari di foreste protetti, cio\u00e8 quasi la met\u00e0 delle risorse boschive della provincia.\nEconomia.\nArtigianato.\nNell'artigianato la provincia di Treviso \u00e8 rinomata per le seguenti produzioni e lavorazioni:\nCultura.\n\"Sezione in allestimento. Nel frattempo visitare le pagine qui sotto:\"\nCastelli.\nLa provincia di Treviso, almeno in confronto al passato, \u00e8 assai povera di castelli medievali in quanto, con la conquista da parte della Repubblica di Venezia, quest'ultima decise di distruggere la maggior parte dei fortilizi: essi potevano servire da basi per insorti, ma erano anche l'ultima testimonianza, da cancellare, del vecchio potere feudale; inoltre, i castelli, ormai inutili, potevano divenire \"cave\" da cui attingere materiale di recupero.\nI pochi castelli e ruderi rimasti sono sopravvissuti perch\u00e9 ancora propriet\u00e0 di famiglie feudatarie dipendenti da Venezia, oppure perch\u00e9 l'opera di \"smantellamento\" a cui si \u00e8 appena accennato non fu terminata.\nPer quanto riguarda la pianura, restano solo i ruderi di una torre del castello di Rai, in comune di San Polo di Piave (X secolo) e un'altra a Casale sul Sile (quest'ultima, perfettamente conservata, \u00e8 ora parte di una villa privata). Da ricordare, per\u00f2, le cittadine fortificate di Castelfranco Veneto e Portobuffol\u00e9, nate come fortilizi e infine evolutisi in veri e propri centri abitati. Discorso a parte per quanto riguarda la stessa Treviso, citt\u00e0 murata.\nPi\u00f9 frequente la presenza nell'area collinare, amministrata per conto dei Veneziani da alcuni feudatari, come i Collalto e i Brandolini.I primi possedevano due castelli in comune di Susegana: quello detto \"di San Salvatore\", \u00e8 quello meglio conservato; del secondo, nella frazione Collalto, restano la torre principale e tratti delle mura. Ai Collalto apparteneva anche il complesso delle \"torri di Credazzo\", in comune di Farra di Soligo, pi\u00f9 volte saccheggiato e quindi caduto in rovina.\nDei Brandolini era invece il \"Castelbrando\" a Cison di Valmarino il quale, cessate le sue funzioni militari, fu adattato a dimora patrizia secondo lo stile delle ville venete.\nAnche Conegliano \u00e8 sovrastata da una bastia, in parte rimaneggiata se non demolita. Conserva le fattezze originali una delle due torri rimaste, sede di un museo.\nA Vittorio Veneto si possono ammirare due fortilizi: a Ceneda si trova il \"castello di San Martino\", da secoli sede vescovile; a Serravalle \u00e8 ubicato invece una costruzione di origini romane, poi ampliata nel Medioevo e in parte demolita nel Settecento; restano tratti delle mura e altre strutture esterne. Nella vicina Cordignano vi \u00e8 il \"Castelat\", un castello caminese devastato dai Turchi.\nAd Asolo sono conservate due bastie: la prima, il \"palazzo del Pretorio\" \u00e8 di origini medievali, ma fu radicalmente modificata per divenire residenza della nota Caterina Corner; la seconda \u00e8 la \"rocca\", imponente costruzione di cui restano quasi intatte le mura.\nInfine, in localit\u00e0 Sopracastello di San Zenone degli Ezzelini, resta la torre di un antico castello degli Ezzelini.\nAmministrazione.\nLa sede dell'ente Provincia \u00e8 situata dal 2007 in via Cal di Breda, 116 a Treviso presso il complesso edilizio del Sant'Artemio, gi\u00e0 sede dell'ospedale psichiatrico provinciale.\nInfrastrutture e trasporti.\nStrade ed autostrade.\n\"Sezione in allestimento. Nel frattempo visitare le pagine qui sotto:\"\nLinee bus extraurbani.\nIl servizio dei trasporti pubblici su gomma \u00e8 fornito dalla M.O.M. (Mobilit\u00e0 di Marca), societ\u00e0 frutto della fusione del 2011 di La Marca, ACTT, CTM e ATM. Il servizio copre l'intera provincia e le maggiori citt\u00e0 con tratte urbane.\nCollegamenti esterni.\n- Montebelluna citt\u00e0 in provincia di pordenone\n- Montebelluna citt\u00e0 in provincia di cuneo\n- Montebelluna citt\u00e0 in provincia d'Aosta\n- Montebelluna citt\u00e0 in d'Aosta"}
{"id": "9174", "revid": "6923", "url": "https://it.wikipedia.org/wiki?curid=9174", "title": "Provincia di Venezia", "text": "La provincia di Venezia (\"provincia de Venesia\" in veneto, \"provincie di Vignesie\" in friulano) \u00e8 stata una provincia italiana del Veneto, sostituita nel 2015 dall'omonima citt\u00e0 metropolitana.\nStoria.\nLa provincia fu creata nel 1866, col passaggio all'Italia del Veneto in seguito alla Terza Guerra d'Indipendenza, sostituendo l'omonimo ente amministrativo austriaco. Quest'ultimo aveva a sua volta sostituito il Dipartimento dell'Adriatico napoleonico, che, a differenza delle successive suddivisioni amministrative, comprendeva anche i cantoni friulani (suddivisione amministrativa francese equivalente al mandamento) di Aquileia, Latisana e Portogruaro. Le prime elezioni provinciali si tennero il 23 dicembre 1866.\nGeografia fisica.\nLa provincia di Venezia era sostanzialmente una realt\u00e0 eterogenea, che univa all'interno di un unico territorio pi\u00f9 circondari: Venezia, Chioggia, Cavarzere e Cona, Riviera del Brenta, Miranese, Sandonatese, Portogruarese. La provincia confinava con le province di Treviso, Pordenone, Udine, Rovigo e Padova. Aveva un'exclave costituita dai comuni di Chioggia, Cavarzere e Cona, situati tra le province confinanti di Padova e Rovigo e la laguna.\nAmministrazione.\nLa sede provinciale era in Ca' Corner - San Marco, 2662.\nSegue un elenco delle amministrazioni locali.\nComuni.\nAppartenevano alla provincia di Venezia i seguenti 44 comuni:"}
{"id": "9175", "revid": "322321", "url": "https://it.wikipedia.org/wiki?curid=9175", "title": "Provincia di Verona", "text": "La provincia di Verona \u00e8 una provincia italiana del Veneto di abitanti.\n\u00c8 la seconda provincia del Veneto e del Triveneto per numero di abitanti (dopo quella di Padova), la quattordicesima in Italia.\nConfina a nord con il Trentino-Alto Adige (provincia di Trento), a est con la provincia di Vicenza e con la provincia di Padova, a sud con la provincia di Rovigo, a sud e a ovest con la Lombardia (provincia di Mantova e provincia di Brescia).\nGeografia fisica.\nTerritorio.\nLa provincia di Verona \u00e8 la seconda provincia del Veneto per estensione, dopo la provincia di Belluno. Il territorio veronese \u00e8 composto per il 51% dalla pianura, per il 28% da colline e per il 18% da montagne mentre la superficie lacustre del lago di Garda rappresenta il 5% della superficie della provincia.\nLa provincia \u00e8 formata da macro aree:\nClima.\nLa provincia di Verona fa parte di una zona climatica che rientra per la maggior parte nella tipologia temperata umida, con inverni rigidi ed estati calde e afose, ma che subisce l'effetto orografico della catena alpina. Si differenzia rispetto al resto del territorio una regione a clima pi\u00f9 mite, quella lacustre nei pressi del lago di Garda, che presenta un clima che pu\u00f2 definirsi sub-mediterraneo. La temperatura media annua varia dai 9\u00a0\u00b0C registrati dalla stazione meteorologica di San Bortolo (una piccola frazione di Selva di Progno) ai 14\u00a0\u00b0C misurati a Salizzole. La fascia con temperature maggiori si estende lungo una direttrice che va da NO a SE: partendo dal lago di Garda (dove la massa d'acqua mitiga notevolmente le condizioni locali) giunge ad un nucleo caldo collocato nella Bassa Veronese.\nCaratteristiche tipiche del clima padano sono la scarsa circolazione delle masse d'aria, in particolare nel periodo invernale, le forti escursioni termiche giornaliere estive (fino a venti gradi di differenza tra il giorno e la notte), e, per contro, le minime escursioni invernali, che possono essere anche di un solo grado a causa del fenomeno delle inversioni termiche o per la presenza di nebbia.\nMediamente si hanno circa 700\u2013800\u00a0mm di precipitazioni annue distribuite abbastanza uniformemente durante l'arco dell'anno, ad eccezione dell'inverno che risulta essere una stagione piuttosto secca. Le precipitazioni medie annue subiscono variazioni che vanno dai poco meno di 600\u00a0mm registrati a Sorg\u00e0 e Roverchiara fino ai 1200\u20131500\u00a0mm osservati nelle zone settentrionali della provincia: l'andamento delle precipitazioni risulta quindi crescente procedendo dalla pianura verso i monti Lessini.\nL'umidit\u00e0 relativa molto elevata che si registra tra la fine dell'autunno e l'inizio della primavera causa un processo di saturazione e condensazione del vapore acqueo che a sua volta determina la formazione delle nebbie abbondanti in pianura\nStoria.\nL'attuale Provincia di Verona fu un territorio con diverse localit\u00e0 interessate dalle vicende umane e storiche che si svolsero tra il XI secolo e il XIII secolo e dalle numerose propriet\u00e0 che videro protagonisti i vari componenti della famiglia degli Ezzelini. Propriet\u00e0 che furono certosinamente accertate, censite e documentate dopo la loro definitiva sconfitta avvenuta nel 1260.\nLa creazione dell'ente provinciale risale al 1805 ad opera di Napoleone Bonaparte. In quell'occasione venne confermato il passaggio di Sirmione, stabilito dalla repubblica Cisalpina nel 1798, dal Distretto di Villafranca al Dipartimento del Mella, spostando quindi il paese di Catullo nell'orbita bresciana.\nNel 1923 il comune di San Giovanni Ilarione, gi\u00e0 appartenente alla provincia di Vicenza, pass\u00f2 a quella di Verona.\nSociet\u00e0.\nEtnie e minoranze straniere.\nAl 31 dicembre 2015, nella provincia di Verona risiedevano, su un totale di residenti, stranieri che rappresentavano quindi l'11,6% della popolazione. Il comune con il maggior numero di residenti stranieri \u00e8 il capoluogo, con abitanti d'origine non italiana.\nAl 31 dicembre 2015 le dieci comunit\u00e0 straniere pi\u00f9 numerose erano:\nComuni.\nAppartengono alla provincia di Verona i seguenti 98 comuni:\nComuni pi\u00f9 popolosi.\nDi seguito \u00e8 riportata la lista dei 10 comuni pi\u00f9 popolosi della provincia di Verona (aggiornata al 31 dicembre 2020).\nCultura.\nCucina.\nNel veronese si pu\u00f2 gustare un'abbondante variet\u00e0 di piatti. Tra i primi a base di riso, vi sono il risotto al tastasal o il risotto all'Isolana. Secondi sia di carne (tipica la pastissada de caval, una sorta di brasato stracotto di cavallo) che di pesce; senza contare la famosa Pear\u00e0, salsa a base di brodo e pane grattugiato con il pepe.\nDolci.\nIl pandoro e Nadalin sono dolci tipici delle feste. Tra i dolci tipici del veronese ricordiamo il Risino, fatto con bign\u00e8, crema pasticciera e riso lessato. Prodotto di pasticceria, lo si trova assieme alle brioches.\nI Rofioi sono simili a dei ravioli, ripieni di marmellata di susine, fritti nell'olio.\nUn altro dolce tipico del periodo natalizio \u00e8 il Mandorlato di Cologna Veneta.\nEconomia.\nNel veronese trovano luogo numerosi distretti produttivi, a evidenziare la polisettorialit\u00e0 che contraddistingue l'economia provinciale e cittadina, la quale si divide equamente tra industria, commercio, artigianato, servizi, agricoltura (in particolar modo nella provincia) e turismo.\nAgricoltura.\nIl settore vitivinicolo \u00e8 considerato il pi\u00f9 importante del comparto agroalimentare veronese, basti considerare che, a livello provinciale, ben il 40,5% delle aziende agricole si dedica alla coltivazione dell'uva da vino. I vigneti veronesi sono altamente specializzati verso la produzione di qualit\u00e0, tanto che Verona dispone di dieci vini DOC e tre DOCG, tra l'altro ben differenziati tra di loro grazie all'utilizzo di vitigni autoctoni. Il valore della produzione della citt\u00e0 di Verona rispetto a quella provinciale nel suo insieme \u00e8 circa del 15%.\nPure il settore ortofrutticolo rappresenta una realt\u00e0 importante, coinvolgendo un gran numero di imprese del settore primario (in particolar modo nella provincia) e numerose imprese che si dedicano alla lavorazione, alla conservazione e alla commercializzazione dei prodotti (soprattutto in citt\u00e0). La forza di questo comparto si deve in particolar modo alla sua organizzazione (di produttori, di trasformatori, del commercio e dei mercati) e alle infrastrutture.\nLa zona nord-occidentale, la Valpolicella, \u00e8 una zona specializzata nella produzione di vini rossi a denominazione di origine controllata, quali il Valpolicella DOC, il Recioto della Valpolicella DOCG e l'Amarone della Valpolicella DOCG. Nella zona prealpina della Lessinia, nella parte settentrionale della provincia, ci sono pascoli e terreno per l'allevamento del bestiame. In questo contesto viene prodotto il formaggio Monte Veronese che ha ottenuto il riconoscimento di prodotto a denominazione di origine protetta (DOP). La bassa Veronese \u00e8 nota per il suo riso IGP la cui industria organizza annualmente Isola della Scala, mentre Valeggio sul Mincio \u00e8 nota per la produzione artigianale del tortellino. Il territorio di San Mauro di Saline \u00e8 conosciuto per la produzione del marrone. Il comprensorio dell'est veronese produce olio extra vergine di oliva di Mezzane, ciliegie di Cazzano di Tramigna e della Val d'Alpone, vini Soave DOC, Recioto di Soave DOCG e Arcole DOC, piselli di Colognola ai Colli e asparagi di Arcole. La zona della bassa Veronese \u00e8 nota per le fragole di San Giovanni Lupatoto, le mele di Zevio, di Ronco all'Adige e di Belfiore, il melone di Trevenzuolo ed Erb\u00e8, il riso di Vialone Nano IGP di Isola della Scala, il radicchio rosso di Casaleone e Cologna Veneta (conosciuta anche per il gelato Zorzi e per il mandorlato), il cavolo di Castagnaro e gli asparagi di Sanguinetto. Nell'area di Vigasio vi \u00e8 una cospicua coltivazione di mais. La parte sud-occidentale della provincia scaligera produce pesche di Pescantina e Bussolengo e il vino bianco Custoza DOC.\nArtigianato.\nNotevole fama ha il mobile classico del basso veronese, la cui attivit\u00e0 produttiva \u00e8 caratterizzata dalla presenza di piccole e piccolissime imprese di tipo artigianale, molto differenziate tra di loro e che ricorrono a subfornitori specializzati per le varie fasi produttive. Questa tecnica artigianale e capacit\u00e0 artistica forniscono un forte vantaggio sulla concorrenza veneta e italiana. Circa il 5% di queste imprese hanno spostato la loro produzione dal basso veronese al capoluogo, in particolar modo quelle che hanno bisogno di una manodopera meno specializzata e che ottengono vantaggi dalla maggior presenza di infrastrutture. Verona \u00e8 rinomata soprattutto per i laboratori di oreficeria, per la lavorazione dei metalli e la produzione di argenteria.\nIndustria.\nL'escavazione del marmo nel veronese ha origini molto antiche, come dimostrano i monumenti marmorei romani della citt\u00e0, realizzati in marmo Rosso di Verona e in marmo Rosa del Garda. Questo distretto produttivo si distribuisce tra Valpolicella, Lessinia e Valpantena, e in minor parte nel capoluogo (10% circa del valore della produzione). Il distretto industriale di Verona rappresenta il principale polo italiano per la lavorazione del marmo e del granito, ed \u00e8 addirittura il pi\u00f9 importante a livello mondiale per quel che concerne la produzione di agglomerati, ricoprendo l'80% della produzione mondiale. La lavorazione del marmo possiede qui una lunga tradizione e diffusione, e ha generato importanti competenze e conoscenze, e quindi un'elevata qualit\u00e0 dei prodotti, anche se all'inizio del XXI secolo si \u00e8 fatta sentire la competizione con nuove realt\u00e0, in particolare Cina, India, Brasile e Turchia.\nIl settore agroalimentare a Verona rappresenta un ramo economico molto importante, e coinvolge numerose aziende agricole, artigianali e (soprattutto nel capoluogo) industrie alimentari, le quali si occupano della produzione, lavorazione, trasformazione, commercializzazione e distribuzione del prodotto alimentare, oltre alla formazione degli addetti al settore e alla ricerca. Particolarmente forte \u00e8 l'export di carni e prodotti a base di carne, preparati e conserve di frutta e di ortaggi, prodotti lattiero-caseari e gelati. Tra le maggiori industrie alimentari e dolciarie ci sono quella capeggiata da Giovanni Rana e tre aziende che devono la loro fortuna soprattutto a un dolce tipico veronese, il pandoro, cio\u00e8 Bauli, Paluani e Melegatti. In ambito conserviero, per la produzione di succhi di frutta, marmellate e semilavorati a base di frutta e verdura per l'industria \u00e8 di grande importanza la Zuegg, che proprio a Verona ha uno stabilimento produttivo e la sede del gruppo.\nImportanti pure i distretti calzaturiero e della moda. Quello del calzaturiero, una scoperta degli anni novanta, si concentra soprattutto a Verona, Bussolengo e San Giovanni Ilarione, anche se la maggior parte delle aziende maggiori hanno ormai delocalizzato la produzione, passando da aziende produttrici a imprese terziarie. Il tessile-abbigliamento nel veronese manifesta alcune peculiarit\u00e0: la forte specializzazione, che comporta la produzione di capi in corso di stagione, basati su prodotti che gi\u00e0 hanno riscosso un certo successo sul mercato nazionale (questa scelta porta a minori investimenti nel campo della progettazione e a maggiori investimenti nell'organizzazione del lavoro). Altra peculiarit\u00e0 \u00e8 la dimensione a carattere familiare delle aziende, che hanno quindi un'organizzazione snella che velocizza i tempi di adattamento in corso d'opera. Un'ultima peculiarit\u00e0 \u00e8 il passaggio intermedio, nella distribuzione, attraverso il grossista.\nA Verona e nel veronese numerose sono le aziende produttrici di macchine e apparecchi meccanici, in particolare specializzate nella produzione di bilance, macchine automatiche per la vendita e la distribuzione, macchine per le industrie chimiche, macchine per usi specifici, macchine per l'industria alimentare, macchine per la movimentazione e il sollevamento, macchine utensili e le attrezzature per la refrigerazione e ventilazione, macchine per l'industria della plastica e della gomma, per la stampa e la legatoria, fabbricazione di stampi, macchine per i settori agricolo ed estrattivo.\nLe attivit\u00e0 legate alla stampa hanno a Verona origine nel 1472, quando venne stampato il primo libro. L'avviamento dell'industria della stampa e della carta avvenne invece tra la fine dell'Ottocento e gli inizi del Novecento, in particolare tappe fondamentali furono la fondazione delle Cartiere Fedrigoni nel 1888 e l'avvio dell'attivit\u00e0 di Arnoldo Mondadori nel 1917, che gi\u00e0 nel 1921 inaugura un grande stabilimento, che si sviluppa ulteriormente negli anni settanta e ottanta. Il distretto, fortemente concentrato in citt\u00e0 e nei suoi dintorni, si configura oggi come un sistema complesso d'imprese grandi, medie e piccole, queste ultime eccellenti in segmenti specifici. Oltre a questo tipo di aziende sono presenti oggi anche operatori della comunicazione visiva.\nLa provincia di Verona vede in Bauli (insediata a Castel d'Azzano), Paluani (insediata a Villafranca di Verona) e Melegatti (insediata a San Giovanni Lupatoto) le tre aziende dolciarie di maggior spessore. Un'altra azienda presente nella zona \u00e8 la Sanson Gelati, ora controllata da Sammontana. Verona e provincia sono conosciute soprattutto per il settore agro-alimentare. In questo campo la maggior realt\u00e0 veronese \u00e8 rappresentata dal Gruppo Veronesi, societ\u00e0 con sede a Quinto di Valpantena. Del Gruppo Veronesi fanno parte AIA (prodotti freschi), Negroni (salumi), Mangimi Veronesi (agrozootecnica) e Sogema (servizi). Non meno importante \u00e8 anche il Pastificio Rana, fondato da Giovanni Rana. Insediata tra Villafranca di Verona e Oppeano \u00e8 la ditta Calzedonia, produttrice di intimo, di cui fanno parte i marchi Calzedonia, Tezenis, Intimissimi, Falconeri.\nA livello industriale puro, hanno rilevanza le aziende Riello (caldaie e impianti tecnologici), Aermec, Ferroli, Franke (cappe cucina e componentistica), Index (tecnologie per isolamenti). Nel settore del marmo (altro vanto di Verona) da citare sono la Marmi Lanza e Quarella. I supermercati sono: Brendolan (Famila), Rossetto, Tosano, Martinelli i maggiori, con il Gruppo Derta (Euronics) come maggior fatturato nel settore elettrodomestici. A Verona hanno sede anche alcune aziende straniere. Tra queste vanno citate il Volkswagen Group Italia (automobili), la GSK (farmaceutica), la Berner (utensileria), M\u00fcller (alimentare), Isuzu (veicoli industriali) e Honda (automobili).\nServizi.\nMolto importante il settore bancario-assicurativo, con aziende di primo piano a livello nazionale, come la Cattolica Assicurazioni e il Banco Popolare, diventata la pi\u00f9 grande banca popolare d'Italia grazie alla fusione tra il gruppo Banco Popolare di Verona e Novara con la Banca Popolare Italiana.\nLe aziende veronesi del settore ICT, ovvero addette all'informatica, alla comunicazione e alla tecnologia, sono concentrate quasi totalmente in citt\u00e0, e sono costituite da numerose piccole e piccolissime aziende e da poche grandi aziende. Si tratta per la maggior parte di aziende fornitrici di servizi, e in minor parte fornitrici di apparecchiature elettroniche ed elettriche.\nPrimissima importanza ha per Verona il complesso sistema di servizi logistici, di trasporto e di organizzazione dei trasporti in generale. In particolare questo distretto logistico si \u00e8 sviluppato grazie al posizionamento all'interno del Quadrante Europa di operatori ferroviari privati e ai progetti di riorganizzazione da parte delle Ferrovie dello Stato, riconoscendo l'importanza dell'Interporto di Verona nel segmento del trasporto ferroviario e intermodale terrestre. Il sistema logistico veronese trova il soggetto di riferimento nello storico Consorzio ZAI. L'interporto veronese \u00e8 il pi\u00f9 importante d'Italia, primato derivato da pi\u00f9 aspetti: l'avere il maggior numero di addetti, essere al centro di tutte le principali infrastrutture di trasporto, offrire numerosi servizi, il possedere la dogana, avere all'interno 110 aziende.\nImportante distretto espositivo \u00e8 quello della Fiera di Verona, nata nel 1898, e ormai realt\u00e0 internazionale. La fiera si tiene presso il complesso Veronafiere, nella zona industriale della citt\u00e0. Il complesso ha una superficie totale di 350.000\u00a0m\u00b2, di cui 122.000\u00a0m\u00b2 divisi tra 12 padiglioni, e ospita oltre 1.100.000 visitatori all'anno, molti provenienti anche dall'estero. Le principali manifestazioni fieristiche, tenute presso Veronafiere sono la \"Fieragricola\", la fiera pi\u00f9 antica, presente fin dal 1898, la \"Fieracavalli\", \"Job&amp;Orienta\", dedicata all'orientamento, alla scuola, alla formazione e al lavoro, \"Marmomac\", la pi\u00f9 importante fiera internazionale del settore, e \"Vinitaly\", una delle maggiori fiere vinicole mondiali, punto d'incontro degli enologi e degli amanti del vino.\nTurismo.\nNel 2009 la provincia \u00e8 stata visitata da 13.092.390 turisti., mentre nel 2010 il trend \u00e8 stato al rialzo con 13.576.875 turisti complessivi.\nLe zone maggiormente conosciute sono quelle attinenti al lago di Garda, dove si concentra la maggior presenza di turisti, anche grazie ai parchi tematici. Da Peschiera a Malcesine sono noti i paesi e le borgate vicine al Garda. Sono note anche le colline della Valpolicella, il Monte Baldo (San Zeno di Montagna), Borghetto sul Mincio e i suoi caratteristici mulini, Villafranca di Verona e le zone della Lessinia. La zona di Bolca \u00e8 famosa per i suoi ritrovamenti archeologici e per i suoi fossili.\nFamosa per la sua Fiera del Riso \u00e8 anche Isola della Scala.\nInfrastrutture e trasporti.\nFerrovie.\nLinee ferroviarie in esercizio:\nLinee ferroviarie in progettazione:\nLinee ferroviarie dismesse:\nAeroporti.\nIn provincia si trova anche l'aeroporto internazionale di Verona-Villafranca, situato tra i comuni di Villafranca di Verona e di Sommacampagna a circa 12\u00a0km da Verona, da cui partono voli nazionali ed internazionali.\nInoltre sono presenti due aeroporti minori a Boscomantico e a Legnago utilizzati per voli turistici e per manifestazioni aeree.\nNavigazione.\nSul lago di Garda \u00e8 attivo un sistema di trasporti lacustre che si avvale di traghetti, aliscafi e catamarani.\nAmministrazione.\nIl 1\u00ba novembre 2018 venne proclamato presidente della Provincia di Verona Manuel Scalzotto con una coalizione formata da Lega Nord e civiche. Il Consiglio Provinciale \u00e8 costituito da 16 consiglieri."}
{"id": "9179", "revid": "580", "url": "https://it.wikipedia.org/wiki?curid=9179", "title": "Provincia di Udine", "text": "La provincia di Udine (\"provincie di Udin\" in friulano, \"Videnska pokrajina\" in sloveno, \"provinz Weiden\" in tedesco, \"Vyd\u00e4nsk\u00e4 provin\u010dj\u00e4\" in dialetto resiano) \u00e8 stata una provincia italiana della regione autonoma Friuli-Venezia Giulia di abitanti con capoluogo Udine. La provincia non esiste pi\u00f9 avendo cessato le sue funzioni di ente locale a partire dal 22 aprile 2018, quando fu posta in liquidazione. Attualmente \u00e8 sede dell'omonimo ente di decentramento regionale di Udine, che ne ricalca i confini e ne ha ereditato alcune strutture.\nRimane invece inalterata come circoscrizione delle amministrazioni statali sul territorio.\nGeografia fisica.\nTerritorio.\nLa provincia di Udine era di gran lunga la pi\u00f9 estesa e popolata delle quattro province della regione. Confinava a nord con l'Austria (Carinzia), a est con la Slovenia (Alta Carniola e Litorale) e con la provincia di Gorizia, a ovest con la provincia di Pordenone e con il Veneto (provincia di Belluno e provincia di Venezia), divise dal corso del fiume Tagliamento. Coi suoi 134 comuni, che vanno dalle Alpi al mare Adriatico, la provincia di Udine risultava essere la prima per maggior numero di questi.\nGeograficamente apparteneva al Friuli che si suole suddividere nell'ambito del territorio della Provincia di Udine in \"Alto Friuli\", con a nord ovest la piccola regione alpina della Carnia e a nord est il Tarvisiano-Canal del Ferro, \"Medio Friuli\" con al centro il capoluogo provinciale e la Bassa friulana a sud.\nStoria.\nLa provincia di Udine venne costituita nel 1866, in seguito all'annessione del Veneto al Regno d'Italia dopo la terza guerra d'indipendenza. Succedeva alla provincia del Friuli esistita nel Regno Lombardo-Veneto.\nLa provincia era suddivisa nei 4 circondari di Udine, Cividale del Friuli, Pordenone e Tolmezzo. Nel 1923 i mandamenti di Tarvisio, Plezzo, Caporetto, Tolmino, Circhina, Idria (escluso il comune di Caccia, che fu aggregato alla provincia di Trieste), Aidussina, Vipacco, Canale, Gorizia, Cormons, Gradisca, Cervignano (esclusi il comunedi Grado, che fu aggregato alla provincia di Trieste, e la localit\u00e0 di Isola Morosini, che pass\u00f2 dal comune di Fiumicello al comune di San Canziano) e Comeno (esclusi i comuni di Aurisina, Malchina, San Pelagio e Slivia, che furono aggregati alla provincia di Trieste) furono aggregati alla provincia in seguito alla soppressione della provincia di Gorizia e Gradisca. Contemporaneamente, la provincia di Udine assunse la nuova denominazione di \"provincia del Friuli\". Nel 1927 fu ricostituita la provincia di Gorizia coi territori che erano stati ceduti alla provincia del Friuli, esclusi i mandamenti di Tarvisio e Cervignano nonch\u00e9 il comune di Chiopris-Viscone, che rimasero sotto Udine. Nel 1940 la provincia del Friuli riassunse la denominazione di \"provincia di Udine\".\nCostituitasi la Repubblica Italiana, nel 1968 dalla provincia di Udine si stacc\u00f2 tutta la parte della cosiddetta Destra Tagliamento, 51 comuni che formarono cos\u00ec la provincia di Pordenone. Nel 1969 ricevette il comune di Forgaria nel Friuli dalla provincia di Pordenone. Dal dicembre 2017 il comune di Sappada pass\u00f2 dalla provincia di Belluno alla provincia di Udine. Nel 1976 la provincia di Udine fu devastata dai terremoti del 6 maggio e del 15 settembre, che provocarono enormi crolli e danni, soprattutto nei comuni pi\u00f9 vicini all'epicentro. Molti crolli furono favoriti dall'et\u00e0 avanzata degli edifici, che erano stati risparmiati dalle devastazioni delle guerre mondiali.\nArrivando ai nostri giorni, essendo il territorio provinciale abbastanza vasto e composito, andando da territori montani al mare Adriatico, sono forti le istanze autonomiste soprattutto da parte della Carnia, che vede in Tolmezzo il suo naturale capoluogo. Pertanto nel 2004 si giunse alla proposta della creazione di una provincia regionale, in base alla nuova legislazione sugli enti locali, da sottoporre a referendum popolare consultivo svoltosi domenica 21 marzo 2004. La nuova provincia regionale si sarebbe dovuta chiamare provincia dell'Alto Friuli, derivando dall'unione dei territori della Carnia, del Tarvisiano e del Gemonese. Per ovviare alle diatribe campanilistiche sulla sede del capoluogo, tra Tolmezzo e Gemona del Friuli, si opt\u00f2 per Venzone. Il referendum ebbe esito negativo, in quanto sia il Gemonese sia il Tarvisiano si opposero al distacco dalla provincia di Udine con percentuali elevate (83,3% di no), a differenza della Carnia che invece vot\u00f2 in favore del distacco (71,8% di s\u00ec, con l'eccezione del comune di Rigolato, 53,7% di no).\nLa provincia rimase in funzione fino al termine del suo ultimo mandato elettorale il 22 aprile 2018, quando fu posta in liquidazione. Le funzioni della Provincia sono state trasferite alla Regione e ai Comuni.\nComuni.\nAppartengono alla provincia di Udine i seguenti 134 comuni:\nComuni pi\u00f9 popolosi.\nI primi 20 comuni della provincia per numero di abitanti (dati ISTAT al 31-10-2021)\nIl comune pi\u00f9 piccolo \u00e8 Drenchia con 97 abitanti.\nSociet\u00e0.\nLingue e dialetti.\nOltre alla lingua italiana, nella provincia di Udine la popolazione utilizza la lingua friulana (nelle variet\u00e0 friulano carnico e friulano centro-orientale) nella quasi totalit\u00e0 dei comuni, la lingua slovena in alcuni comuni delle zone orientali, e la lingua tedesca in alcuni comuni delle zone settentrionali.\nIn 124 comuni su 135, vige la legge regionale 18 dicembre 2007, n. 29 \"Norme per la tutela, valorizzazione e promozione della\nlingua friulana\", con la quale la Regione Friuli Venezia Giulia stabil\u00ec le denominazioni ufficiali in friulano standard e in friulano locale dei comuni in cui effettivamente si parla il friulano. In 18 comuni su 135 (Slavia friulana e Val Canale) \u00e8 riconosciuta la lingua slovena.\nIl tedesco \u00e8 parlato in Val Canale (dove convive con il gruppo linguistico friulano e con quello sloveno) e in due piccole \"isole\" linguistiche: il comune di Sauris e la frazione di Timau del comune di Paluzza. Mentre in Val Canale e a Timau si parlano dialetti di tipo carinziano, il tedesco parlato a Sauris \u00e8 imparentato con le parlate tirolesi. Dal 1999 il tedesco gode di un livello minimo di tutela.\nSia la lingua slovena che le parlate germanofone sono tutelate dalla legge statale 482/99 al pari della lingua friulana. La lingua slovena \u00e8 ulteriormente tutelata dalla legge 38/01.\nAccanto alle lingue sopra citate, vi sono isole dialettali appartenenti alla lingua veneta: si tratta del dialetto udinese e del maranese, rientranti nei dialetti riconosciuti e tutelati dalla L.R. 17 febbraio 2010 n. 5 come \"patrimonio tradizionale della comunit\u00e0 regionale\". Dialetti di tipo veneto si erano anche diffusi presso la borghesia urbana di Palmanova, Gli sloveni sono spesso bilingui e trilingui (sloveno/friulano/italiano) e lo stesso si pu\u00f2 dire per i tedeschi di Sauris e Timau (tedesco/friulano/italiano). Nella Val Canale non \u00e8 raro trovare persone che possono esprimersi correttamente in quattro idiomi: tedesco, italiano, friulano e sloveno.\nEconomia.\n\"principali industrie o attivit\u00e0 economiche caratteristiche\"\nLa provincia di Udine \u00e8 ai primi posti in Italia nella classifica della qualit\u00e0 della vita, classificandosi nel 2006 al 13\u00ba posto (Il Sole 24 ORE).\nIn provincia operano 49.477 attivit\u00e0 produttive (), il 24,5% nel settore agricolo, il 12,5% nell'industria, il 14,5% nelle costruzioni, il 28,7% nel commercio e turismo ed il 19,7% nei servizi. La forza lavoro \u00e8 pari al 64,8% dei residenti, di cui il 96,7% risulta occupata ed il 3,3% in cerca di occupazione.\nTurismo.\nLa provincia di Udine dispone delle spiagge sabbiose di Lignano Sabbiadoro, cittadina che ogni anno ospita migliaia di turisti, specialmente nel periodo estivo.\n\"descrive le principali attrazioni turistiche, capacit\u00e0 ricettiva, linee ferroviarie, autostrade, linee di navigazione, porti, aeroporti\"\nAmministrazioni.\nLa provincia di Udine \u00e8 suddivisa in 135 comuni, sono state altres\u00ec create le seguenti unioni di comuni:\nCitt\u00e0 della provincia di Udine.\nI comuni della provincia di Udine che sono stati insigniti del titolo di citt\u00e0 da parte dello Stato Italiano o istituzioni precedenti sono:\nDal 2003 il titolo di citt\u00e0 viene concesso da parte della Regione Friuli-Venezia Giulia con apposita legge regionale, i comuni sono:"}
{"id": "9180", "revid": "125840323", "url": "https://it.wikipedia.org/wiki?curid=9180", "title": "Provincia di Pordenone", "text": "La provincia di Pordenone (\"province di Pordenon\" in friulano, \"provincia de Pordenon\" in veneto) \u00e8 stata una provincia italiana del Friuli-Venezia Giulia, istituita nel 1968 per distacco dalla provincia di Udine. Venne soppressa come ente locale il 30 settembre 2017 e attualmente \u00e8 sede dell'omonimo ente di decentramento regionale di Pordenone, che ne ricalca i confini e ne ha ereditato alcune strutture. Rimane invece inalterata come circoscrizione delle amministrazioni statali sul territorio.\nGeografia fisica.\n\u00c8 stata una delle quattro province del Friuli-Venezia Giulia, posta tra la media provincia di Udine ad est e il Veneto (provincia di Belluno, Treviso e Venezia) a ovest, confinante a nord e nord-est con la Carnia, ad est, a mezzo del fiume Tagliamento, con la provincia di Udine, a ovest e a sud con il Veneto (provincia di Belluno, Treviso e Venezia) e la pianura veneta, non presentando dunque sbocchi sul mare Adriatico a differenza delle altre province del Friuli-Venezia Giulia. Il territorio comprende parte delle Prealpi Carniche con a nord le Dolomiti Friulane, una parte collinare ed una parte della pianura friulana (alta e bassa friulana). Importante invece \u00e8 la stazione climatica di Piancavallo posta a sud nelle Prealpi Venete al confine col Veneto.\nValli.\nLe valli montane principali sono:\n&lt;br&gt;\nIdrografia.\nI fiumi e laghi principali sono: \nStoria.\nGi\u00e0 nel 1964, con , venne istituito un \"circondario di Pordenone\" nell'ambito della provincia di Udine.\nNel 1969 cedette il comune di Forgaria nel Friuli alla provincia di Udine.\nOnorificenze.\nLa Provincia di Pordenone \u00e8 tra le istituzioni insignite della Medaglia d'oro al valor militare il 17 maggio 1945 per i sacrifici delle sue popolazioni e per la sua attivit\u00e0 nella lotta partigiana durante la seconda guerra mondiale:\nSociet\u00e0.\nLingue e dialetti.\nOltre alla lingua italiana, nella provincia di Pordenone la popolazione utilizza il friulano occidentale, una variante della lingua friulana. In 37 comuni su 50 della provincia infatti, vige la legge regionale 18 dicembre 2007, n. 29 \"Norme per la tutela, valorizzazione e promozione della\nlingua friulana\". Nei comuni dell'alta Valcellina si parla un idioma di transizione fra il ladino dolomitico ed il friulano.\nNella Citt\u00e0 di Pordenone \u00e8 presente anche il dialetto pordenonese, un dialetto veneto coloniale. Altri idiomi dialettali legati al veneto si parlano in alcuni altri centri della Provincia, come Maniago e Sacile. Nei comuni dell'area sud-occidentale della Provincia si parla il \"liventino\", una variante orientale del veneto.\nComuni.\nAppartengono alla provincia di Pordenone i seguenti 50 comuni:\nComuni pi\u00f9 popolosi.\nI comuni con pi\u00f9 di abitanti (dati 31-12-2020) sono nell'ordine:\nIl comune pi\u00f9 piccolo \u00e8 Barcis con 244 abitanti.\nI cinque comuni con la densit\u00e0 abitativa pi\u00f9 alta sono Pordenone (1.344 ab./km\u00b2), Vajont (1.057 ab./km\u00b2), Sacile (609 ab/km\u00b2), Porcia (515 ab/km\u00b2), Casarsa della Delizia (410 ab./km\u00b2).\nAmministrazione.\nAltre informazioni amministrative.\nLa provincia di Pordenone era suddivisa in 50 comuni; vennero altres\u00ec create le seguenti unioni di comuni:\nLa provincia di Pordenone insieme al suo capoluogo, faceva parte di diritto del Consiglio delle Autonomie del Friuli-Venezia Giulia, la cui sede era a Udine.\nSul territorio provinciale operava una comunit\u00e0 montana:\nCitt\u00e0 dell'ex provincia di Pordenone.\nI comuni dell'ex provincia di Pordenone che sono stati insigniti del titolo di Citt\u00e0 da parte dello Stato Italiano o istituzioni precedenti sono:\nDal 2003 il titolo di Citt\u00e0 viene concesso da parte della Regione Friuli-Venezia Giulia, con apposita legge regionale; i comuni sono:\nEconomia.\nLe principali industrie pordenonesi sono la Zanussi, diventata poi Electrolux, la Savio, la Valcucine, la Jacuzzi, la Onda Communication, la Cimolai, la ZML Industries, la C-Blade, la Pietro Rosa TBM e la Roncadin.\n\u00c8 molto fiorente l'industria metalmeccanica e quella del mobile. Questi settori sono ben rappresentati dalla presenza di tre importanti distretti industriali: il distretto del Mobile del Livenza, il distretto della Componentistica e Termoelettromeccanica e il Distretto del Coltello di Maniago.\nSignificativa anche la presenza del comparto della subfornitura (meccanica, plastica, tessile, legno, elettromeccanica).\nFra le strutture a servizio delle imprese operano:\nA Pordenone inoltre ha sede il Polo Tecnologico: un'area di ricerca affiliata all'Area Science Park di Trieste, dove molte aziende della zona svolgevano attivit\u00e0 di ricerca e sviluppo. Una mappa completa delle strutture economiche provinciali \u00e8 consultabile alla sezione business del sito pordenonewithlove.it\nTurismo.\nLa localit\u00e0 turistica principale della provincia di Pordenone \u00e8 Piancavallo.\nLe manifestazioni turistico-culturali pi\u00f9 importanti sono: il festival del libro con gli autori \"pordenonelegge.it\" ; \"Dedica\" ; le \"Giornate del Cinema Muto\" , la \"Sagra degli osei\" di Sacile , \"Folkest\" di Spilimbergo , \"Coltello in Festa\" di Maniago .\n\u00c8 di particolare interesse il Parco naturale delle Dolomiti Friulane (Claut, localit\u00e0 sciistica, Cimolais), la Valcellina (Barcis, lago, Andreis, Montereale Valcellina), la Riserva regionale dei Magredi (Maniago, Vivaro, San Quirino), la Val d'Arzino (Vito d'Asio, fonti solforose di Anduins, castello Ceconi e Pinzano al Tagliamento), la Val Tramontina (Tramonti, i 3 laghi, Campone), la Val Colvera (Frisanco), la Val Cosa (Clauzetto, grotte di Pradis), la Valle del Vajont (Erto e Casso, lago del Vajont) e i centri di Spilimbergo, San Vito al Tagliamento, Sesto al Reghena, Cordovado, Valvasone, Porcia e Sacile, nonch\u00e9 Pordenone. Rinomata localit\u00e0 sciistica gi\u00e0 citata \u00e8 Piancavallo, in comune di Aviano.\nNel 2015, la Citt\u00e0 di Maniago \u00e8 stata insignita della Bandiera arancione dal Touring Club Italiano, per la variet\u00e0 e il valore del contesto storico, culturale e naturalistico.\n\"Pordenone with Love: segui il nostro cuore, amerai la nostra provincia\" era lo slogan della promozione turistica che invitava a visitare il sito istituzionale ufficiale turistico provinciale Pordenone with love.\nInfrastrutture e trasporti.\nStrade.\nLa SS13.\nLa strada principale, pi\u00f9 importante e pi\u00f9 trafficata della provincia di Pordenone \u00e8 la Strada statale 13 Pontebbana, che taglia la provincia in senso latitudinale, dal centro abitato di Sacile (dove entra dalla provincia di Treviso) al centro abitato di Casarsa della Delizia, passando per Fontanafredda, Porcia, Pordenone, Fiume Veneto, Zoppola ed entrando in provincia di Udine attraverso il Ponte della Delizia, che si trova in comune di Valvasone Arzene.\nDalla sua importanza viaria deriva una innegabile ripercussione nella geografia umana ed economica del territorio provinciale: lungo il suo asse si riscontra, infatti, la pi\u00f9 alta densit\u00e0 abitativa della provincia (i comuni di Pordenone capoluogo, Sacile, Porcia e Casarsa della Delizia, tutti attraversati dall'arteria, sono 4 dei 5 pi\u00f9 densamente popolati, ma in generale gli insediamenti abitativi sono pressoch\u00e9 continui - o tutt'al pi\u00f9 alternati ad insediamenti commerciali ed industriali - anche nei punti in cui la densit\u00e0 scende leggermente), nonch\u00e9 la pi\u00f9 alta densit\u00e0 commerciale (soprattutto in corrispondenza del grande polo commerciale di Pordenone est, che copre una superficie ininterrotta di circa 4\u00a0km, dai pressi del fiume Meduna allo svincolo della A28 di Cimpello).\nAltre strade principali.\nAltre arterie stradali di notevole importanza sono la SS251, che parte dalla Pedemontana (dove entra dalla provincia di Belluno) scendendo verso il capoluogo, per poi correre parallela alla A28 da Pordenone a Portogruaro (Venezia), attraversando il centro abitato di Azzano Decimo; la SS463, che, entrata dalla provincia di Udine, si innesta con la SS13 presso Casarsa della Delizia e raggiunge Portogruaro attraversando San Vito al Tagliamento e Cordovado, superata la quale si immette nella citt\u00e0 metropolitana di Venezia; la SS464, che attraversa in senso latitudinale la Pedemontana, da Spilimbergo (dove entra in provincia di Udine) fino a Maniago.\nAll'interno della provincia vi sono poi altre arterie locali, attraversate da notevoli flussi di traffico. Tra queste, la SP35 \"Opitergina\" che da Pordenone raggiunge Oderzo (Treviso) passando per Prata di Pordenone; la SP29 \"Pedemontana Occidentale\", che da Caneva raggiungeva Montereale Valcellina (e raccordandosi con la viabilit\u00e0 principale, collega di fatto Sacile con Maniago); la SP1 \"Val d'Arzino\", che da Spilimbergo (dove si innesta con la SS464) raggiungeva Motta di Livenza, intersecando la SS13 a Casarsa della Delizia ed attraversando San Giorgio della Richinvelda, Valvasone Arzene, San Vito al Tagliamento, Chions e Pravisdomini, entrando poi in provincia di Treviso; l'arteria Cimpello - Sequals, che parte da Pordenone est (in comune di Fiume Veneto) e, superata Zoppola, sale verso nord fino ad innestarsi alla SS464 all'altezza di Sequals. La SS552, che sempre da Sequals sale verso Meduno, Tramonti e il Passo del Monte Rest, dove entra in provincia di Udine in comune di Socchieve.\nFerrovie.\nLa linea ferroviaria principale che attraversa la provincia \u00e8 la Udine-Venezia. I centri pi\u00f9 importanti, in cui si trovano le stazioni ferroviarie principali, posti su tale linea sono Pordenone capoluogo, Sacile e Casarsa della Delizia.\nStazioni minori, sulla stessa linea, erano presenti a Cusano di Zoppola e Fontanafredda.\nLe altre due linee ferroviarie pordenonesi si innestano a Sacile (linea Sacile-Gemona del Friuli) e a Casarsa (linea Casarsa-Portogruaro).\nI centri principali attraversati dalla prima sono Aviano e Maniago; dalla seconda sono San Vito al Tagliamento e Cordovado.\nAutostrade.\nL'unica autostrada della provincia \u00e8 la A28 Portogruaro - Pordenone - Conegliano, che entra nel pordenonese dalla citt\u00e0 metropolitana di Venezia all'altezza dello svincolo di Sesto al Reghena ed esce nella provincia di Treviso dopo lo svincolo di Sacile Ovest."}
{"id": "9181", "revid": "2195494", "url": "https://it.wikipedia.org/wiki?curid=9181", "title": "Provincia di Gorizia", "text": "La provincia di Gorizia (\"provincie di Gurize\" in friulano, \"pokrajina Gorica\" in sloveno, \"provincia de Gorisia\" in dialetto bisiaco) \u00e8 stata una provincia italiana della regione Friuli-Venezia Giulia il cui capoluogo era Gorizia. Come ente locale, \u00e8 stata soppressa il 30 settembre 2017 e attualmente \u00e8 sede dell'omonimo ente di decentramento regionale di Gorizia, che ne ricalca i confini e ne ha ereditato alcune strutture. Rimane invece inalterata come circoscrizione delle amministrazioni statali sul territorio.\nGeografia fisica.\nConfinava con la provincia di Udine a ovest, con la provincia di Trieste a sud-est, con la Slovenia (Litorale/\"Primorska\") a nord ed est, e con il mare Adriatico a sud.\nComuni.\nAppartenevano alla provincia di Gorizia i seguenti 25 comuni.\nIl comune pi\u00f9 piccolo \u00e8 Dolegna del Collio con 350 abitanti.\nComuni pi\u00f9 popolosi.\nSono 8 i municipi popolati da pi\u00f9 di cinquemila persone:\nLe citt\u00e0 della provincia di Gorizia.\nI comuni della provincia di Gorizia che sono stati insigniti del titolo di citt\u00e0 da parte dello Stato Italiano o istituzioni precedenti sono:\nDal 2003 il titolo di citt\u00e0 viene concesso da parte della Regione Friuli-Venezia Giulia con apposita legge regionale.\nStoria.\nLa provincia di Gorizia venne istituita nel 1927, nell'ambito del riordino delle circoscrizioni provinciali italiane voluto dal regime fascista; il territorio della nuova provincia corrispondeva a quello degli ex circondari di Gorizia (escluso il comune di Chiopris-Viscone) e di Tolmino della provincia del Friuli.\nTra il 1927 e il 1947 la provincia di Gorizia era estesa su un territorio sensibilmente pi\u00f9 ampio di quello attuale, visto che comprendeva anche l'alta e media valle dell'Isonzo con i suoi affluenti fino a Gradisca, corrispondendo solo in parte alla vecchia provincia di Gorizia soppressa nel 1923. La provincia di Gorizia esistita dal 1927 al 1947 venne infatti ricreata quattro anni dopo la sua precedente soppressione, causata da motivi amministrativi e politici, con confini leggermente differenti, staccandola dalla provincia di Udine..\nLa nuova provincia del 1927 ebbe una superficie di 2.730\u00a0km\u00b2 e 209.700 abitanti ed articolata su 128 comuni, ridotti a 42 per effetto di 86 soppressioni avvenute nel 1927-1928. (7 comuni furono ricostituiti nel 1954-1955).\nDopo la vittoria sulla Jugoslavia e la sua parziale occupazione da parte del Regno d'Italia nella primavera del 1941, la provincia di Gorizia non ebbe ampliamenti come invece quella di Zara e quella di Fiume. Divenne per\u00f2 confinante ad est con la nuova provincia di Lubiana, all'interno dell'Italia ingrandita nei suoi confini orientali.\nDal 1943 al 1945 il territorio fu compreso nella Zona d'operazioni del Litorale adriatico (OZAK), un protettorato militare della Germania. In tale periodo si susseguirono le repressioni nazifasciste che portarono la provincia di Gorizia ad essere la prima in Italia per numero di morti nei campi di sterminio nazisti, seguita dalle province di Firenze, Genova e Fiume.\nDal 1945 al 1947 fu divisa in 2 dalla linea Morgan. La zona A ad ovest, amministrata dagli anglo-americani, comprendeva fra l'altro Plezzo, Caporetto, Canale d'Isonzo, Cormons, Gradisca, Gorizia e Comeno. La zona B ad est, amministrata dagli jugoslavi comprendeva fra l'altro Tolmino, Santa Lucia d'Isonzo, Idria, Aidussina e Vipacco.\nNel 1947 a seguito del trattato di pace di Parigi fu tracciato il nuovo confine. Dei 2.730\u00a0km\u00b2 che aveva avuto la provincia dal 1927 in poi, rimasero all'Italia solo circa 215\u00a0km\u00b2, cio\u00e8 meno di 1/12, con 9 comuni su 42; i restanti 33 furono ceduti alla Jugoslavia. Per quanto riguarda la provincia di Trieste, fu creato il Territorio Libero di Trieste con questa citt\u00e0 ed altre localit\u00e0 della sua provincia, nonch\u00e9 alcuni paesi gi\u00e0 appartenuti alla provincia di Pola, mentre rimase all'Italia il mandamento di Monfalcone (esclusa Duino) e il comune di Grado, circa 245\u00a0km\u00b2 con 9 comuni, che furono riaggregati alla provincia di Gorizia, com'era stato fino al 1923. La sistemazione interna avvenne con decreto legge n\u00ba 1430 del 28 novembre 1947.\nI territori degli attuali comuni di Duino-Aurisina, Sgonico e Monrupino, gi\u00e0 parte della contea e poi provincia di Gorizia e Gradisca fino al 1923, furono inseriti nella zona A del territorio Libero di Trieste, ora provincia di Trieste. Tutte le altre localit\u00e0 che nel 1923 erano passate dalla provincia di Gorizia e Gradisca a quella di Trieste furono cedute alla Jugoslavia.\nNel 1975 con il trattato di Osimo furono attuate alcune lievi rettifiche del confine. In particolare sul monte Sabotino ritorn\u00f2 all'Italia la cresta di cima fra la vetta e i ruderi della chiesa di San Valentino: l'Italia in cambio costru\u00ec una strada internazionale per collegare il Collio sloveno a Nova Gorica sulle pendici di quel monte. Nel corso degli anni cinquanta i comuni passarono da 18 iniziali a 25 per via della ricostituzione di 7 (degli 86) comuni soppressi nel 1927-1928.\nIl 28 novembre 2016 si \u00e8 tenuto l'ultimo Consiglio provinciale; dal 1\u00ba dicembre 2016 \u00e8 stato abolito l'ente della provincia di Gorizia, come previsto dal nuovo statuto regionale del Friuli-Venezia Giulia approvato il 20 luglio 2016 da cui sono stati cancellati gli enti intermedi.\nAi sensi della L.R. 26/2014 e successive modifiche la Provincia di Gorizia \u00e8 stata messa in liquidazione il 1\u00ba gennaio 2017 e definitivamente cancellata il 30 settembre 2017. Le funzioni della Provincia sono state trasferite alla Regione, ai Comuni e agli UTI.\nElenco dei comuni nel 1947.\nNel 1947 a seguito del trattato di pace di Parigi rimasero all'Italia 9 comuni su 42; i restanti 33 furono ceduti alla Jugoslavia. Attualmente sono articolati su 12 comuni sloveni per via di successive aggregazioni. Ai 9 comuni rimasti, si aggiunsero gli 8 comuni della Bisiacaria e il comune di Grado che nel 1947 furono riaggregati alla provincia di Gorizia, di cui avevano fatto parte fino al 1923. Nel corso degli anni cinquanta i comuni passarono dai 18 iniziali a 25 per via della ricostituzione di 7 (degli 86) comuni soppressi nel 1927-1928.\nCultura.\nLingue e dialetti.\nOltre alla lingua italiana, nella provincia di Gorizia la popolazione utilizza la lingua friulana (nella variante friulano orientale) e la lingua slovena.\nIn 15 comuni su 25, vige la legge regionale 18 dicembre 2007, n. 29 \"Norme per la tutela, valorizzazione e promozione della\nlingua friulana\".\nIn 8 comuni su 25 la lingua slovena \u00e8 riconosciuta e tutelata al pari della lingua friulana dalla legge statale 482/99 e dalla legge 38/01.\nAccanto alle lingue riconosciute ufficialmente, varianti locali della lingua veneta sono parlate a Gorizia, cos\u00ec come nella Bisiacaria (il dialetto bisiaco) e il dialetto gradese (\"gra\u00ecsan\") a Grado. Il veneto \u00e8 compreso e comunemente parlato anche dalla maggior parte dei madrelingua friulani e sloveni.\nAmministrazioni.\nPresidenti eletti democraticamente:"}
{"id": "9182", "revid": "125716672", "url": "https://it.wikipedia.org/wiki?curid=9182", "title": "Provincia di Potenza", "text": "La provincia di Potenza \u00e8 una provincia italiana della Basilicata, di abitanti.\nAffacciata a sud-ovest per un breve tratto sul mar Tirreno, confina a ovest con la Campania (provincia di Salerno e provincia di Avellino), a nord con la Puglia (provincia di Foggia, provincia di Barletta-Andria-Trani e citt\u00e0 metropolitana di Bari), a est con la provincia di Matera e a sud con la Calabria (provincia di Cosenza).\nLa provincia di Potenza, che fino al 1927 includeva anche il territorio dell'odierna provincia di Matera, ha ereditato il suo stemma dall'antica provincia di Basilicata.\nGeografia fisica.\nPi\u00f9 estesa della provincia lucana di Matera, quella di Potenza si caratterizza per la molteplicit\u00e0 degli ambienti che la compongono. Difatti al suo interno sono presenti vari poli industriali, come quello di San Nicola di Melfi, ma anche ambienti prettamente naturali come i laghi di Monticchio, la costa di Maratea (unico sbocco sul mare della provincia), la zona centrale della foresta lucana, il massiccio del Monte Sirino ed il vasto Parco nazionale del Pollino, condiviso con la Calabria e con sede a Rotonda, nella parte meridionale della provincia.\nLa citt\u00e0 principale \u00e8 Potenza, in cui \u00e8 concentrata la maggior parte dei servizi della Pubblica Amministrazione. Seconda citt\u00e0 della provincia, per numero di abitanti, \u00e8 Melfi. Lo sviluppo economico e demografico, di quella che fu la citt\u00e0 di Federico II di Svevia, \u00e8 dovuto principalmente alla presenza del polo industriale di \"San Nicola\", dentro il quale sono collocate attivit\u00e0 legate al settore automobilistico della FIAT. Fanno parte del territorio provinciale i laghi di Monticchio, il lago Sirino ed i laghi artificiali di Monte Cotugno, del Pertusillo, di Acerenza e del Rendina.\nLa provincia \u00e8 stata ripetutamente colpita dai terremoti, tra i quali si citano il sisma del 1694, quello del 1851, quello del 1857, quello del 1930 e quello del 1980.\n\u00c8 attraversata dall'autostrada A2, alla quale si ha accesso attraverso quattro svincoli presenti nei comuni di Lagonegro (Nord e Sud) e Lauria (Nord e Sud), nonch\u00e9 dal raccordo autostradale Sicignano-Potenza, che dalla stessa A2 si stracca all\u2019altezza di Sicignano, attraversa la provincia longitudinalmente, e dopo Potenza prosegue fino allo Ionio diventando strada statale 407 Basentana.\nComuni.\nLa provincia di Potenza detiene il maggior numero di comuni, sul territorio lucano, rispetto alla vicina Provincia di Matera. Cinque di questi comuni sono di origine arb\u00ebresh\u00eb: Barile, Ginestra, Maschito, San Costantino Albanese e San Paolo Albanese. Alla provincia di Potenza appartengono i seguenti 100 comuni:\nComuni pi\u00f9 popolosi.\nLe statistiche sono quelle ufficiali elaborate dall'ISTAT. Di seguito vengono elencati i comuni con pi\u00f9 di diecimila abitanti:\nInfrastrutture e trasporti.\nLinee ferroviarie.\nSono due le compagnie che gestiscono la rete ferroviaria nella provincia: RFI e le Ferrovie Appulo Lucane.\nLe reti ferroviarie di RFI sono:\nBisogna ricordare anche la ferrovia Sicignano degli Alburni-Lagonegro chiusa al traffico dal 1987.\nLe linee ferroviare delle Ferrovie Appulo Lucane sono:\nLinee stradali.\nAutostrade.\nNella provincia \u00e8 presente l'Autostrada A2, inoltre \u00e8 presente il RA5 che si collega all'A2.\nStrade statali e provinciali.\nLe principali strade della provincia sono:\nPorti e aeroporti.\nPorti.\nNel territorio \u00e8 presente il porto turistico di Maratea primo porto italiano ad essere capitanato da una donna.\nAeroporti.\nNel territorio sono presenti due aviosuperfici:"}
{"id": "9183", "revid": "1632387", "url": "https://it.wikipedia.org/wiki?curid=9183", "title": "Provincia di Napoli", "text": "La provincia di Napoli (\"pruvincia 'e N\u00e0pule\" in napoletano) \u00e8 stata una provincia italiana, all'interno della regione Campania, esistita fino al 2014, quando \u00e8 stata soppressa per far posto alla citt\u00e0 metropolitana di Napoli. Era l'erede dell'omonima provincia gi\u00e0 esistente nel Regno di Napoli e nel Regno delle Due Sicilie, fondata nel 1806.\nStoria.\nCon l'espansione urbana di Napoli durante il regime fascista, dovuta all'annessione di una parte degli antichi casali autonomi che oggi corrispondono ai quartieri periferici della citt\u00e0 e la soppressione della provincia di Terra di Lavoro nel 1927, la provincia napoletana amplia il suo territorio rispetto a quello delimitato agli inizi del '800 durante il dominio francese, ingloba i circondari dell'antica \"Liburia\" compreso le isole ponziane.\nLa decisione di sopprimere la Terra di Lavoro, fu sicuramente impopolare e ritenuta penalizzante da gran parte della popolazione e della politica locale.\nIl Duce motiv\u00f2 che tale scelta era dettata dalla precisa volont\u00e0 di dare a Napoli il necessario respiro territoriale, spiegando che la \"Terra di lavoro\" era \u201cun'assurda eredit\u00e0 medievale\u201d, per cui Caserta, sviluppatasi attorno alla reggia borbonica, per sua natura e vocazione doveva esercitare il ruolo della \"Versailles\" di Napoli. Napoli in effetti, per estensione territoriale era la penultima provincia del Regno, ma l'idea di farne una citt\u00e0 di respiro mediterraneo si dimostr\u00f2 sin dal primo momento un progetto solo ed esclusivamente propagandistico del regime fascista.\nNel 1945 con la fine della guerra e la caduta del regime fascista, con un decreto luogotenenziale (n. 373 dell'11 giugno 1945) il governo Bonomi, istitu\u00ec la provincia di Caserta, comprendente la parte della provincia di Terra di Lavoro passata alla provincia di Napoli ad eccezione dei circondari di Nola e Acerra, mentre le isole di Ponza e Ventotene, furono annesse gi\u00e0 nel 1937 alla provincia di Littoria, oggi provincia di Latina.\nQuest'ultima pianificazione traccia il perimetro della attuale citt\u00e0 metropolitana di Napoli, oggi caratterizzata da una diffusa urbanizzazione spesso incontrollata e che ha creato una delle conurbazioni pi\u00f9 vaste d'Italia.\nPiano territoriale.\nLa provincia di Napoli nel PTCP (Piano territoriale di coordinamento provinciale) suddivise il territorio in sei macro aree omogenee che oggi formano la Citt\u00e0 metropolitana di Napoli\ncon la conseguente abolizione della provincia, ai sensi della legge n\u00b0142/90, della riforma del titolo V dell'articolo 114 e della legge 42/2009 sulle autonomie locali.\nLe leggi approvate prevedono il decentramento di funzioni amministrative nelle municipalit\u00e0 cittadine e nei comuni del comprensorio; il tutto \u00e8 racchiuso nel progetto denominato \"Grande Napoli\" che porter\u00e0 ad un nuovo assetto istituzionale del territorio.\nLa citt\u00e0 metropolitana svolger\u00e0 i compiti fondamentali della Provincia, si dovr\u00e0 occupare anche della pianificazione territoriale generale e delle reti infrastrutturali, della gestione dei servizi pubblici di ambito metropolitano, di mobilit\u00e0 e viabilit\u00e0, di promozione e coordinamento dello sviluppo economico e sociale, come cassa avr\u00e0 il patrimonio e le risorse umane e strumentali della Provincia soppressa.\n1 \u2013 Municipi di Napoli.\n2 \u2013 Entroterra nord: \n3 \u2013 Area vesuviana:\n4 \u2013 Area nolana: \"Camposano\", \"Carbonara di Nola\", \"Casamarciano\", \"Cicciano\", \"Cimitile\", \"Comiziano\", \"Liveri\", \"Mariglianella\", \"Marigliano\", \"Nola\", \"Palma Campania\", \"Roccarainola\", \"San Gennaro Vesuviano\", \"San Paolo Bel Sito\", \"San Vitaliano\", \"Saviano\", \"Scisciano\", \"Tufino\", \"Visciano\".\n5 \u2013 Area flegrea con le isole di Ischia e Procida: \"Bacoli\", \"Barano d'Ischia\", \"Casamicciola Terme\", \"Forio\", \"Ischia\", \"Lacco Ameno\",\"Serrara Fontana\", \"Monte di Procida\", \"Pozzuoli\", \"Procida\", \"Quarto\".\n6 \u2013 Penisola sorrentina con l'isola di Capri, \"Agerola\", \"Anacapri\", \"Capri\", \"Casola di Napoli\", \" Gragnano\", \"Lettere\", \"Massa Lubrense\", \"Meta\", \"Piano di Sorrento\", \"Pimonte\", \"Sant'Agnello\", \"Sant'Antonio Abate\", \"Santa Maria la Carit\u00e0\", \"Sorrento\", \"Vico Equense\".\nComuni.\nAppartenevano alla provincia di Napoli i seguenti 92 comuni:\nInfrastrutture e trasporti.\nFerrovie.\nOltre ai servizi regionali svolti da Trenitalia nell'ambito del contratto di servizio stipulato con la Regione Campania, il territorio provinciale \u00e8 servito dalle relazioni ferroviarie svolte dalla societ\u00e0 Ente Autonomo Volturno sulla propria rete sociale.\nFra il 1881 e il 1960 in provincia di Napoli fu attiva l'estesa rete extraurbana su ferro realizzata ad opera Soci\u00e9t\u00e9 Anonyme des Tramways Provinciaux, azienda belga che eserciva le linee tranviarie Napoli-Aversa/Giugliano, Aversa-Albanova, Napoli-Frattamaggiore e Napoli-Caivano."}
{"id": "9184", "revid": "580", "url": "https://it.wikipedia.org/wiki?curid=9184", "title": "Provincia di Benevento", "text": "La provincia di Benevento \u00e8 una provincia italiana della Campania, di abitanti, istituita il 25 ottobre 1860.\nGeografia fisica.\nSituata nel settore meridionale dell'antico Sannio, confina a nord con il Molise (provincia di Campobasso), a est con la Puglia (provincia di Foggia), a sud con la provincia di Avellino (entro cui vi \u00e8 l'exclave di Pannarano) e con la citt\u00e0 metropolitana di Napoli, a ovest con la provincia di Caserta.\nLa sua massima dimensione latitudinale tra il \"colle Giglio,\" sul confine nord (41\u00b029') e il \"monte Avella\", sul confine sud (40\u00b059') \u00e8 di 30', pari a 55,590\u00a0km; mentre la massima ampiezza longitudinale, fra la frazione \"Biancano\" di Limatola (sul fiume Volturno) a ovest (1\u00b054') e il tratturello Camporeale-Foggia sul confine orientale (2\u00b042') \u00e8 di 48', pari a 67\u00a0km circa (al parallelo 41\u00b014' che taglia per met\u00e0 la provincia).\nPosta nel cuore dell'Appennino meridionale, a cavallo tra il settore sannita e quello campano, la provincia ha la forma di una grande conca, compresa quasi tutta nel medio-basso bacino del Calore - Volturno, tranne l'estremo lembo proteso verso nord-est, il quale rientra nell'alto bacino del Fortore.\nL'altitudine varia dai 44 metri della punta di Limatola ai 1822 metri del monte Mutria; la provincia \u00e8 cinta dai contrafforti del Matese e del Molise a nord; dai monti della Daunia a est; dai monti del Partenio e dell'Irpinia a sud; e dai monti Tifatini a ovest.\nClima.\nIl clima della provincia di Benevento presenta inverni freddi, con gelate e brinate che si presentano spesso al mattino dopo nottate con cielo sereno. Nelle conche appenniniche, dove peraltro si trova il capoluogo, si ha il fenomeno dell'inversione termica, che favorisce la marcata discesa di temperatura dopo il tramonto per irraggiamento notturno, per cui spesso la temperatura scende anche al di sotto degli 0 \u00b0C in mancanza di vento e di nubi. Le precipitazioni sono scarse, con accumuli annuali che mediamente non superano i 600\u2013700\u00a0mm. Fa eccezione la zona pedemontana al confine col Molise, dove, grazie all'effetto Stau indotto dal Matese, le precipitazioni aumentano sensibilmente con accumuli annuali che arrivano sino a 2000\u00a0mm. D'inverno la neve cade in abbondanza sul massiccio del Matese e in generale sopra i 400\u2013500\u00a0m; la neve si spinge a quote inferiori solo in occasione di poderose irruzioni di aria gelida dai Balcani. Un evento nevoso molto importante nella provincia di Benevento ci fu nel febbraio 2012, quando il beneventano, come praticamente tutta l'Italia, fu colpito da gelo e neve fino al piano, con accumuli nevosi fino a 35\u00a0cm nel capoluogo.\nMonti.\nNella conca di Benevento, da quando un lago preistorico prese figura e corso di fiume formando l'odierna valle del medio e basso Calore, vi confluiscono da opposte direzioni, proprio nei pressi della citt\u00e0, i suoi due maggiori tributari, il Tammaro da nord, il Miscano e l'Ufita da est e il Sabato da sud, i quali, scavando con il Calore medesimo, le tre maggiori vallate della provincia, la dividono in quattro settori:\nNel settore sud-est vi sono le ultime diramazioni dei monti dell'Irpinia, che separano la valle del Sabato da quella del Calore, con le alture di San Giorgio del Sannio (380\u00a0m), quelle di Sant'Angelo a Cupolo, con il \"monte Pagliari\" (475\u00a0m), quelle di San Nazzaro e Calvi, con il \"monte San Marco\" (505\u00a0m) e le alture di \"Cucciano\" che separano il bacino del medio Calore dalla valle dell'Ufita, con il \"monte Calvano\" (554\u00a0m), \"Rocchetta\" (632\u00a0m) e \"Cucciano\" (700\u00a0m).\nNel settore nord-est vi \u00e8 l'incurvatura della dorsale appenninica, dove i \"monti del Sannio\" si congiungono con i monti Dauni, formando la catena la catena arcuata dei monti di Castelfranco, Montefalcone, Foiano di Val Fortore e Baselice nella quale sono le sorgenti del Fortore.\nIn questa catena emergono i monti: \"Taglianaso\" (908\u00a0m), \"Teglia\" (742\u00a0m), \"Tufara\" (913\u00a0m) e \"S. Angelo\" (641\u00a0m) al confine nord-est, sulla destra del Fortore; mentre sulla sinistra, costituenti lo spartiacque tra la valle del Fortore e quella del Tammaro si trovano i monti: \"Serravescigli\" (892\u00a0m), \"Calvello\" (946\u00a0m), \"Rovino\" (920\u00a0m), S. Onofrio (950\u00a0m), \"S. Luca\" (981\u00a0m) e \"S. Marco\" (1007\u00a0m).\nTra le diramazioni dei \"monti del Sannio\" si distinguono anche le montagne di Santa Croce del Sannio con il monte \"S. Martino\" (853\u00a0m), il \"Murgia Giuntatore\" (992\u00a0m), i monti di Colle Sannita (871\u00a0m) e di Castelvetere in Val Fortore (706\u00a0m), le alture di Castelfranco in Miscano con il monte \"S. Felice\" (851\u00a0m), di San Marco dei Cavoti con il monte \"Caffarello\" (687\u00a0m), e le alture di Foiano di Val Fortore con i monti \"Barbato\" (946\u00a0m) e \"Fontesanlorenzo\" (981\u00a0m), fino al colle di Paduli (380\u00a0m) e al monte\" Crapiano\" (371\u00a0m) che forma le appendici estreme dei \"monti del Sannio\" sulla destra del Calore.\nNel settore NW si elevano le propaggini del Matese, dove sono i monti pi\u00f9 alti della provincia, che determinano lo spartiacque tra le valli del Tammaro, del Volturno e del basso Calore. Il crine di displuvio \u00e8 costituito da una ramificazione che cominciando dal monte \"Acero\" (733\u00a0m), a sud-ovest, gira per i monti \"Monaco di Gioia\" (1331\u00a0m), \"Erbano\" (1390\u00a0m), \"Crosco\" (1300\u00a0m), \"Pescolombardo\" (1566\u00a0m), Monte Mutria (1822\u00a0m), \"Moschiaturo\" (1470\u00a0m), \"Pagliarella\" (1020\u00a0m) e termina all'altro gruppo dei \"Giallonardo\" (1030\u00a0m).\nVi si distinguono inoltre i monti \"Serra Macchia Strinata\" (1252\u00a0m), \"Morrone della Serra\" (1351\u00a0m), \"Colle Statera\", (1252\u00a0m), Cima Selvozza (1194\u00a0m), \"Rotondo\" (926\u00a0m), \"Mangialardo\" (1030\u00a0m), \"Calvello\" (1018\u00a0m), Valluccio (1010\u00a0m), Coppo (1009\u00a0m) e gi\u00f9 sino ai monti di \"S. Vitale\" (250\u00a0m), \"Scopa\" (251\u00a0m) e \"S. Angelo\" (190\u00a0m), che forma le estreme appendici meridionali del Matese.\nNel settore SW, tra i torrenti Serretelle e Corvo ad est, la valle del basso Calore a nord, il bacino del Volturno ad ovest, e la valle dell'Isclero a sud, sorge il gran massiccio del Taburno, il quale a sud-est per mezzo di un ramo formato dal monte \"Mauro\" (671\u00a0m), dal valico di \"Sferracavallo\" (300\u00a0m), dal colle \"Tufara\" (500\u00a0m) e dal monte \"Cornice\" (907\u00a0m) si congiunge al monte \"Avella\" (1591\u00a0m), nella catena del Partenio separando la valle Caudina da quella di Benevento.\nTalch\u00e9 il crine displuviato \u00e8 formato da questo ramo e dai monti Taburno (1393\u00a0m), \"Tuoro Alto\" (1300\u00a0m), \"Rosa\" (1310), Camposauro (1394\u00a0m), \"Pizzo Cupone\" (1234\u00a0m) e Pentime (1170\u00a0m), nella direzione di sud-est a nord-ovest.\nIl massiccio del Taburno \u00e8 formato come da un grande acrocoro, che nella parte superiore comprende la valle Vitulanese lunga circa 15\u00a0km\u00b2, da Montesarchio a Paupisi, cinge a guisa di una grande terrazza il fianco orientale del massiccio in tutta la sua lunghezza e altezza media di circa 500 m, che passa per Campoli, Cautano, Foglianise, Vitulano, Torrecuso e Paupisi.\nIl crinale del Taburno.si sviluppa nella stessa direzione della valle Vitulanese da sud a nord ed \u00e8 diviso trasversalmente in due sezioni per mezzo della piana di \"Prata\" (790\u00a0m) che apre un varco fra i due versanti orientale e occidentale, e mette in comunicazione la valle Vitulanese, con quella del Volturno. La sezione meridionale, oltre ai monti gi\u00e0 menzionati, comprende: il \"Pizzo Cardito\" (1150\u00a0m), \"Cepponeto\" (1270\u00a0m), \"Colle dei Paperi\" (1331\u00a0m), \"Toppo Ortichelle\" (1260\u00a0m), \"Toppo Campiglia\" (1205\u00a0m), m. \"Coppola\" (1011\u00a0m) e la sezione settentrionale del m. Gaudello (1209\u00a0m), il \"Piano d'Andrea\" (1304\u00a0m), il \"Tesoro\" (1180\u00a0m) e altri.\nA sud di Benevento si prolungano le appendici settentrionali del Partenio che segna lo spartiacque fra la valle del \"Corvo\" e quella del Sabato, con il m. \"Trascio\" (461\u00a0m) e le colline di San Leucio del Sannio (380\u00a0m), \"M. Calvo\" (347\u00a0m) e la \"Gran Potenza\" o \"Monte san Felice\" (200\u00a0m).\nValichi.\nIn una zona montuosa come il Sannio non pochi sono i valichi per le comunicazioni interne ed esterne, che una volta, quando esso non era cos\u00ec provvisto di vie ferrate e rotabili, furono per secoli molto frequentati. Sul confine occidentale, con la provincia di Caserta, ve ne sono due: la sella di Arpaia (300\u00a0m) tra il \"Monte Tairano\" (768\u00a0m) e il \"Monte Veccio\" (860\u00a0m), per la quale si giunge nella valle Caudina; e la gola di Moiano (264\u00a0m) per la quale si entra nella medesima valle per chi venga da Sant'Agata de' Goti. Dalla valle Caudina si scende nella conca beneventana attraverso la sella di \"Sferracavallo\" (300m), a sud-est di Montesarchio.\nUn antico valico per il quale il Sannio caudino comunicava con Apulia e Daunia e gli Irpini con i Pentri, era l'altro estremo della provincia, nella gola dell'antica \"Cluvia\", presso Buonalbergo, l\u00e0 dove \u00e8 ora il ponte delle Chianche: qui la via Traiana entrava in connessione con il tratturo Pescasseroli-Candela, un'antica via della transumanza, e proprio qui i Romani posero una guarnigione e una colonia, quale punto strategico inespugnabile, per proteggere le comunicazioni fra la valle del Miscano e quella del Tammaro.\nUn altro valico si trova sul confine nord, presso Sassinoro dove era l'antica stazione di \"Sirpio\" o \"Super Tamarum\" della via Numicia (Itinerario antonino) che conduceva a Boiano: a quella via forse corrisponde in parte l'odierna sannitica.\nAncora, il valico del \"monte Erbano\", sul confine NW della provincia di Benevento, con il Molise, rispondente ad uno dei tre valichi \"poliziani\" per i quali all'interno della regione sannitica si usciva nella pianura campana: il primo quello che viene dal Sannio, il secondo dall'Eribano, e il terzo dall'Irpinia (\"Prima est qua venitur a Samnio, altera ex Eribano, postera e regione hirpinorum.\" Polib.).\nPianure.\nLe pi\u00f9 notevoli pianure della provincia sono:\nAltopiani.\nLa maggior parte degli altopiani sono antiche pianure fluviali che hanno poi sub\u00ecto un sollevamento tettonico, ma esistono anche altopiani d'erosione che corrispondono ad antica superficie d'erosione e altopiani strutturali formati da antiche superfici strutturali.\nNella provincia di Benevento abbiamo:\nIdrografia.\nI \"fiumi\" principali sono: innanzitutto il Calore Irpino, che nasce in provincia di Avellino per riversarsi nel Volturno, il quale interessa parzialmente i confini occidentali; vi sono poi due affluenti del Calore provenienti dalla stessa provincia di Avellino: il Sabato, che confluisce nel Calore nei pressi di Benevento, e l'Ufita (il Miscano, nato in provincia di Foggia, si riversa a sua volta nell'Ufita); un altro affluente, il Tammaro, nasce in provincia di Campobasso e sfocia vicino al capoluogo.\nVi sono poi:\nI \"laghi\" sono pochi e di scarsa importanza:\nFlora.\nLe differenze climatiche e geologiche imprimono una certa differenza anche allo sviluppo della vegetazione nella provincia.\nIn quasi tutte le valli e le pendici vegetano spontaneamente la malva, il rovo, l'ortica, il gettaione, il rosolaccio, lo stoppione, il sambuco erbaceo, la mercorella e simili, indizio della fericit\u00e0 del suolo.\nDati economici.\nDi cui:\nInfrastrutture e trasporti.\nLinee ferroviarie.\nLa provincia di Benevento \u00e8 attraversata da diverse linee ferroviarie, sia di carattere nazionale che di carattere regionale.\nLa principale rete ferroviaria \u00e8 la tratta sannita della linea Napoli - Foggia che permette il collegamento da Roma a Bari passando per i maggiori centri della Puglia. \u00c8 gestita da Rete Ferroviaria Italiana (RFI) che la classifica come \"linea principale\".\nLa linea \u00e8 stata soggetta negli ultimi anni ad alcuni lavori che hanno portato al raddoppio di binario tra Vitulano e Apice. \u00c8 in fase di studio il progetto di tramutarla in una linea con le caratteristiche di alta capacit\u00e0, raddoppiando il resto del tracciato, rettificandolo in certi punti e costruendo una galleria di base che valicher\u00e0 l'Appennino (all'altezza della sella di Ariano) a una quota pi\u00f9 bassa dell'attuale.\nLa linea Benevento\u2013Campobasso \u00e8 una linea ferroviaria secondaria sia della Campania che del Molise e unisce Benevento con Campobasso, dovendo rappresentare all'inizio un'alternativa alla ferrovia Napoli\u2013Foggia per congiungere il Tirreno all'Adriatico: tale iniziativa non verr\u00e0 mai attuata, facendo restare la ferrovia in uno stato di isolamento sin dai suoi albori.\nTra le linee di carattere regionale, sono da segnalare, la linea Benevento - Avellino che collega le due citt\u00e0 della Campania proseguendo poi per Salerno; e la linea Benevento - Cancello detta anche \"Ferrovia della Valle Caudina\", che collega Benevento a Napoli, oggi parte della societ\u00e0 MetroCampania NordEst.\nLinee stradali.\nStrade.\nLa provincia \u00e8 servita da un raccordo:\nStrade statali e provinciali.\nPrima del 1860 vi erano due vie rotabili di grandi comunicazioni: la \"Sannitica\", che da Napoli, attraverso Caserta, Solopaca, Guardia Sanframondi, San Lupo, Pontelandolfo e Morcone andava a Campobasso; e l'antica \"via Consolare\" che da Caserta, attraverso la \"valle Caudina\" e Benevento, andava a innestarsi alla via regia delle Puglie presso Calore (Venticano).\nIn tutto, una novantina di km di vie maestre. Delle due solo la \"via Consolare\" passava per Benevento; essa, essendo allora l'unica grande arteria del transito meridionale tra i versanti tirrenico ed adriatico, bastava a fare di Benevento un centro commerciale e strategico di primissimo ordine, e la citt\u00e0 dovette a ci\u00f2 la sua fortuna nell'antichit\u00e0 \"romana\" e nell'alto medioevo. Ma da quando Benevento, nell'XI secolo, cadde sotto il dominio del Papa, e Carlo I d'Angi\u00f2, per liberare la viabilit\u00e0 del Regno di Napoli, nel 1269 tracci\u00f2 la nuova via, che da Napoli, per Monteforte Irpino, Avellino ed Ariano andava in Puglia, la \"via Consolare\" divenne anemica, e il cuore di essa, Benevento, fu minacciata sempre da paralisi commerciale.\nBisogna tuttavia aggiungere una strada particolare, il Regio Tratturo: ampia via naturale, tracciata, \"sin ab antiquo\", dal periodico passaggio delle gregge e degli armenti. Il regio \"tratturo beneventano\" entrava nella provincia per il passo di \"Serravessilli\", attraversava la \"Murgia delle Fate\" a sud di San Giorgio La Molara, guadando i torrenti \"Drago\" e \"Tamaricchio\" alle loro confluenze con il Tammaro, passava sotto Reino e lasciando a destra Circello, a sinistra Santa Croce del Sannio a nord di Sassinoro entrava nel Molise. Centinaia di migliaia di capi d'armenti passavano e ripasavano annualmente per quella via recando il pi\u00f9 valido contributo alla agricoltura.\nDal 1860 Benevento \u00e8 tornata, un centro importante di viabilit\u00e0 nel mezzogiorno d'Italia. Sin dal 1871 il Prefetto della nuova provincia pot\u00e9 annunziare al Consiglio provinciale, che questa, \"test\u00e9 priva quasi affatto di strade, oramai se n'era tanto arricchita, che tra le province d'Italia non occupava pi\u00f9 uno degli ultimi posti\", e indicava come gi\u00e0 compiute, o presto a compiersi, la provinciale di \"Val Fortore\" che arrivava fino a San Bartolomeo in Galdo, quella dei \"Ciardelli\" che andava direttamente ad Avellino, quella di \"Alvignanello\" che andava a Caserta, e le comunali che coprivano tutti i comuni della provincia.\nLe moderne vie di comunicazione consentono dunque di raggiungere e attraversare comodamente il territorio provinciale. Poich\u00e9 la citt\u00e0 si \u00e8 estesa in modo considerevole sono state infine create agli inizi degli anni Settanta del XX secolo una moltitudine di strade, tra cui le due tangenziali che circondano ad anello il capoluogo.\nPer ci\u00f2 che riguarda i collegamenti con il resto della regione e del Paese invece si avverte ancora la mancanza di una via comoda e diretta per raggiungere il Napoletano: attualmente la via pi\u00f9 diretta \u00e8 la Strada statale 7 Via Appia, percorrendo la quale per\u00f2 \u00e8 necessario uscire su strade secondarie nei pressi di Arienzo e immettersi poi nella rete viaria della citt\u00e0 metropolitana di Napoli. Manca altres\u00ec un collegamento diretto e veloce con Avellino, dato che tale non pu\u00f2 pi\u00f9 definirsi n\u00e9 il percorso attraverso la declassata Strada statale 88 dei Due Principati n\u00e9 il percorso via A16.\nDi contro la SS 372 Telesina \"Benevento-Caianello\", che attraversa tutti i comuni della valle Telesina e molti della provincia di Caserta, si innesta sulla A1 e permette cos\u00ec di arrivare a Roma in meno di tre ore. La strada statale 87 Sannitica raggiunge Campobasso, e Termoli, permettendo di proseguire verso i paesi abruzzesi, tra cui San Salvo, Vasto e Pescara luoghi di vacanza di molti beneventani. Un raccordo autostradale che passa per San Giorgio del Sannio collega la Tangenziale est di Benevento con l'autostrada A16 Napoli-Canosa. La strada statale 212 della Val Fortore taglia longitudinalmente il Sannio, prendendo il nome dalla valle formata dall'omonimo fiume.\nLa strada statale 212 var Variante di Pietrelcina (SS 212 var) \u00e8 una strada statale italiana di recente costruzione che prende il nome dal comune di cui evita l'attraversamento del centro urbano.\nLa strada fa oggi parte del primo tronco della Fortorina, arteria che collega Benevento con la valle del Fortore, in sostituzione degli obsoleti tracciati della strada statale 212 della Val Fortore e della strada statale 369 Appulo Fortorina. Concepita per arrivare fino a San Bartolomeo in Galdo, la Fortorina termina allo svincolo di San Marco dei Cavoti, per confluire proprio nella ex SS 369. Il primo tratto in funzione \u00e8 stato inaugurato il 28 marzo 2012 da Benevento fino allo svincolo di Pesco Sannita, per una lunghezza di 4,200\u00a0km., mentre il restante \u00e8 stato inaugurato a novembre 2014 per circa altri 15\u00a0km. comprendendo gli svincoli di Pesco Sannita (2), Fragneto Monforte e Fragneto l'Abate, Reino e San Marco dei Cavoti.\nAeroporti.\nNel territorio \u00e8 situata l'Aeroporto di Benevento-Olivola che attualmente svolge il ruolo di aviosuperficie.\nStoria.\nLa provincia di Benevento fu costituita con decreto di Garibaldi del 25 ottobre 1860, ma il potere temporale dei Papi, nella citt\u00e0 era finito gi\u00e0 prima che Garibaldi giungesse a Napoli.\nIl 3 settembre si era avuta infatti un'incruenta e singolare \"rivoluzione\" conclusasi con la liberazione di Benevento. I volontari del Vitulanese guidati da Giuseppe De Marco, e i garibaldini beneventani guidati da Salvatore Rampone dovettero difendersi pi\u00f9 dalle scomuniche che dalle artiglierie pontificie, che rimasero mute, senza accennare neanche una simbolica resistenza bellica, come invece avvenne nell'ultimo atto della caduta del potere temporale, dieci anni dopo a Porta Pia. I disordini popolari si mutarono presto in festa cittadina e i gendarmi del Papa si unirono ai beneventani nella gioiosa esultanza. Il Delegato Pontificio, (\"Eduardo Agnelli\") dopo una formale protesta, accett\u00f2 l'invito del Rampone in nome di Garibaldi, a lasciare la citt\u00e0. Si concludevano cos\u00ec otto secoli di dominio pontificio, e Benevento si emancipava dal potere temporale per porsi a capo di una circoscrizione provinciale.\nIl tanto atteso decreto per la circoscrizione territoriale della Provincia di Benevento a firma di Eugenio di Savoia-Carignano, Luogotenente generale del Re nelle Provincie Napoletane, fu emesso il 17 febbraio 1861.\nLa neonata provincia di Benevento era costituita da 3 Circondari:\nLa provincia si ampli\u00f2 notevolmente nel 1927 integrando parte della soppressa provincia di Terra di Lavoro, sebbene al contempo dovette cedere alla provincia di Campobasso il comune di Cercemaggiore; tuttavia nel 1945, con la ricostituzione della provincia di Caserta, la provincia di Benevento dovette restituire tutti i comuni annessi nel 1927, senza per\u00f2 ottenere la restituzione del comune di Cercemaggiore. In compenso nel 1978 il comune di Sant'Arcangelo Trimonte (gi\u00e0 \"Montemalo\") fu distaccato dalla provincia di Avellino e aggregato alla provincia di Benevento, dalla quale era peraltro interamente circondato.\nStemma.\nI Sanniti a perpetuare la memoria dei loro padri, in tutte le insegne e le armi che usavano, portavano effigiata la testa del toro.\nIn molti luoghi e citt\u00e0 dell'antico Sannio come a Boiano ed Isernia, in marmi, con molto artificio e in diverse guise, si vede scolpito il toro.\nCucina.\nL'alto Tammaro \u00e8 una zona olivicola, ove si produce l'olio \"Sannio Beneventano\", mentre tipico della valle del Miscano \u00e8 il caciocavallo di Castelfranco, un prodotto che si fregia del marchio PAT.\nI vini D.O.C. prodotti sono l'Aglianico del Taburno, il Solopaca e il Sant'Agata dei Goti, famoso nella tipologia Falanghina.\nGeografia antropica.\nComunit\u00e0 montane.\nIl territorio beneventano comprende tre comunit\u00e0 montane:\nComuni.\nAppartengono alla provincia di Benevento i seguenti 78 comuni:\nComuni pi\u00f9 popolosi.\nNella tabella i comuni della provincia di Benevento con pi\u00f9 di 4.000 abitanti:\nComuni meno popolosi.\nNella tabella i comuni della provincia di Benevento con meno di 1.000 abitanti:\nSociet\u00e0.\nEvoluzione demografica.\n\"Abitanti censiti\"\nEtnie e minoranze straniere.\nAl 2018 gli stranieri residenti in provincia sono 10.188 (il 3,6 % dei residenti). Le maggiori rappresentanze provengono da:\nZone agrarie della provincia di Benevento.\nIl sistema circoscrizionale statistico nell'ambito della provincia di Benevento dell'Istituto Centrale di Statistica prevede questa suddivisione:"}
{"id": "9185", "revid": "1534172", "url": "https://it.wikipedia.org/wiki?curid=9185", "title": "Provincia di Avellino", "text": " \nLa provincia di Avellino \u00e8 una provincia italiana della Campania di abitanti.\nPriva di sbocco al mare, confina a nord-ovest con la provincia di Benevento, a nord-est con la Puglia (provincia di Foggia), a sud-est con la Basilicata (provincia di Potenza), a sud con la provincia di Salerno, a ovest con la citt\u00e0 metropolitana di Napoli.\nIl territorio della provincia coincide in larga parte con quello del distretto storico-geografico dell'Irpinia e con quello della preesistente provincia di Principato Ultra (di cui Avellino costituiva il capoluogo fin dal 1806), dalla quale ultima l'odierna circoscrizione provinciale ha ereditato lo stemma.\nGeografia fisica.\nTerritorio.\nIl territorio provinciale si presenta essenzialmente montuoso e collinare, ma non uniforme: i settori settentrionali e orientali si contraddistinguono infatti per la presenza di pianori e rilievi ondulati (di struttura argillosa o arenacea), per la maggior frequenza di borghi in altura (tra cui Trevico, il comune pi\u00f9 elevato della regione con i suoi ) e per la minore piovosit\u00e0 (600- annui) rispetto ai settori meridionali e occidentali caratterizzati invece da paesaggi pi\u00f9 aspri (con presenza di montagne calcaree di notevole elevazione), dalla maggior frequenza di centri abitati di fondovalle (fin sotto i nel vallo di Lauro) e da precipitazioni pi\u00f9 abbondanti (1000\u20131800\u00a0mm annui), soprattutto nei mesi autunnali e invernali. I monti principali sono:\nFiumi.\nDal monte Accelica sorge il fiume Calore Irpino, uno dei maggiori della regione, che confluisce nel fiume Volturno. Il fiume \u00e8 spesso frequentato per escursioni, fenomeni carsici e sport acquatici. Altri corsi d'acqua di rilievo sono i suoi affluenti Sabato e Ufita nonch\u00e9 l'Ofanto, il Cervaro e il Sele (il quale ultimo passa per\u00f2 solo per 12\u00a0km nel territorio provinciale).\nLaghi.\nPochissimi i laghi naturali: il pi\u00f9 importante \u00e8 il lago Laceno, di origine carsica, una volta molto vasto, ma che a causa di falle apertesi nel fondo lacustre in seguito al terremoto del 1980 ha diminuito consistentemente la sua dimensione (che aumenta di parecchio solo nel periodo invernale). Un altro lago naturale, di dimensioni assai pi\u00f9 modeste, \u00e8 il \"Luza Aquafets\", situato nell'alta valle del Cervaro in territorio di Greci (unico comune di lingua arb\u00ebresh\u00eb in provincia); l'esistenza del \"lago di Greci\" \u00e8 attestata fin dal 1466.\nStoria.\nLa provincia di Avellino venne proclamata come parte del regno d'Italia nel 1860, all'indomani della conquista garibaldina. Tale divisione amministrativa coincideva inizialmente con il territorio della precedente provincia di Principato Ultra (detta anche \"Principato Ulteriore\"), quest'ultima appartenente dapprima al regno di Napoli e successivamente al regno delle Due Sicilie.\nL'anno successivo, in vista della creazione della confinante provincia di Benevento, la provincia di Avellino dovette cedere 29 comuni alla costituenda provincia, ricevendo per\u00f2 come compenso il Baianese e il Vallo di Lauro (distaccati dall'allora provincia di Terra di Lavoro), i comuni dei circondario di Montoro e Calabritto (dalla vicina provincia di Principato Citra), nonch\u00e9 la restituzione dalla provincia di Foggia di tutta una serie di comuni (tra cui Savignano di Puglia), gran parte dei quali erano gi\u00e0 stati ceduti nel 1811 dal Principato Ultra alla Capitanata dopo che quest`ultima aveva dovuto subire la scissione del contado del Molise.\nLa provincia di Avellino nel 1927 dovette per\u00f2 cedere alla provincia di Foggia i comuni di Accadia e Orsara Dauno-Irpina, mentre due anni pi\u00f9 tardi anche Anzano degli Irpini e Monteleone di Puglia passarono alla stessa provincia pugliese. Nel 1940 anche il comune di Rocchetta Sant'Antonio fu ceduto alla provincia di Foggia. L'ultima modifica di confine ha riguardato il comune di Sant'Arcangelo Trimonte, fino al 1978 appartenente alla provincia come isola amministrativa all'interno del territorio della provincia di Benevento, quindi passato a quest'ultima.\nSimboli.\nLo stemma, concesso con decreto del Capo del Governo del 14 marzo 1938, ha la seguente blasonatura:\nLa descrizione della bandiera, concessa con D.P.R. del 24 febbraio 2003, \u00e8 la seguente:\nTurismo.\nCastelli.\nNonostante i danni provocati dai terremoti e i conseguenti rimaneggiamenti, l'Irpinia \u00e8 una terra ricca di castelli (oltre 70 nell'ambito del territorio provinciale) poich\u00e9 nell'alto medioevo occupava una posizione strategica tra i possedimenti longobardi, bizantini e normanni.\nChiese e luoghi di culto.\nCinque sono i monumenti nazionali della provincia: la basilica cattedrale di Ariano Irpino, il carcere borbonico di Montefusco, il convento di San Francesco a Folloni a Montella, il santuario di Montevergine presso Mercogliano e palazzo Caracciolo ad Atripalda.\nNella stessa Atripalda vi \u00e8 la chiesa di Sant'Ippolisto martire (attestata fin dall'XI secolo da varie fonti, tra le quali la scritta sul sarcofago di San Sabino che attestava l'esistenza di una grotta per i martiri) d'epoca tardo-paleocristiana, al cui interno \u00e8 custodito lo \"specus martyrum\", una catacomba destinata ai martiri avellinesi. Con la liberalizzazione delle religioni dell'editto di Costantino nel IV secolo, fu costruita una scala d'accesso alla grotta. Lo \"specus\" fu poi ampliato e trasformato in cappella finch\u00e9 nel 1629 l'allora principe avellinese fece aggiungere una seconda scala allo \"specus\", facendogli perdere l'originaria immagine di grotta. Nello stesso periodo, la chiesa di Sant'Ippolisto ottenne una temporanea indipendenza dal clero avellinese. Sei anni dopo cadde la tribuna della chiesa e di conseguenza la volta centrale dello \"specus\" cedette. Nel 1728 fu aggiunta la cappella del Tesoro, che il barone Di Donato sfrutt\u00f2 per conservare gli scheletri dei martiri (eccetto quelli di san Sabino e san Romolo, che furono traslati rispettivamente nell'altare principale dello \"specus\" e in quello laterale). Alcuni studi portarono alla scoperta di un cimitero paleocristiano sito a pochi metri dalla chiesa. Dopo il terremoto del 1980 lo \"specus\" sub\u00ec ulteriori rimaneggiamenti, con l'aggiunta di volte affrescate che rappresentano la vita dei santi pi\u00f9 vicini all'Irpinia; c'\u00e8 inoltre un quadro raffigurante i tre momenti principali del martirio di Sant'Ippolisto. Due scritte sul pavimento in marmo ai lati dell'altare maggiore invitano inoltre a non calpestare il suolo ove sorgono le ex tombe dei martiri.\nPresso Ariano Irpino, in una vallata ricca di alberi secolari, nel tardo medioevo venne fondato il santuario della Madonna di Valleluogo, dopo che la Madonna era apparsa a una pastorella nelle adiacenze di un mulino ad acqua, tuttora esistente e visitabile. A non molta distanza, su un colle rivestito di oliveti, sorge invece il santuario di San Liberatore, le cui origini sono assai pi\u00f9 antiche (alto-medievali).\nA Solofra \u00e8 da visitare la collegiata di San Michele Arcangelo. Esso \u00e8 il luogo di culto principale della citt\u00e0, in stile barocco, il cui soffitto \u00e8 decorato dalle preziose tele caravaggesche di Francesco Guarini, pittore nato a Solofra, e del padre Giovan Tommaso. Le tele sono inserite in un cassettonato ligneo, intagliato dalla stessa bottega del pittore. Nella collegiata sono presenti anche tante altre opere importanti, tra cui l'organo cinquecentesco, la pala d'altare del Lama e le numerose sculture in legno di Giacomo Colombo, portate in processione durante la festa dedicata all'Arcangelo che si svolge in giugno.\nA Materdomini di Caposele vi \u00e8 il santuario dedicato a san Gerardo Maiella, patrono delle mamme e dei bambini, meta di pellegrinaggio. Sempre nello stesso comune degne di nota sono le sorgenti del fiume Sele e la chiesa madre di San Lorenzo.\nNel comune di Gesualdo si citano: la chiesa madre di San Nicola, in stile barocco, che, oltre alla tela seicentesca del \"Miracolo della Madonna della Neve\" commissionata dal principe Carlo Gesualdo e alla reliquia del braccio di Sant'Andrea, conserva pregevoli altari in marmo policromo e magnifiche statue lignee settecentesche;\nil cappellone, o chiesa del SS. Sacramento, singolare struttura architettonica; la chiesa del SS. Rosario, che fa da sfondo alla secolare tradizione del Volo dell'Angelo; la chiesa di Maria SS. Addolorata, con l'organo a canne settecentesco collocato sulla cantoria e il ciclo di pitture, ad opera della pittrice contemporanea francese Kathy Toma, che dal 2002 decora il catino dell'abside;\nil complesso conventuale dei Frati Cappuccini, che conserva la pala del \"Perdono di Carlo Gesualdo\" del 1609, opera di Giovanni Balducci, e che ha ospitato nel 1909 il giovane san Pio da Pietrelcina come studente di teologia.\nA Mugnano del Cardinale \u00e8 assai venerata santa Filomena nell'omonimo santuario. Fatto costruire nel 1641, esso conserva le spoglie mortali della martire Filomena, le sue reliquie e quelle di tanti altri martiri. Degni di apprezzamento sono gli affreschi su legno del soffitto di questo santuario.\nA Pietradefusi vi \u00e8 la collegiata di Santa Maria Assunta al cui interno \u00e8 presente anche un cappellone dove ha sede il santuario di Maria SS. dell'Arco patrona di Pietradefusi e del circondario.\nA Torre Le Nocelle \u00e8 presente il santuario dedicato a san Ciriaco Diacono e Martire, il maggiore in Italia dove si pratica anche l'esorcismo.\nAd Altavilla Irpina, il 24 agosto di ogni anno omaggio di venerazione dei \"fujenti\" Battenti in onore di san Pellegrino Martire, che si festeggia il giorno dopo.\nMusei.\nAlcuni musei provinciali fanno parte del Sistema Museale Irpino. Essi sono: il museo irpino di Avellino, il museo civico di Villa Amendola di Avellino, il museo civico della ceramica di Ariano Irpino, il museo etnografico Beniamino Tartaglia di Aquilonia, il museo delle produzioni artistiche e dell'artigianato popolare di Fontanarosa e il museo del lavoro e della vecchia ramiera di San Potito Ultra\nArtigianato.\nMateriali principali della provincia sono il marmo rosa di Fontanarosa, il ferro e il rame che \u00e8 lavorato un po' in tutta la provincia, la ceramica di Ariano Irpino e Calitri. Molto diffusa \u00e8 la lavorazione degli arazzi a Bisaccia. L'artigianato \u00e8 molto sentito dalla gente locale che si preoccupa di conservarne la lavorazione originale.\nLuoghi storici.\nIl pi\u00f9 antico insediamento della provincia e dell'intera Campania \u00e8 il villaggio neolitico de La Starza, situato nella valle del Miscano e popolato ininterrottamente dal VI al I millennio a.C.\nI siti archeologici di epoca romana insistenti sul territorio provinciale sono Abella (l'attuale Avella), Abellinum (vicino Atripalda), Aeclanum (presso Mirabella Eclano), Aequum Tuticum (a nord di Ariano Irpino), Compsa (nei pressi di Conza della Campania) nonch\u00e9 un insediamento di cui si ignora il nome alla localit\u00e0 \"Fioccaglie\" di Flumeri.\nTra i monumenti medievali si segnala il castello normanno di Ariano, situato a 811 e collocato all'interno della panoramica villa comunale; presso tale luogo, sede dell'antica contea di Ariano, si tennero le Assise di Ariano del 1140. Nel comune di Gesualdo si erge imponente e maestoso il castello di Gesualdo, dimora seicentesca di Carlo Gesualdo, il principe dei musici, che domina il caratteristico borgo dell'Irpinia. A Calitri ha interesse turistico la ragnatela di vicoli del centro storico che comprende anche il borgo Castello.\nTurismo e sport invernali.\nIl turismo invernale si concentra principalmente nel territorio del comune di Bagnoli Irpino, che nella frazione Laceno (1100\u00a0m s.l.m.), ospita un comprensorio sciistico, con impianti di risalita e 25\u00a0km di piste, servite anche da innevamento artificiale. Gli impianti e le piste sono per\u00f2 fuori esercizio a decorrere dal 2017, bench\u00e9 la localit\u00e0 disponga di strutture ricettive, aree campeggio e attrezzature per il turismo. Inoltre, il territorio presenta un notevole fenomeno carsico che d\u00e0 vita a diversi tragitti sotterranei, meta anche di speleologi. Le \"grotte del Caliendo\" ne sono la testimonianza maggiore.\nAltro luogo a vocazione turistica invernale \u00e8 il Monte Terminio, ove per\u00f2 non sono presenti impianti sciistici n\u00e9 piste.\nProdotti tipici.\nGrandissima attrattiva turistica della zona \u00e8 la famosa cucina irpina. I prodotti principali sono:\nIndustria.\nL'apparato industriale \u00e8 un settore importante per il moderno sistema economico avellinese che dispone di diversi nuclei industriali impiantati nella periferia est della citt\u00e0 capoluogo: a Pianodardine, Prata di Principato Ultra e Pratola Serra. Anche in altre aree d'Irpinia l'apparato industriale \u00e8 significativo grazie alle aree industriali di Conza della Campania, Nusco/Lioni/Sant'Angelo dei Lombardi, Morra De Sanctis e Flumeri. Solofra \u00e8 invece un importante polo della lavorazione delle pelli, in special modo quelle ovi-caprine.\nQualit\u00e0 della vita.\nNel rapporto di Unioncamere del 2007, la Provincia di Avellino risultava essere la pi\u00f9 ricca della Campania, con un PIL per abitante che ammontava a quasi euro. Per il 2010 il valore del reddito disponibile pro capite era pari a 11.861 euro, risultando al 98\u00ba posto tra le 107 province analizzate. Secondo i dati de Il Sole 24 ORE relativi all'anno 2012, il valore aggiunto pro capite era pari a 15.077,34 euro.\nNel rapporto 2014 sulla qualit\u00e0 della vita de Il Sole 24 ORE, la provincia di Avellino si \u00e8 classificata in seconda posizione in Campania e all'87\u00aa generale, preceduta da Benevento (84\u00ba posto). Dal rapporto 2013, nonostante il 94\u00ba posto generale, la provincia \u00e8 risultata essere tra le pi\u00f9 sicure d'Italia in merito a ordine pubblico (36\u00ba posto su 107 province, basata su dati 2012).\nComuni.\nAppartengono alla provincia di Avellino i seguenti 118 comuni:\nComuni pi\u00f9 popolosi.\nNella tabella i comuni della provincia di Avellino con pi\u00f9 di 5.000 abitanti.\nEtnie e minoranze straniere.\nIn provincia di Avellino al 31 dicembre 2020 sono residenti 13.344 cittadini stranieri, provenienti da 127 stati diversi. Le comunit\u00e0 con almeno 100 componenti sono quelle di:\nInfrastrutture e trasporti.\nFerrovie.\nLa stazione di Avellino \u00e8 interessata dalla ferrovia Cancello-Benevento (composta dalle due tratte Cancello-Avellino e Avellino-Benevento) e dalla ferrovia Avellino-Rocchetta Sant'Antonio. Quest'ultima venne per\u00f2 chiusa al traffico regolare nel settembre 2010 a causa dello scarso utilizzo dovuto all'eccessiva distanza delle stazioni dai centri abitati. Nel complesso il percorso \u00e8 assai lento ma panoramico, sebbene solo eccezionalmente vi transiti qualche treno turistico.\nLa linea Cancello-Benevento collega il capoluogo di provincia con le citt\u00e0 di Benevento e Salerno toccando i comuni delle valli del Sabato e della Solofrana. Pur collegando tre capoluoghi fra loro, tale linea \u00e8 poco sviluppata: di qualche rilievo \u00e8 solo l'utilizzo da parte degli studenti degli atenei delle due citt\u00e0 vicine. In passato la stazione di Avellino era servita giornalmente anche da due regionali per Napoli Centrale e uno per Roma Termini, entrambi pressoch\u00e9 inutilizzati e dunque soppressi. Nella stazione (non elettrificata) sostano pertanto solamente alcune coppie di regionali colleganti Salerno e Benevento, i cui tempi di percorrenza sono per\u00f2 notevolmente pi\u00f9 lunghi rispetto a quelli impiegati da altri mezzi di trasporto.\nI collegamenti ferroviari diretti tra il capoluogo regionale e la provincia di Avellino sono rappresentati invece dalle linee Napoli-Cancello-Benevento (instradata via Valle Caudina) e Napoli-Nola-Baiano (gestita dall'Ente Autonomo Volturno). Tale ultima tratta fu ultimata nel 1885; tuttavia \u00e8 rimasto inattuato il progetto iniziale di prolungare la stessa linea fino ad Avellino passando per Mugnano del Cardinale e il valico di Monteforte.\nIl settore nord della provincia \u00e8 invece attraversato dalla tratta Benevento-Foggia della ferrovia Roma-Bari, l'unico asse di rilevanza nazionale in quanto fin dal 1869 assicura il collegamento tra la capitale e la Puglia; lungo tale linea, elettrificata fin dal 1925-1927 (fu la prima in Italia a sperimentare il sistema di trazione elettrica a corrente continua a 3000 volt), il territorio provinciale fruisce unicamente della stazione di Ariano Irpino, la quale peraltro, analogamente a tutte le altre stazioni irpine, svolge esclusivamente servizio passeggeri. Tuttavia, secondo il progetto Alta Capacit\u00e0, in valle Ufita (nello stesso territorio comunale di Ariano Irpino) sorger\u00e0 una piattaforma logistica con annessa una nuova stazione adibita al trasporto viaggiatori denominata \"Hirpinia\", realizzata lungo un tracciato rettificato veloce interamente a doppio binario e posta al servizio dell'intera provincia.\nStrade.\nAutostrade.\nL'autostrada A16 Napoli-Canosa (strada europea E842) percorre longitudinalmente l'intera provincia con sette svincoli:\nIl raccordo autostradale 2 (strada europea E841) collega la citt\u00e0 di Atripalda (alle porte di Avellino) con Fisciano, nei pressi dell'Universit\u00e0 degli studi di Salerno, all'altezza dell'intersezione con le autostrade A2 del Mediterraneo e A30. All'interno del territorio provinciale vi sono gli svincoli di Serino, Solofra e Montoro nord e Montoro sud.\nIl raccordo autostradale 9, che congiunge l'A16 alla citt\u00e0 di Benevento si sviluppa nel territorio provinciale soltanto nei chilometri iniziali, precisamente nel tenimento di Venticano.\nStrade statali.\nLe strade statali presenti nella provincia di Avellino sono 8:\nStrada statale 7 Via Appia: il tratto riguardante la provincia \u00e8 quello che, proveniente da Benevento, tocca Venticano, Montemiletto, Pratola Serra, fino a giungere a Manocalzati, nei pressi nello svincolo \"Avellino est\" dell'autostrada A16. Da questo punto in poi, la strada \u00e8 popolarmente conosciuta con l'appellativo di \"Ofantina\", costeggiando, tra gli altri, i paesi di Volturara Irpina, Montella, Bagnoli Irpino, Lioni, Teora e Sant'Andrea di Conza. Da qui sconfina in Basilicata, raggiungendo Pescopagano, dove si diriger\u00e0 infine verso Potenza.\nStrada statale 7bis di Terra di Lavoro: \u00e8 una diramazione della strada statale 7 Via Appia, dalla quale si distacca nel territorio di Capua per poter entrare a Napoli e poi dirigersi ad Avellino, attraversando i comuni avellinesi di Avella, Sperone, Baiano, Sirignano, Mugnano del Cardinale, Monteforte Irpino, Mercogliano. Da Torrette di Mercogliano parte il tratto che viene comunemente definito \"variante di Avellino, \"che si incrocia con il raccordo autostradale 2 e, infine, si ricongiunge alla Strada Statale 7 Via Appia nel comune di Manocalzati, nei pressi del casello \"Avellino est\" dell'A16.\nStrada statale 90 delle Puglie: parte da Venticano, all'altezza della Strada Statale 7 Via Appia e si conclude a Foggia. Attraversa i comuni di Mirabella Eclano. Grottaminarda, Ariano Irpino, Savignano Irpino, Greci e Montaguto.\nStrada statale 303 del Formicoso: ha origine dalla strada statale 90 delle Puglie, in territorio di Mirabella Eclano, costeggia Gesualdo e Frigento, terminando la sua corsa con l'innesto nella strada statale 425 di Sant'Angelo dei Lombardi, presso Guardia Lombardi.\nStrada statale 400 di Castelvetere: il suo principio e la sua fine corrispondono, rispettivamente, con l'innesto della strada statale 425 di Sant'Angelo dei Lombardi (presso Sant'Angelo dei Lombardi) e con quello della strada statale 7 Via Appia (in territorio di Lioni). Misura circa 7\u00a0km.\nStrada statale 401 dell'Alto Ofanto e del Vulture: mezzo chilometro, dal confine con la Basilicata all'innesto della Strada statale 7 Via Appia a Sant'Andrea di Conza.\nStrada statale 425 di Sant'Angelo dei Lombardi: parte da quest'ultimo paese, raggiungendo Rocca San Felice e Guardia Lombardi, dove si inserisce nella strada statale 303 del Formicoso.\nStrada statale 691 Fondo Valle Sele: Ha origine dallo svincolo \"Contursi Terme - Postiglione\" dell'autostrada A3 Napoli-Reggio Calabria e sfocia nella strada statale 7 Via Appia presso Lioni. Presenta uscite nei comuni irpini di Calabritto, Caposele e Teora.\nCultura.\nLaceno d'oro.\nIl \"Laceno d'oro - Festival del cinema neorealistico\" \u00e8 stato un festival cinematografico fondato nel 1959 da Camillo Marino e Giacomo D'Onofrio, chiamato cos\u00ec dal nome della localit\u00e0 Laceno, frazione di Bagnoli Irpino, dove si svolsero le prime edizioni.\nLe due culture.\nIl meeting \"Le due culture\", organizzato nella prima decade di settembre dal centro di ricerche Biogem di Ariano Irpino (inaugurato nel 2006 alla presenza del premio Nobel Rita Levi Montalcini), si propone di raggiungere un punto d'incontro tra il sapere umanistico e quello scientifico; vi prendono parte ogni anno insigni studiosi e premi Nobel.\nTragedie.\nTerremoto del 1980.\nIl violento terremoto del 1980, di magnitudo 6,9 della scala Richter, si verific\u00f2 la sera del 23 novembre con epicentro nel comune di Conza della Campania. La scossa dur\u00f2 circa un minuto e mezzo e provoc\u00f2 gravissimi danni in tre regioni differenti. La ricostruzione fu assai lenta e non poche critiche furono mosse nei confronti della successiva gestione del problema: le industrie del nord Italia che sfruttarono l'affare dei fondi post-terremoto, le spartizioni di denaro tra i politici locali, il degrado dell'ambiente a causa di varie \"opere\" incompiute. Molti comuni risentirebbero tuttora di tali effetti negativi con migrazione di lavoratori qualificati.\nIncidente stradale di Monteforte Irpino.\nIl 28 luglio 2013 un pullman precipit\u00f2 da un viadotto dell'autostrada A16 nei pressi di Monteforte Irpino, provocando la morte di 40 persone e dando cos\u00ec luogo a uno dei pi\u00f9 gravi incidenti stradali nella storia italiana."}
{"id": "9186", "revid": "15756", "url": "https://it.wikipedia.org/wiki?curid=9186", "title": "Provincia di Bologna", "text": "La provincia di Bologna \u00e8 stata una provincia italiana, la pi\u00f9 popolosa dell'Emilia-Romagna.\nL'ente \u00e8 stato soppresso il 31 dicembre 2014 e sostituito con la Citt\u00e0 metropolitana di Bologna dal 1\u00ba gennaio 2015.\nGeografia.\nLa provincia di Bologna comprendeva l'Emilia sud-orientale e il territorio di sette comuni storicamente compresi nella regione storico-geografica della Romagna (Borgo Tossignano, Casalfiumanese, Castel del Rio, Dozza, Fontanelice, Imola, Mordano).\nIl territorio provinciale si estendeva principalmente in pianura e in collina: la montagna occupava il 21,3% della provincia (contro una media regionale del 25%).\nConfinava a nord con la provincia di Ferrara; a est con la provincia di Ravenna; a sud con la provincia di Firenze, a Sud Ovest la provincia di Prato e la provincia di Pistoia; e ad ovest con la provincia di Modena.\nStoria.\nLa provincia di Bologna venne istituita nel 1859, con decreto dittatoriale di Luigi Carlo Farini, in previsione dell'annessione dell'Emilia al Regno di Sardegna; era suddivisa nei circondari di Bologna, di Imola e di Vergato.\nNel 1884 ricevette dalla provincia di Ravenna i comuni di Castel del Rio, Fontana Elice e Tossignano.\nNel 1929 cedette alla provincia di Modena il comune di Castelfranco Emilia, e ricevette dalla provincia di Ferrara il comune di Pieve di Cento.\nIn ottemperanza alla legge n. 56 del 7 aprile 2014, la provincia di Bologna ha cessato di esistere il 31 dicembre 2014, venendo sostituita dalla Citt\u00e0 metropolitana di Bologna.\nComuni.\nAppartenevano alla provincia di Bologna i seguenti 56 comuni:"}
{"id": "9187", "revid": "1543377", "url": "https://it.wikipedia.org/wiki?curid=9187", "title": "Provincia di Parma", "text": "La provincia di Parma \u00e8 una provincia italiana dell'Emilia-Romagna di abitanti, la quarta della regione per popolazione.\nConfina a nord con la Lombardia (province di Cremona e Mantova), a est con la provincia di Reggio Emilia, a sud con la Toscana (provincia di Massa-Carrara) e la Liguria (provincia della Spezia e citt\u00e0 metropolitana di Genova), a nord-ovest con la provincia di Piacenza.\nGeografia fisica.\nLa provincia \u00e8 divisa tipicamente in tre zone da nord a sud: pianura, collina e montagna. La parte pi\u00f9 a nord, di pianura, \u00e8 delimitata dal fiume Po. I centri principali delle zone collinari e montane sono situati lungo il corso dei principali fiumi, i quali discendono dall'Appennino parmense scorrendo da sud verso nord e sfociano nuovamente nel Po.\nCorsi d'acqua.\nI corsi d'acqua pi\u00f9 importanti della provincia sono il Taro, la Parma, il Ceno, il Baganza (che confluisce nella Parma in citt\u00e0) e lo Stirone (che sfocia nel Taro a Fontanelle a pochi chilometri dal Po). Altri importanti corsi d'acqua che attraversano parzialmente la provincia di Parma sono: il torrente Enza, il torrente Arda e il torrente Ongina.\nCime.\nLe cime pi\u00f9 elevate della provincia sono tutte situate sul confine meridionale e tra queste troviamo: il Monte Sillara (1861 metri), il Monte Marmagna (1852 metri), il Monte Orsaro (1831 metri), il Monte Maggiorasca (1804 metri), il Monte Brus\u00e0 (1796 metri), il Monte Penna (1735 metri), il Monte Gottero (1640 metri), il Monte Molinatico (1549 metri) e il Monte Zuccone (1423 metri). Completamente all'interno del territorio parmense, tra quelli al di sopra dei 1400 metri, troviamo invece: il Monte Nav\u00e8rt (1654 metri), il Monte Caio (1584 metri), il Monte Cervellino (1492 metri), il Monte Pelpi (1480 metri) e il Monte Polo (1419 metri).\nLaghi.\nNella zona montana sono presenti anche numerosi laghi tra i quali ricordiamo:\nParchi.\nNella provincia di Parma, oltre al Parco regionale delle Valli del Cedra e del Parma (chiamato anche \"Parco dei Cento Laghi\") e al Parco nazionale dell'Appennino Tosco-Emiliano, sono presenti anche il Parco fluviale regionale del Taro, il Parco naturale regionale dei Boschi di Carrega e il Parco fluviale regionale dello Stirone. Altre aree protette sono la Riserva naturale Guadine Pradaccio, l\"Oasi faunistica del Monte Fuso\", l\"Oasi faunistica del Monte Penna\", la Riserva naturale regionale dei Ghirardi, la Riserva naturale orientata Parma Morta, la \"Riserva naturale orientata del Monte Prinzera\" e l\"oasi Lipu di Torrile\".\nStoria.\nLa provincia di Parma venne istituita nel 1859, con decreto dittatoriale di Carlo Farini, in previsione dell'annessione dell'Emilia al Regno di Sardegna; era suddivisa nei circondari di Parma, di Borgo San Donnino e di Valditaro.\nGastronomia.\nLa provincia di Parma, come quella di Piacenza, \u00e8 conosciuta anche come \"food valley\", ovvero valle del cibo. Tradizione vuole, infatti, che la Provincia vanti una variet\u00e0 enorme di cibi. I pi\u00f9 famosi sono sicuramente i salumi (prosciutto di Parma, salame di Felino, culatello di Zibello, spalla di San Secondo, la coppa di Parma, la mariola, il cappello del prete, la spalla cruda, lo strolghino, la culatta di Parma, il fiocchetto e la cicciolata) e il formaggio Parmigiano-Reggiano.\nSulla fascia collinare si produce il vino DOP Colli di Parma, mentre nella zona della montagna si possono trovare numerosi piatti a base di funghi porcini o tartufo.\nTra i primi sono famosi gli gnocchi di patate, i cappelletti in brodo, i tortelli con diversi ripieni (erbetta, patate, zucca, funghi, castagne, Tort\u00e9l D\u00f3ls di Colorno) e le chicche.\nTra i secondi ci sono numerosi piatti legati al maiale e alla carne bovina (arrosti ed altre ricette), alla gallina e cappone e alla selvaggina come lepre e coniglio e, nelle zone montuose soprattutto, piatti a base di cinghiale. Fra i dolci si ricordano la Spongata di Busseto e di Corniglio, riconosciute PAT e la Torta Nera di San Secondo. Alcune delle pi\u00f9 grandi industrie della zona (fra le pi\u00f9 conosciute troviamo Barilla, Parmalat, Parmacotto, Mutti, Rodolfi Mansueto) sono legate strettamente al cibo; si occupano infatti della produzione di derivati di carni suine, latte, pasta e derivati del pomodoro e di pesce.\nTurismo e cultura.\nDal punto di vista turistico la provincia di Parma \u00e8 ricca di castelli, pievi, palazzi e ville, risalenti in buona parte all'epoca medievale.\nIn pianura si trovano: la Villa Pallavicino, la chiesa e convento di Santa Maria degli Angeli, la collegiata di San Bartolomeo Apostolo e la Rocca Pallavicino a Busseto; la Casa natale di Giuseppe Verdi a Roncole Verdi; il Palazzo Pallavicino e la chiesa dei Santi Gervasio e Protasio a Zibello; l'Antica Corte Pallavicina a Polesine Parmense; la magnifica Rocca dei Rossi a San Secondo Parmense, con splendidi affreschi rinascimentali, nei cui dintorni si trova anche la pieve di San Genesio; la Rocca dei Rossi a Roccabianca; la Rocca dei Terzi a Sissa; la notevole Rocca Meli Lupi a Soragna, ove sorge anche una sinagoga; il santuario della Beata Vergine del Santo Rosario e l'importante Rocca Sanvitale a Fontanellato, con dipinti del Parmigianino, nei cui dintorni \u00e8 collocato pure l'enorme Labirinto della Masone; la grandiosa Reggia a Colorno, con l'annessa cappella Ducale di San Liborio e l'Aranciaia; la citt\u00e0 di Fidenza (un tempo Borgo San Donnino), che vanta un notevole Duomo romanico, simile a quello di Parma, e, nei dintorni, il monastero di Santa Maria Assunta e l'abbazia di Castione Marchesi; l'abbazia cistercense a Fontevivo; il castello di Castelguelfo.\nIn prima collina sorgono gli importanti centri termali di Tabiano Terme e Salsomaggiore Terme, con i gioielli liberty-d\u00e9co delle Terme Berzieri e delle sale del Palazzo dei Congressi; nei dintorni si trovano numerosi edifici medievali: la pieve di San Nicomede; il castello di Scipione; il castello di Tabiano; il castello di Bargone; il castello e la pieve di Contignaco.\nNella zona montana si trovano soprattutto castelli difensivi medievali: il severo castello di Bardi; il castello di Compiano; il notevole castello di Torrechiara, ove sorge anche l'antica abbazia benedettina di Santa Maria della Neve; la rocca di Noceto; il castello di Felino; la Rocca Sanvitale di Sala Baganza, con importanti affreschi; il Castello Pallavicino di Varano de' Melegari; il castello di Montechiarugolo, nel cui comune sorge il centro termale di Monticelli Terme. Sono numerosi anche gli edifici religiosi di pregio: il duomo di San Moderanno di Berceto; la pieve di Serravalle, con l'annesso battistero, nel comune di Varano de' Melegari; la pieve di Moragnano e la pieve di Tizzano Val Parma; la pieve di Zibana, nel comune di Palanzano; la notevole pieve di Sasso, la pieve di Bazzano e la pieve di Scurano, nel comune di Neviano degli Arduini; l'antica abbazia di San Basilide a San Michele Cavana, nel comune di Lesignano de' Bagni; la pieve di Bardone nel comune di Terenzo; la pieve di Santa Maria Assunta a Fornovo di Taro; la pieve di San Prospero a Collecchio; la pieve di Talignano all'interno del Parco naturale regionale dei Boschi di Carrega, ove si trovano anche il Casino dei Boschi e la villa del Ferlaro. Di notevole importanza \u00e8 anche la Villa Magnani a Mamiano, sede della Fondazione Magnani-Rocca, che espone opere inestimabili.\nEconomia.\nStorica \u00e8 la presenza in provincia di aziende alimentari famose in tutto il mondo, come Parmalat e Barilla.\nInfrastrutture e trasporti.\nAutostrade.\nLa Provincia \u00e8 attraversata da due autostrade: in senso est-ovest dalla A1 (\"Autostrada del Sole\") con uscite a Fidenza e Parma e in senso nord-sud dalla A15 (\"Autocamionale della Cisa\") con uscite a Parma Ovest, Fornovo, Borgo Val di Taro e Berceto.\nFerrovie.\nIl territorio della provincia \u00e8 attraversato dall'importante linea ferroviaria Milano-Bologna di cui la stazione di Parma funge da nodo d'interscambio fondamentale.\nQuest'ultima funge da scalo di testa per altre linee che collegano il capoluogo al Tirreno, alle Alpi e al Delta del Po:\nAnche la stazione di Fidenza \u00e8 nodo di interscambio per altre tre ferrovie:\nTranvie.\nFra la fine dell'Ottocento e la prima met\u00e0 del novecento il territorio provinciale fu interessato dalla presenza di numerose tranvie a vapore ed elettriche:\nAeroporti.\nIn provincia \u00e8 presente un solo aeroporto: il Giuseppe Verdi, vicino alla citt\u00e0 capoluogo.\nAmministrazione.\nNelle elezioni amministrative a suffragio ristretto del 2021 \u00e8 stato nominato Presidente della Provincia di Parma Andrea Massari.\nComuni.\nAppartengono alla provincia di Parma i seguenti 44 comuni:\nPer quanto riguarda la superficie (escludendo Parma), Bardi \u00e8 il comune pi\u00f9 esteso, mentre Fontevivo il pi\u00f9 piccolo.\nComuni pi\u00f9 popolosi.\nDi seguito sono riportati i comuni superiori ai abitanti, ordinati per popolazione:\nUnioni di Comuni.\nIn Provincia di Parma sono presenti cinque Unioni che raggruppano trentaquattro dei quarantacinque Comuni del territorio:\nAssistenza sanitaria.\nL'assistenza sanitaria \u00e8 garantita a livello pubblico dall'Azienda ospedaliero-universitaria di Parma e dall'Azienda USL di Parma.\nAssistenza ospedaliera.\nGli ospedali sono le strutture finalizzate all'organizzazione ed all'erogazione delle prestazioni specialistiche di ricovero, sia per quanto riguarda i ricoveri ordinari che i day hospital medico e chirurgico.\nL'assistenza ospedaliera \u00e8 garantita da vari presidi ospedalieri presenti nel territorio, strutture di riferimento anche per l'assistenza di emergenza ed urgenza (pronto soccorso)\nAssistenza territoriale.\nL'assistenza territoriale \u00e8 il sistema che include i servizi di assistenza educativa, prevenzione, diagnosi, cura e riabilitazione, tutti quanti erogati non in regime di ricovero all'interno dell'intero territorio di competenza.\nIn adeguamento alle normative vigenti, l'intero bacino di utenza della Azienda USL di Parma \u00e8 suddiviso in 4 articolazioni territoriali, all'interno dei quali viene garantita l'assistenza."}
{"id": "9188", "revid": "670021", "url": "https://it.wikipedia.org/wiki?curid=9188", "title": "Provincia di Ravenna", "text": "La provincia di Ravenna \u00e8 una provincia italiana dell'Emilia-Romagna di abitanti., confinante a nord con la provincia di Ferrara, a ovest con la provincia di Bologna, a sud con la Toscana (provincia di Firenze) e con la provincia di Forl\u00ec-Cesena, a est con il mare Adriatico.\nStoria.\nLa provincia di Ravenna venne istituita nel 1859, con decreto dittatoriale di Carlo Farini, in previsione dell'annessione dell'Emilia al Regno di Sardegna; era suddivisa nei circondari di Ravenna, di Faenza e di Lugo.\nNel 1884 cedette alla provincia di Bologna i comuni di Castel del Rio, Fontana Elice e Tossignano.\nSimboli.\nLo stemma, approvato con Decreto del 28 marzo 1938, ha la seguente blasonatura:\nmentre il gonfalone consiste in un drappo azzurro.\nGeografia fisica.\nTerritorio.\nSituata lungo la costa romagnola, comprende territori di natura assai eterogenea che includono zone costiere, zone pianeggianti e zone di montagna nell'entroterra.\nL'idrografia della zona \u00e8 complessa dovutamente al fatto che il territorio costiero della pianura padana \u00e8 il risultato di continue bonifiche avvenute nel corso dei secoli di quella che in tempi remoti era un'enorme laguna che formava un tutt'uno con quelle di Grado, Marano, Venezia e le vicinissime Valli di Comacchio con cui il territorio confina.\nTale peculiarit\u00e0 \u00e8 ci\u00f2 che oggi caratterizza il paesaggio e la fauna avicola, soprattutto quella delle zone costiere dove tutt'oggi sono rimaste delle importanti zone umide di carattere lagunare. Della bonifica del Reno ottenuta deviando il corso d'acqua che alimentava una zona umida molto pi\u00f9 estesa di quella attuale nel letto dell'antico ramo primario del Po oggi rimangono la Valle Mandriole e la Piallassa della Baiona e Risega. Non meno importanti le valli dell'Ortazzo e Ortazzino che rimangono dalla bonifica della valle Standiana, anch'esse annoverate tra le zone umide importanti d'Italia.\nPassando nell'entroterra il territorio assume caratteristiche sempre pi\u00f9 padane fino al raggiungimento della zona pedemontana occupata dai territori di Faenza e Castel Bolognese salendo fino all'estremo confine con la Toscana nelle zone dei comuni di Brisighella e Casola Valsenio che sono i comuni pi\u00f9 distanti dalla costa. L'altitudine massima \u00e8 raggiunta dal monte Macchia dei Cani (968\u00a0m), ai confini tra Casola Valsenio e Palazzuolo sul Senio.\nIdrografia.\nDegno di menzione \u00e8 il canale navigabile Candiano o \"Corsini\", scavato artificialmente nel XVIII secolo, che collega la citt\u00e0 di Ravenna al mare e costituisce parte integrante del sistema portuale.\nCosta.\nLa riviera romagnola \u00e8 famosa per il porto di Ravenna che costituisce un punto di riferimento logistico per lo scambio di merci e materie prime via mare. Escludendo la zona del porto tuttavia la costa \u00e8 fondamentalmente formata da un litorale sabbioso piuttosto omogeneo, separato dall'entroterra da una pineta di pini domestici (Pinus pinea L.) che si estende dai lidi di Comacchio fino alle localit\u00e0 balneari del lembo di costa forlivese che separa la provincia di Ravenna da quella di Rimini. Caratteristiche sono le dune della spiaggia della \"Bassona\", presso Lido di Dante.\nClima.\nIl clima della provincia tende ad essere subcontinentale nelle aree interne, mentre lungo la costa vi \u00e8 un'influenza marittima, seppur relativa, ma con alti tassi di umidit\u00e0 relativa.L'inverno \u00e8 generalmente freddo, talvolta rigido in presenza di nebbia persistente da inversione termica e durante le irruzioni di aria polare pilotate dai venti di bora, quando sono possibili anche fenomeni nevosi.\nLa primavera e l'autunno sono particolarmente miti, ma a tratti anche moderatamente piovose; l'estate \u00e8 generalmente calda e afosa, con leggera brezza lungo la costa.\nInfrastrutture e trasporti.\nStrade.\nLe principali comunicazioni stradali che fendono la provincia sono costituite dal raccordo A14 dir che si dirama dall'autostrada A14 tra i caselli di Imola e Faenza in direzione Ravenna percorrendo un tracciato di circa 26\u00a0km che interessa le localit\u00e0 di Lugo, Cotignola e Bagnacavallo; dalla SS 9 Via Emilia che dal confine verso Imola attraversa le citt\u00e0 di Castel Bolognese e Faenza fino al confine con il comune di Forl\u00ec: lo stesso comune \u00e8 direttamente raggiungibile percorrendo la SS 67 Tosco-Romagnola che nel tratto Forl\u00ec-Ravenna prende il nome di \"Ravegnana\"; la SS 16 \"Adriatica\" che dal ferrarese si estende verso la costa interessando principalmente le localit\u00e0 di Lavezzola, Voltana, Alfonsine, Mezzano, Ravenna, e progressivamente verso le principali localit\u00e0 balneari a sud del capoluogo quali Savio, Lido di Classe e l'agglomerato di Lido di Savio, Milano Marittima e Cervia, Pinarella, Tagliata fino al confine con Cesenatico; la SS 309 \"Romea\" che collega Ravenna ai lidi nord come Marina Romea e Casal Borsetti e interessa anche la zona di Mandriole fino a raggiungere il confine con la provincia di Ferrara presso Lido di Spina al primo imbocco delle Valli di Comacchio; la SS 253 \"San Vitale\" che collega Ravenna a Bologna interessando le localit\u00e0 di Russi, Bagnacavallo, Lugo e Massa Lombarda. Infine la strada SS 610 \"Selice\" che collega Imola alla SS 16 \"Adriatica\" nella localit\u00e0 di Lavezzola.\nLinee ferroviarie.\nLe linee ferroviarie principali che interessano la provincia di Ravenna sono la tratta che collega Bologna a Rimini che interessa le localit\u00e0 di Castel Bolognese e Faenza, la tratta Ferrara-Rimini che nella tratta a sud di Ravenna collega quasi tutte le localit\u00e0 turistiche a sud della citt\u00e0, compresa Cervia e il parco dei divertimenti di Mirabilandia (stazione di Lido di Classe-Lido di Savio); la tratta in direzione Ferrara invece serve tutte le localit\u00e0 a nord-ovest tra cui Mezzano, Alfonsine, Voltana e Lavezzola. Per completare il quadro dei trasporti il collegamento tra Ravenna e Bologna \u00e8 servito dal compromesso di treni che percorrono la tratta diretta tra Ravenna e Castel Bolognese che interessa anche Lugo, Bagnacavallo e Russi e la tratta tra Ravenna e Faenza che attraverso Granarolo Faentino si ricongiunge con Russi.\nDa citare anche la Ferrovia Faentina, che, attraversando l'appennino tosco-romagnolo, collega Faenza con Firenze in circa due ore, attraversando i paesi di Brisighella, Marradi e Borgo San Lorenzo. Per completare il quadro del trasporto persone \u00e8 in esercizio la Ferrovia Lavezzola-Lugo che collega i comuni del lughese con Lugo e, tramite la diramazione Lugo-Granarolo, a Faenza, interessando le localit\u00e0 di Cotignola, Sant'Agata sul Santerno, Massa Lombarda e Conselice.\nNon meno importanti sono le tratte che collegano il sistema ferroviario di Ravenna al porto; grazie al raddoppio della tratta per Russi si sono compiuti notevoli passi avanti nel collegamento tra l'Interporto di Bologna e lo scalo merci di Ravenna che hanno ridato vita alla piattaforma logistica.\nTrasporto navale.\nGrazie all'istituzione delle linee ad alta velocit\u00e0 che collegano Ravenna alla Croazia \u00e8 possibile attraversare l'Adriatico in sole due ore in aliscafo con collegamenti garantiti per Venezia, Rovigno, Lussino e Pola.\nAviazione.\nDal punto di vista aereo la provincia non \u00e8 ben servita: le principali aviosuperfici sono costituite dall'aeroporto di Lugo e da quello di Ravenna che tuttavia sono frequentati solo da aerei di piccola stazza ad uso degli aeroclub locali e di voli strettamente privati o turistici. I collegamenti pi\u00f9 vicini risultano pertanto essere quelli degli aeroporti di Bologna, Forl\u00ec e Rimini, che costituiscono le principali vie di comunicazione aerea nazionale e internazionale della zona.\nSul territorio ravennate \u00e8 presente anche un aeroporto militare in localit\u00e0 Pisignano, nel comune di Cervia, che ospita le attivit\u00e0 del 15\u00ba Stormo CSAR (Combat Search and Rescue) che qui opera dal 5 ottobre 2010. In particolare, nella base di Cervia vi sono gli elicotteri HH-3F del 83\u00ba Gruppo CSAR, che ha servizi di ricerca e soccorso degli equipaggi di volo in difficolt\u00e0, concorrendo, inoltre, ad attivit\u00e0 di pubblica utilit\u00e0 quali la ricerca di dispersi in mare o in montagna, il trasporto sanitario d'urgenza di ammalati in pericolo di vita ed il soccorso di traumatizzati gravi. \nNella base di Cervia ha operato fino al giugno 2010 il Reparto di Volo 23\u00ba Gruppo Caccia con i velivoli F16 \"Fighting Falcon\".\nSfruttamento del territorio.\nNaturale.\nIl territorio \u00e8 sfruttato prevalentemente ad uso agricolo e forestale, ampie sono le aree protette del Parco del Delta del Po come le oasi di Punte Alberete, le zone umide, le pinete costiere. Di particolare menzione sono le antiche saline presso Cervia, tutt'oggi in funzione, dove si estrae un sale di ottima qualit\u00e0 sin dai tempi dell'antica Roma. Di rilievo anche le cave di sabbia e ghiaia nella zona di S. Bartolo.\nAgricolo.\nLa campagna invece risulta coltivata prevalentemente a frutta nelle zone pianeggianti del comune di Ravenna, mentre i vitigni sono diffusi nelle zone verso Faenza e Lugo dove di particolare rilevanza vi sono le coltivazioni delle uve Albana e Sangiovese, i vitigni autoctoni quali il Burson e il Famoso nella zona di Bagnacavallo e il Centesimino, ossia la denominazione locale che viene data al Sauvignon rosso autoctono della zona di Oriolo dei Fichi presso Faenza. Sono di particolare rilievo anche le produzioni di olio di oliva della zona di Brisighella, in cui viene prodotto l'omonimo olio a denominazione di origine protetta. Il resto della campagna \u00e8 coltivato prevalentemente a frutta del periodo estivo. L'industria agricola per la lavorazione della frutta ha il suo polo primario a Massa Lombarda, sede dell'omonima azienda produttrice di succhi di frutta.\nIndustriale.\nPresso le principali localit\u00e0 sono site zone produttive di vario livello: di particolare menzione sono la zona industriale sita presso il porto di Ravenna che ospita tra le principali industrie chimiche e metalmeccaniche del panorama industriale italiano quali il gruppo Marcegaglia, Versalis (ex. complesso Enichem), Bunge (ex. Cereol del Gruppo Ferruzzi), nonch\u00e9 alcuni cantieri navali come la ditta Rosetti Marino e i cantieri nautici Dellapasqua.\nParticolarmente importante \u00e8 l'industria di estrazione del gas metano del quale Ravenna \u00e8 uno dei principali centri di estrazione di tutta Italia. Sempre presso il porto industriale \u00e8 presente tutto l'indotto di aziende che si occupano della manutenzione delle piattaforme di estrazione.\nAltrettanto rilevante il polo di produzione della ceramica presso Faenza. Sempre presso Faenza \u00e8 d'interesse la presenza di un polo come la Minardi che, oltre al team di Formula 1, opera prevalentemente nella lavorazione della fibra di carbonio.\nCultura.\nL'aspetto pi\u00f9 rilevante della cultura locale \u00e8 rappresentato dalla citt\u00e0 di Ravenna, universalmente nota per la ricchezza del patrimonio artistico di mosaici paleocristiani e bizantini risalenti al V e VI secolo; dal 1996 ben otto monumenti ravennati sono stati inseriti nella Lista del Patrimonio Mondiale Unesco.\nDa segnalare la citt\u00e0 di Faenza dove si trova il museo della ceramica. Di particolare interesse sono anche gli edifici neoclassici quali la Villa Rotonda dei Laderchi, sulla strada per Brisighella. Nei rioni si trovano gli allenamenti delle varie discipline medievali che si svolgono durante il Palio del Niballo.\nTra le altre mete turistiche della provincia sono da ricordare il borgo medievale di Brisighella, il centro storico di Bagnacavallo con la \"piazza Nuova\", \"il Cardello\" (casa natale di Alfredo Oriani) a Casola Valsenio, i pavimenti della Villa Romana ed il seicentesco Palazzo \"San Giacomo\" a Russi.\nMusei.\nLa provincia di Ravenna \u00e8 ricca di musei, la maggior parte dei quali sono ricompresi nel Sistema Museale della Provincia di Ravenna, nato nel 1997 per valorizzare questo patrimonio provinciale.\nTurismo e strutture ricettive.\nLa maggior parte delle strutture turistiche sono condensate nella zona della costa, la riviera romagnola costituisce una meta storica della tradizione italiana sin dai tempi del ventennio fascista in cui vennero create le prime colonie giovanili. Nel 1992 \u00e8 sorto adiacente al bacino della Standiana il parco divertimenti di Mirabilandia.\nGastronomia.\nLa peculiarit\u00e0 della zona \u00e8 la forte influenza del mare che influenza anche le localit\u00e0 pi\u00f9 interne nell'arte della preparazione del pesce, piuttosto diffusa in tutta la provincia.\nLa gastronomia locale \u00e8 la stessa che accomuna quasi tutta la Romagna, la piadina romagnola \u00e8 uno dei cibi pi\u00f9 famosi. Altrettanto diffusi sono i salumi quali il prosciutto crudo, il salame tipico romagnolo, la mortadella, i ciccioli verdi e la coppa di testa che costituiscono, assieme al formaggio \"squacquerone,\" l'accompagnamento tipico della piadina.\nPrimi piatti.\nAnche nel ravennate esiste una cultura del formaggio grana: tipicamente i cappelletti romagnoli sono un tortello di pasta ripieno di un composto di grana, uova e ricotta o formaggio campagnolo (localmente detto anche \"furmai murbi\" ovvero formaggio morbido) e noce moscata.\nAltrettanto tipiche sono le lasagne al forno, parimenti diffuse nelle Marche e nel resto dell'Emilia-Romagna, i curzoli (\"curz\u00f9l\") ovvero una specie di spaghetto a pasta dura poco lavorata e la pasta all'uovo condita con rag\u00f9, prevalentemente composto da carne macinata di maiale e di manzo.\nSecondi.\nLa tipica grigliata di carne mista comprende vari tagli di carne suina, castrato (agnellone), bistecca alla fiorentina; viene sovente abbinata alla piadina romagnola ed al vino Sangiovese.\nVini.\nI vini tipici sono quelli di produzione tipicamente romagnola come:\nComuni.\nAppartengono alla provincia di Ravenna i seguenti comuni:\nUnioni di comuni.\nLe due unioni di comuni sono:"}
{"id": "9190", "revid": "1543377", "url": "https://it.wikipedia.org/wiki?curid=9190", "title": "Provincia di Rimini", "text": " \nLa provincia di Rimini \u00e8 una provincia italiana dell'Emilia-Romagna di abitanti avente come capoluogo Rimini. \u00c8 la provincia dell'Italia settentrionale situata pi\u00f9 a sud. Confina a sud con le Marche (provincia di Pesaro e Urbino) e con la Repubblica di San Marino, a est con il Mar Adriatico, a nord con la provincia di Forl\u00ec-Cesena, a ovest con la Toscana (provincia di Arezzo).\nLa provincia di Rimini \u00e8 stata istituita sulla carta nel 1992, distaccandosi dal territorio dell'allora provincia di Forl\u00ec che diventava nello stesso momento provincia di Forl\u00ec-Cesena. Le prime elezioni e l\u2019entrata in carica del primo consiglio provinciale sono avvenute nel 1995. Nel 2009 si \u00e8 ingrandita inglobando sette comuni dell'Alta Valmarecchia:\nCasteldelci, Maiolo, Novafeltria, Pennabilli, San Leo, Sant'Agata Feltria e Talamello, precedentemente compresi nel territorio della provincia di Pesaro e Urbino, nella regione Marche. Dopo un referendum locale, il parlamento ha dato via libera al passaggio di regione dalle Marche all'Emilia-Romagna. Nel 2021 dopo un lungo iter parlamentare analogo a quello condotto dai comuni dell'Alta Valmarecchia anche i comuni di Montecopiolo e Sassofeltrio sono entrati a far parte della provincia di Rimini.\nTerritorio di lunga tradizione turistica, la provincia di Rimini \u00e8 celebre per le localit\u00e0 balneari della Riviera romagnola di Rimini, Riccione, Cattolica, Bellaria-Igea Marina e Misano Adriatico che si estendono lungo i suoi di costa lungo il Mare Adriatico.\nLa provincia circonda anche un'enclave, quella toscana di Ca' Raffaello.\nGeografia fisica.\nIl territorio provinciale di Rimini, delimitato parzialmente a nord dal corso del torrente Uso, che lo divide dalla provincia di Forl\u00ec-Cesena e a sud dal torrente Tavollo, che lo separa dalle Marche (provincia di Pesaro-Urbino), si compone di cinque aree morfologicamente e paesaggisticamente omogenee. Il settore nord-orientale della provincia, costituito dall'estrema parte meridionale della Pianura Padana (tra i comuni di Rimini, Bellaria-Igea Marina e Santarcangelo di Romagna) \u00e8 prevalentemente agricolo, anche se notevolmente trasformato dalla presenza di insediamenti residenziali (Santarcangelo, San Vito, Santa Giustina, Orsoleto), aree produttive (Santarcangelo e Rimini Nord), poli commerciali (Rimini Nord), infrastrutture stradali e ferroviarie (SS 9 Via Emilia, Autostrada A14, ferrovia Bologna-Ancona). Lungo il Mare Adriatico, che rappresenta il limite orientale del territorio provinciale, si estende una lunga e stretta fascia litoranea pianeggiante, interamente occupata dalla conurbazione costiera della Riviera romagnola, estesa senza soluzione di continuit\u00e0 da Cervia a Gabicce Mare. Il principale centro di questa conurbazione, nonch\u00e9 della provincia, \u00e8 la citt\u00e0 di Rimini, che rappresenta anche il maggiore snodo di comunicazioni verso le altre citt\u00e0 della Pianura Padana e verso l'entroterra. La costa sabbiosa \u00e8 particolarmente bassa ed \u00e8 caratterizzata da una spiaggia molto ampia.\nLa gran parte dei settori occidentali e meridionali della provincia (esclusa la zona costiera) \u00e8 costituita da rilievi collinari, progressivamente pi\u00f9 alti verso l'entroterra. Le due valli principali \u2013 quelle del Marecchia e del Conca \u2013 presentano caratteri molto differenti. La prima \u00e8 caratterizzata da una serie di formazioni rocciose aspre e dirupate (gli speroni di Torriana, Montebello, Saiano, Verucchio, San Leo, Pietracuta e, fuori dal territorio provinciale, il Monte Titano, su cui sorge la capitale della Repubblica di San Marino), mentre il paesaggio della Valconca \u00e8 costituito da colline basse e dal profilo pi\u00f9 dolce. La porzione pi\u00f9 sud-occidentale della provincia, corrispondente all'alta Valmarecchia e all'alta Valconca, comprende infine alcuni rilievi montuosi dell'Appennino tosco-romagnolo, con il massiccio del Monte Carpegna () che divide le due vallate sopracitate e rappresenta anche la cima pi\u00f9 elevata dell'intera provincia. In questa area, che presenta una bassa densit\u00e0 di popolazione e una relativamente modesta antropizzazione, il paesaggio agrario \u00e8 limitato, e lascia spazio a pascoli e boschi misti di latifoglie decidue.\nFiumi e laghi.\nLa provincia di Rimini \u00e8 percorsa da sette fiumi e torrenti: l'Uso, il Marecchia, l'Ausa, il Marano, il Conca, il Ventena e il Tavollo. Il fiume principale \u00e8 il Marecchia, che nasce dalle sorgenti dell'Alpe della Luna, in provincia di Arezzo, e scorre per circa 70\u00a0km sfociando nel Mare Adriatico presso la citt\u00e0 di Rimini. I torrenti Ausa e Marano nascono nella Repubblica di San Marino. Sul territorio provinciale non sono presenti laghi naturali di particolare importanza; l'unico invaso artificiale di rilevanti dimensioni \u00e8 il bacino del Conca, costruito lungo il corso dell'omonimo torrente a ridosso del tracciato dell'autostrada A14 tra i comuni di Misano Adriatico e San Giovanni in Marignano.\nInfrastrutture e trasporti.\nStrade.\nLa provincia di Rimini \u00e8 servita dall'Autostrada A14 Adriatica, attraverso quattro caselli: Rimini Nord, Rimini Sud, Riccione e Cattolica. I collegamenti con il resto della penisola sono garantiti anche da due strade statali (la SS9 Via Emilia, diretta a Milano; la SS16 Adriatica, che conduce a Padova a nord e a Otranto a sud), mentre la vicina Repubblica di San Marino \u00e8 raggiungibile attraverso la SS72, che oltre il confine di stato assume la denominazione di Superstrada di San Marino.\nFerrovie.\nLa provincia di Rimini \u00e8 servita da due linee ferroviarie: la ferrovia Bologna-Ancona e la ferrovia regionale Ferrara-Rimini.\nL'unica stazione di diramazione del territorio provinciale, nonch\u00e9 la maggiore per flusso di passeggeri annuo, \u00e8 la stazione di Rimini gestita da RFI. Le altre sono le stazioni di Bellaria, Cattolica-San Giovanni-Gabicce, Misano Adriatico, Riccione, Rimini Miramare, Rimini Fiera e Santarcangelo di Romagna. Infine ci sono le altre stazioni della provincia - Igea Marina e le due stazioni secondarie del capoluogo sulla linea Ferrara-Rimini (Rimini Viserba e Rimini Torre Pedrera) .\nComuni.\nAppartengono alla provincia di Rimini i seguenti 27 comuni:\nVariazioni amministrative e territoriali.\nL'Alta Valmarecchia fece parte fino al 1796 della Legazione di Romagna (Stato Pontificio), ma fu annessa alla delegazione di Urbino e Pesaro con \"motu proprio\" di Pio VII il 6 luglio 1816. Con la fine del potere temporale della Santa Sede (1859), il territorio pass\u00f2 alla provincia di Pesaro (la provincia di Pesaro e Urbino \u00e8 nata l'anno successivo); tale assetto rimase inalterato fino al 2009 quando, in seguito a diversi referendum popolari, i sette comuni dell'alta Valmarecchia votarono la ricongiunzione con il territorio riminese. In quell'anno l'alta Valmarecchia \u00e8 entrata a far parte della provincia di Rimini e della regione Emilia-Romagna. Le Marche hanno interposto ricorso alla Corte costituzionale, ma esso \u00e8 stato ritenuto infondato nel luglio 2010. Anche quattro comuni della valle del Conca hanno promosso referendum per l'aggregazione alla provincia di Rimini: Montecopiolo, Sassofeltrio, Monte Grimano Terme e Mercatino Conca, ma solo nei primi due \u00e8 stato raggiunto il quorum con esito positivo. Sant'Agata Feltria \u00e8 anche comune onorario della citt\u00e0 metropolitana di Genova.\nIl 25 maggio 2021 si \u00e8 concluso al Senato della Repubblica un lungo iter legislativo durato 14 anni che ha portato all'approvazione definitiva del disegno di legge di aggregazione dei comuni di Sassofeltrio e Montecopiolo alla provincia di Rimini, in Emilia-Romagna. La legge \u00e8 entrata in vigore il giorno successivo rispetto alla data di pubblicazione in Gazzetta ufficiale, il 17 giugno 2021.\nComuni pi\u00f9 popolosi.\nDi seguito sono riportati i comuni superiori ai abitanti ordinati per popolazione:"}
{"id": "9192", "revid": "287204", "url": "https://it.wikipedia.org/wiki?curid=9192", "title": "1489", "text": ""}
{"id": "9193", "revid": "125159626", "url": "https://it.wikipedia.org/wiki?curid=9193", "title": "1488", "text": ""}
{"id": "9194", "revid": "212348", "url": "https://it.wikipedia.org/wiki?curid=9194", "title": "1487", "text": ""}
{"id": "9195", "revid": "838137", "url": "https://it.wikipedia.org/wiki?curid=9195", "title": "1486", "text": ""}
{"id": "9196", "revid": "287204", "url": "https://it.wikipedia.org/wiki?curid=9196", "title": "1485", "text": ""}
{"id": "9197", "revid": "287204", "url": "https://it.wikipedia.org/wiki?curid=9197", "title": "1484", "text": ""}
{"id": "9198", "revid": "287204", "url": "https://it.wikipedia.org/wiki?curid=9198", "title": "1483", "text": ""}
{"id": "9199", "revid": "125832815", "url": "https://it.wikipedia.org/wiki?curid=9199", "title": "1482", "text": ""}
{"id": "9200", "revid": "838137", "url": "https://it.wikipedia.org/wiki?curid=9200", "title": "1481", "text": ""}
{"id": "9201", "revid": "287204", "url": "https://it.wikipedia.org/wiki?curid=9201", "title": "1480", "text": ""}
{"id": "9202", "revid": "287204", "url": "https://it.wikipedia.org/wiki?curid=9202", "title": "1479", "text": ""}
{"id": "9203", "revid": "287204", "url": "https://it.wikipedia.org/wiki?curid=9203", "title": "1478", "text": ""}
{"id": "9204", "revid": "287204", "url": "https://it.wikipedia.org/wiki?curid=9204", "title": "1476", "text": ""}
{"id": "9205", "revid": "2160750", "url": "https://it.wikipedia.org/wiki?curid=9205", "title": "1475", "text": ""}
{"id": "9206", "revid": "122295049", "url": "https://it.wikipedia.org/wiki?curid=9206", "title": "1474", "text": ""}
{"id": "9207", "revid": "399", "url": "https://it.wikipedia.org/wiki?curid=9207", "title": "1472", "text": ""}
{"id": "9208", "revid": "287204", "url": "https://it.wikipedia.org/wiki?curid=9208", "title": "1471", "text": ""}
{"id": "9209", "revid": "287204", "url": "https://it.wikipedia.org/wiki?curid=9209", "title": "1470", "text": ""}
{"id": "9210", "revid": "838137", "url": "https://it.wikipedia.org/wiki?curid=9210", "title": "1469", "text": ""}
{"id": "9211", "revid": "838137", "url": "https://it.wikipedia.org/wiki?curid=9211", "title": "1468", "text": ""}
{"id": "9212", "revid": "287204", "url": "https://it.wikipedia.org/wiki?curid=9212", "title": "1467", "text": ""}
{"id": "9213", "revid": "287204", "url": "https://it.wikipedia.org/wiki?curid=9213", "title": "1466", "text": ""}
{"id": "9214", "revid": "838137", "url": "https://it.wikipedia.org/wiki?curid=9214", "title": "1465", "text": ""}
{"id": "9215", "revid": "287204", "url": "https://it.wikipedia.org/wiki?curid=9215", "title": "1463", "text": ""}
{"id": "9216", "revid": "287204", "url": "https://it.wikipedia.org/wiki?curid=9216", "title": "1462", "text": ""}
{"id": "9217", "revid": "287204", "url": "https://it.wikipedia.org/wiki?curid=9217", "title": "1461", "text": ""}
{"id": "9218", "revid": "838137", "url": "https://it.wikipedia.org/wiki?curid=9218", "title": "1460", "text": ""}
{"id": "9219", "revid": "838137", "url": "https://it.wikipedia.org/wiki?curid=9219", "title": "1459", "text": ""}
{"id": "9220", "revid": "367445", "url": "https://it.wikipedia.org/wiki?curid=9220", "title": "1458", "text": ""}
{"id": "9221", "revid": "838137", "url": "https://it.wikipedia.org/wiki?curid=9221", "title": "1457", "text": ""}
{"id": "9222", "revid": "287204", "url": "https://it.wikipedia.org/wiki?curid=9222", "title": "1456", "text": ""}
{"id": "9223", "revid": "287204", "url": "https://it.wikipedia.org/wiki?curid=9223", "title": "1455", "text": ""}
{"id": "9224", "revid": "287204", "url": "https://it.wikipedia.org/wiki?curid=9224", "title": "1454", "text": ""}
{"id": "9225", "revid": "287204", "url": "https://it.wikipedia.org/wiki?curid=9225", "title": "1452", "text": ""}
{"id": "9226", "revid": "287204", "url": "https://it.wikipedia.org/wiki?curid=9226", "title": "1451", "text": ""}
{"id": "9227", "revid": "287204", "url": "https://it.wikipedia.org/wiki?curid=9227", "title": "1449", "text": ""}
{"id": "9228", "revid": "838137", "url": "https://it.wikipedia.org/wiki?curid=9228", "title": "1448", "text": ""}
{"id": "9229", "revid": "838137", "url": "https://it.wikipedia.org/wiki?curid=9229", "title": "1447", "text": ""}
{"id": "9230", "revid": "838137", "url": "https://it.wikipedia.org/wiki?curid=9230", "title": "1446", "text": ""}
{"id": "9231", "revid": "287204", "url": "https://it.wikipedia.org/wiki?curid=9231", "title": "1444", "text": ""}
{"id": "9232", "revid": "838137", "url": "https://it.wikipedia.org/wiki?curid=9232", "title": "1443", "text": ""}
{"id": "9233", "revid": "287204", "url": "https://it.wikipedia.org/wiki?curid=9233", "title": "1442", "text": ""}
{"id": "9234", "revid": "838137", "url": "https://it.wikipedia.org/wiki?curid=9234", "title": "1441", "text": "Eventi.\nVenezia ottiene Peschiera, Legnago e Ravenna da Milano."}
{"id": "9235", "revid": "697352", "url": "https://it.wikipedia.org/wiki?curid=9235", "title": "1440", "text": ""}
{"id": "9236", "revid": "838137", "url": "https://it.wikipedia.org/wiki?curid=9236", "title": "1439", "text": ""}
{"id": "9237", "revid": "287204", "url": "https://it.wikipedia.org/wiki?curid=9237", "title": "1438", "text": ""}
{"id": "9238", "revid": "838137", "url": "https://it.wikipedia.org/wiki?curid=9238", "title": "1437", "text": ""}
{"id": "9239", "revid": "287204", "url": "https://it.wikipedia.org/wiki?curid=9239", "title": "1436", "text": ""}
{"id": "9240", "revid": "287204", "url": "https://it.wikipedia.org/wiki?curid=9240", "title": "1435", "text": ""}
{"id": "9241", "revid": "287204", "url": "https://it.wikipedia.org/wiki?curid=9241", "title": "1433", "text": ""}
{"id": "9242", "revid": "287204", "url": "https://it.wikipedia.org/wiki?curid=9242", "title": "1432", "text": ""}
{"id": "9243", "revid": "287204", "url": "https://it.wikipedia.org/wiki?curid=9243", "title": "1431", "text": ""}
{"id": "9244", "revid": "287204", "url": "https://it.wikipedia.org/wiki?curid=9244", "title": "1430", "text": ""}
{"id": "9245", "revid": "287204", "url": "https://it.wikipedia.org/wiki?curid=9245", "title": "1429", "text": ""}
{"id": "9246", "revid": "287204", "url": "https://it.wikipedia.org/wiki?curid=9246", "title": "1428", "text": ""}
{"id": "9247", "revid": "287204", "url": "https://it.wikipedia.org/wiki?curid=9247", "title": "1427", "text": ""}
{"id": "9248", "revid": "287204", "url": "https://it.wikipedia.org/wiki?curid=9248", "title": "1426", "text": ""}
{"id": "9249", "revid": "287204", "url": "https://it.wikipedia.org/wiki?curid=9249", "title": "1425", "text": ""}
{"id": "9250", "revid": "1812220", "url": "https://it.wikipedia.org/wiki?curid=9250", "title": "1424", "text": ""}
{"id": "9251", "revid": "287204", "url": "https://it.wikipedia.org/wiki?curid=9251", "title": "1423", "text": ""}
{"id": "9252", "revid": "287204", "url": "https://it.wikipedia.org/wiki?curid=9252", "title": "1422", "text": ""}
{"id": "9253", "revid": "53508", "url": "https://it.wikipedia.org/wiki?curid=9253", "title": "1421", "text": ""}
{"id": "9254", "revid": "287204", "url": "https://it.wikipedia.org/wiki?curid=9254", "title": "1420", "text": ""}
{"id": "9255", "revid": "287204", "url": "https://it.wikipedia.org/wiki?curid=9255", "title": "1419", "text": ""}
{"id": "9256", "revid": "287204", "url": "https://it.wikipedia.org/wiki?curid=9256", "title": "1418", "text": ""}
{"id": "9257", "revid": "287204", "url": "https://it.wikipedia.org/wiki?curid=9257", "title": "1417", "text": ""}
{"id": "9258", "revid": "287204", "url": "https://it.wikipedia.org/wiki?curid=9258", "title": "1415", "text": ""}
{"id": "9259", "revid": "287204", "url": "https://it.wikipedia.org/wiki?curid=9259", "title": "1414", "text": ""}
{"id": "9260", "revid": "838137", "url": "https://it.wikipedia.org/wiki?curid=9260", "title": "1413", "text": ""}
{"id": "9261", "revid": "1909146", "url": "https://it.wikipedia.org/wiki?curid=9261", "title": "1412", "text": ""}
{"id": "9262", "revid": "838137", "url": "https://it.wikipedia.org/wiki?curid=9262", "title": "1411", "text": "Eventi.\nSigismondo di Lussemburgo e Luigi d'Angi\u00f2 calano in Italia con mire espansionistiche."}
{"id": "9263", "revid": "287204", "url": "https://it.wikipedia.org/wiki?curid=9263", "title": "1410", "text": ""}
{"id": "9264", "revid": "287204", "url": "https://it.wikipedia.org/wiki?curid=9264", "title": "1409", "text": ""}
{"id": "9265", "revid": "838137", "url": "https://it.wikipedia.org/wiki?curid=9265", "title": "1408", "text": ""}
{"id": "9266", "revid": "599013", "url": "https://it.wikipedia.org/wiki?curid=9266", "title": "Cromodinamica quantistica", "text": "La cromodinamica quantistica, abbreviata con l'acronimo QCD (dall'inglese \"Quantum chromodynamics\"), \u00e8 la teoria fisica che descrive l'interazione forte.\nComponente del Modello Standard il cui nome deriva per analogia dalla QED (\"Quantum electrodynamics\"), \u00e8 una teoria quantistica di campo che descrive l'interazione tra quark, e di conseguenza quella fra nucleoni, matematicamente descritta come una teoria di gauge non abeliana con gruppo di simmetria SU(3) (teoria di Yang-Mills), nel quale i quark si presentano in forma di tripletti.\n\u00c8 prevalentemente una teoria non-perturbativa, a causa di effetti come il confinamento, i condensati fermionici e gli istantoni (ad alte energie gli effetti non perturbativi diminuiscono e la QCD pu\u00f2 essere trattata come l'elettrodinamica quantistica, sebbene gli aspetti pi\u00f9 importanti per la fisica moderna sono quelli a basse energie). La sua elaborazione, iniziata negli anni cinquanta del Novecento, \u00e8 stata completata nella sua forma attuale nei primi anni settanta, con la maggior parte del lavoro teorico fatto con modelli reticolari tridimensionali e simulazione al computer.\nStoria.\nCon l'invenzione della camera a bolle e della camera a scintillazione negli anni cinquanta, fu scoperto un numero sempre maggiore di particelle fisiche soggette all'interazione forte, denominate adroni. Apparve subito chiaro che un cos\u00ec elevato numero di particelle non potevano essere tutte fondamentali. Alcune regolarit\u00e0 nelle interazioni di queste particelle possono essere spiegate come conseguenza della conservazione di un numero quantico detto isospin o spin isotopico, una quantit\u00e0 fisica matematicamente analoga allo spin ed introdotta da Werner Karl Heisenberg. \nSuccessivamente, nel 1953, fu necessario introdurre un ulteriore numero quantico, la stranezza, proposto da Murray Gell-Mann e Kazuhiko Nishijima in particolare per spiegare la vita media abnormalmente lunga di alcune particelle. Gell-Mann e Yuval Ne'eman fecero l'ulteriore ipotesi che la stranezza e l'isospin si potessero combinare in un gruppo di simmetria pi\u00f9 grande. Questa ipotesi fu battezzata \"Eightfold way\" (la ottuplice via) perch\u00e9 questo gruppo di simmetria, detto SU(3), ha otto generatori indipendenti. Essa comporta in particolare che gli adroni formino multipletti, ossia gruppi aventi propriet\u00e0 correlate e massa simile. Gell-Mann e George Zweig proposero nel 1963 che questa struttura fosse dovuta al fatto che gli adroni sono formati combinando tre costituenti pi\u00f9 fondamentali, chiamati quark da Gell-Mann e \"ace\" da Zweig, ciascuno dei quali si trasforma secondo la rappresentazione fondamentale del gruppo SU(3).\nA questo punto una particella, la \u0394++, rimaneva misteriosa; nel modello a quark essa risulta composta da tre quark up con spin paralleli. Comunque, poich\u00e9 i quark sono fermioni, questa combinazione sembrava violare il principio di esclusione di Pauli. Nel 1965 Moo-Young Han e Y\u014dichir\u014d Nambu risolsero il problema proponendo che i quark possedessero un grado di libert\u00e0 di gauge SU(3) aggiuntivo, in seguito chiamata carica di colore. Essi notarono che i quark possono interagire per via di un ottetto di bosoni vettori di gauge: i gluoni.\nPoich\u00e9 la ricerca di quark liberi era costantemente fallita, si pens\u00f2 che i quark fossero semplicemente dei costrutti matematici inventati ad hoc e non delle particelle realmente esistenti. Richard Feynman argoment\u00f2 che esperimenti ad alta energia mostravano che i quark erano reali: egli li chiam\u00f2 \"partoni\", in quanto \"parte\" degli adroni. James Bjorken propose che certe relazioni potessero persistere nello scattering profondamente anelastico (diffusione profondamente anelastica) di elettroni e protoni, cosa che fu dimostrata con spettacolarit\u00e0 in esperimenti condotti nel 1969 presso lo SLAC (Stanford Linear Accelerator Center).\nSebbene lo studio dell'interazione forte rimanga a tutt'oggi non del tutto chiara, la scoperta della libert\u00e0 asintotica (propriet\u00e0 di alcune teorie di gauge secondo cui le interazioni tra alcune particelle, ad esempio i quark, diventano arbitrariamente deboli a distanza molto basse) ad opera di David Gross, David Politzer e Frank Wilczek ha permesso di effettuare previsioni precise riguardo ai risultati di molti esperimenti ad alte energie utilizzando le tecniche della teoria perturbativa della meccanica quantistica. L'esistenza dei gluoni \u00e8 stata dimostrata nel 1979 durante esperimenti con l'acceleratore HERA di Amburgo. Questi esperimenti sono divenuti sempre pi\u00f9 precisi, culminando nella conferma della QCD perturbativa ad un livello di errore di pochi punti percentuali per opera del LEP (Large Electron-Positron collider) del CERN di Ginevra.\nAll'estremo opposto della libert\u00e0 asintotica vi \u00e8 il confinamento. Poich\u00e9 la forza tra le cariche di colore non diminuisce con la distanza, si ritiene che i quark ed i gluoni non possano mai essere separati dagli adroni. Questo postulato della teoria \u00e8 stato verificato per mezzo di calcoli della QCD su reticolo, ma non \u00e8 stato matematicamente provato. Uno dei \"Millennium Prizes\" annunciato dal Clay Mathematics Institute richiede al candidato di produrre questa prova. Altri aspetti della QCD non-perturbativa sono l'esplorazione di fasi della materia di quark (quark matter), incluso il plasma di quark e gluoni.\nLa teoria.\nFormalismo matematico.\nI numeri quantici associati a questa teoria (e che possono essere associati alle varie particelle) sono il sapore e il colore: di quest'ultimo se ne associano tre differenti ai quark e otto ai gluoni.\nLa lagrangiana che descrive le interazioni tra quark e gluoni \u00e8:\ncon\ndove \"gs\" \u00e8 la costante di accoppiamento della QCD e \"fabc\" sono le costanti di struttura dell'algebra di Lie associata al gruppo SU(3). I campi \"\u03c8iq\"(\"x\") sono spinori di Dirac associati ciascuno dei campi di quark a colore \"i\" e sapore \"q\", mentre gli \"Aa\u03bc\"(\"x\") sono i campi di Yang-Mills (i gluoni).\nInfine i coefficienti \"\u03bbaij\" sono delle costanti di accoppiamento in forma matriciale, chiamate matrici di Gell-Mann. Tali matrici obbediscono alla seguente relazione di commutazione:\nCaratteristiche.\nLa QCD possiede due propriet\u00e0 peculiari:\nTerminologia.\nIl termine quark \u00e8 stato coniato da Murray Gell-Mann ispirato dalla frase \"Three quarks for Muster Mark\" che si trova nel romanzo \"Finnegans Wake\" di James Joyce.\nI tre tipi di carica nella QCD, vengono comunemente denominati carica di colore; i tre colori sono il rosso, il verde ed il blu e non hanno nulla a che vedere con i colori percepiti dall'occhio umano; si tratta semplicemente di una terminologia di fantasia dato che in qualche modo bisognava pur chiamare questo tipo di \"carica\". Dal momento che la teoria della carica elettrica ha preso il nome di \"elettrodinamica\", il termine greco \"croma\" (\u03a7\u03c1\u03ce\u03bc\u03b1, colore) \u00e8 stato applicato alla teoria della carica di colore cio\u00e8 \"cromodinamica\".\nAlcune definizioni.\nOgni aspetto teorico della fisica delle particelle \u00e8 basato su certe \"simmetrie\" della natura la cui esistenza \u00e8 dedotta dalle osservazioni sperimentali. Le simmetrie possono essere:\nLa QCD \u00e8 una teoria di gauge del gruppo di simmetria SU(3) che si ottiene utilizzando la carica di colore per definire una simmetria locale.\nPoich\u00e9 l'interazione forte non discrimina tra differenti sapori di quark, la QCD ha una simmetria di sapore approssimativa che \u00e8 rotta dalla differente massa dei quark.\nVi sono ulteriori simmetrie globali la cui definizione richiede l'introduzione del concetto di chiralit\u00e0 che si distingue in \"destrogira\" e \"levogira\". Ad esempio se lo spin di una particella ha direzione uguale alla direzione del moto della particella stessa essa \u00e8 detta \"chiralit\u00e0 levogira\" mentre se ha direzione opposta \u00e8 detta \"chiralit\u00e0 destrogira\". Esse sono:\nI gruppi di simmetria.\nIl gruppo di colore SU(3) corrisponde alla simmetria locale la cui misurazione d\u00e0 maggior credito alla QCD. La carica elettrica definisce una rappresentazione della simmetria locale di gruppo U(1) che viene misurato per determinare la QED: questo \u00e8 un gruppo Abeliano. Se si considera una variante della QCD con sapore Nf di quark privi di massa, si ottiene un gruppo simmetrico di sapore globale (chirale) formula_5. La simmetria chirale viene spontaneamente rotta dal QCD vacuum (vuoto nella QCD) al vettore (L+R) formula_6 con la formazione di un condensato chirale. La simmetria vettoriale formula_7 corrisponde al numero barionico dei quark ed \u00e8 una simmetria esatta. La simmetria assiale formula_8 \u00e8 esatta nella teoria classica ma rotta nella teoria dei quanti la qual cosa \u00e8 denominata una anomalia. Le configurazioni del campo gluonico chiamati istantoni sono strettamente correlati a questa anomalia.\nNota bene: In molte applicazioni della QCD si possono ignorare i sapori forti (charm, top e bottom). In questo caso il reale gruppo di sapore \u00e8 spesso SU(3), che non deve essere confuso con il gruppo di colore. Nella QCD il gruppo di colore fa parte di una simmetria locale e da quel momento viene misurato. Il gruppo di sapore non viene misurato. La via dell'ottetto (Eightfold way) si basa sul gruppo di sapore e non considera la simmetria locale che d\u00e0 la QCD.\nI campi.\nI quark sono fermioni aventi massa e spin 1/2 che trasportano una carica di colore la cui misurazione \u00e8 il contenuto della QCD. I quark sono rappresentati dai campi di Dirac nella rappresentazione fondamentale 3 del gruppo di gauge SU(3). Essi sono anche dotati di una carica elettrica (-1/3 o 2/3) e partecipano all'interazione debole come parte di un doppio isospin. Essi possiedono numeri quantici che includono il numero barionico (che \u00e8 1/3 per ogni quark), l'ipercarica ed uno dei numeri quantici di sapore.\nI gluoni sono bosoni con spin 1 ed anch'essi sono portatori di carica di colore cosicch\u00e9 si posizionano nella rappresentazione aggregata 8 del SU(3). Non possiedono carica elettrica, non partecipano ai processi di interazione debole e non hanno sapore. Si posizionano nella rappresentazione singola 1 di tutti questi gruppi simmetrici.\nOgni quark ha il suo anti-quark. La carica di ogni anti-quark \u00e8 esattamente l'opposto della carica del corrispondente quark.\nLa Lagrangiana della QCD, considerata senza colore, sapore e spin, assomiglia molto a quella dell'elettrodinamica quantistica:\ndove F rappresenta il tensore del campo del gluone, \"\u03c8\" il campo del quark e D la derivativa covariante. Parte di questo contenuto entra nelle regole di Feynman che dice che tutti i processi che si svolgono all'interno della teoria possono essere ricondotti ai vertici, ossia alle interazioni elementari \"qqg\", \"ggg\" e \"gggg\". In parole povere, un quark pu\u00f2 emettere ed assorbire un gluone, un gluone pu\u00f2 emettere ed assorbire un altro gluone e due o pi\u00f9 gluoni possono interagire direttamente tra loro, formando una glueball. Nella QED, invece, pu\u00f2 verificarsi soltanto il primo tipo di vertice, dal momento che i fotoni non hanno carica.\nApplicazioni.\nLa QCD, nata per spiegare il comportamento di protoni e neutroni nelle collisioni da un semplice modello a partoni, pu\u00f2 applicarsi in vari ambiti e a varie interazioni:\nMetodologia.\nL'ulteriore analisi del contenuto di questa teoria \u00e8 alquanto complicato. Sono state proposte diverse tecniche per lavorare con la QCD. Alcune di queste sono di seguito descritte.\nQCD perturbativa.\nLa QCD perturbativa \u00e8 un tipo di approccio che si basa sulla libert\u00e0 asintotica la quale permette di usare la teoria perturbativa in esperimenti ad energie estremamente elevate. Sebbene limitato nelle possibilit\u00e0, questo approccio \u00e8 stato osservato nei test pi\u00f9 precisi della QCD.\nQCD su reticolo.\nTra gli approcci non perturbativi alla QCD, il pi\u00f9 conosciuto \u00e8 la QCD su reticolo (in inglese \"lattice QCD\"). Questo metodo utilizza un sistema \"discreto\", ossia non continuo, di punti spazio-temporali chiamato reticolo che riduce il modello ad integrali analiticamente non calcolabili della teoria del continuum (spazio-temporale) ad una serie di calcoli numerici estremamente difficili per i quali \u00e8 necessario utilizzare supercomputer. Anche se questo metodo \u00e8 lento e computazionalmente pesante, \u00e8 l'unico che pu\u00f2 essere concretamente applicato per l'analisi di aspetti della teoria che sarebbero altrimenti impenetrabili.\nEspansione 1/N.\nUno schema approssimativo ben conosciuto, l'espansione 1/N, prende origine dalla premessa che il numero di colori \u00e8 infinito ed esegue una serie di correzioni che lo fanno considerare come se non lo fosse. Fino ad ora \u00e8 stata la fonte dell'analisi qualitativa profonda piuttosto che un metodo per la predizione quantitativa. Una variante moderna include l'approccio AdS/CFT.\nTeorie efficaci.\nLa QCD descrive una variet\u00e0 di fenomeni vastissimo, dalle reazioni nucleari nelle stelle alla formazione dei protoni, essa \u00e8 una teoria molto ricca ed in cui i calcoli molto complicati. Tuttavia se si \u00e8 interessati a studiare una specifica categoria di processi talvolta \u00e8 possibile sviluppare teorie efficaci che catturino gli aspetti pi\u00f9 importanti della QCD per quella categoria. In questo modo si \u00e8 in grado di fornire predizioni molto accurate con una mole di calcoli pi\u00f9 ristretta rispetto alla teoria completa, al costo per\u00f2 di avere risultati accurati solo per quella specifica categoria.\nTra le teorie efficaci pi\u00f9 usate si possono considerare la teoria delle perturbazioni chirale, dove le particelle fondamentali sono gli adroni, stati legati di quark come i pioni, e le masse dei quark sono considerate trascurabili, la HQET, Heavy Quark Effective Theory (teoria effettiva dei quark pesanti), in cui la massa del quark pi\u00f9 pesante coinvolto nel processo (solitamente il top o il bottom) si considera quasi infinita e la SCET (teoria effettiva delle particelle collineari o poco energetiche), che descrive l'emissione soffice e collineare di particelle molto energetiche ed \u00e8 oggi ampiamente utilizzata per il calcolo di processi ad LHC.\nTest sperimentali.\nIl concetto di sapore dei quark \u00e8 stato introdotto per spiegare le propriet\u00e0 degli adroni durante lo sviluppo del modello a quark. Il concetto di colore si \u00e8 reso necessario a causa della variet\u00e0 di \u0394++. Questo \u00e8 gi\u00e0 stato considerato nella sezione Storia del presente capitolo. La prima conferma che i quark sono reali elementi costitutivi degli adroni \u00e8 stata ottenuta in esperimenti presso lo SLAC. La prima conferma dell'esistenza dei gluoni \u00e8 stata ottenuta con l'acceleratore HERA di Amburgo. Sono in corso ottimi test quantitativi per dimostrare ulteriormente la teoria perturbativa della QCD, come ad esempio la produzione di bosoni vettori, la produzione di quark pesanti, lo scattering profondamente anelastico, ecc..\nI test dimostrativi della teoria non-perturbativa della QCD sono inferiori di numero perch\u00e9 le predizioni sono molto difficili da ottenere. Il migliore di questi \u00e8 probabilmente il test dell'accoppiamento della QCD come provato mediante il computo del reticolo degli spettri del quarkonium pesante. Vi sono dati recenti riguardanti la massa del mesone pesante Bc. Ulteriori test \"non perturbativi\" sono attualmente in svolgimento al meglio del 5%. Continua il lavoro sulle masse e sui fattori forma degli adroni e gli elementi di matrice debole sono promettenti candidati per futuri test quantitativi. L'intero argomento della materia di quark e del plasma di quark e gluoni \u00e8 un campo di test non-perturbativi per la QCD che ancora rimane da approfondire appropriatamente."}
{"id": "9270", "revid": "122831502", "url": "https://it.wikipedia.org/wiki?curid=9270", "title": "Istantone", "text": "L'istantone \u00e8 un concetto sviluppato nell'ambito della fisica teorica e della fisica matematica, inerente agli spazi di Minkowski. In questa trattazione ci concentreremo sugli istantoni in uno spazio quadridimensionale . \nSe supponiamo che esistano soluzioni delle equazioni del moto dell'azione di Yang-Mills con azione finita, allora la curvatura della soluzione all'infinito (presa come limite) deve essere zero. Questo significa che l'invariante di Chern-Simons pu\u00f2 essere definita in uno spazio tridimensionale. \nQuesto equivale, grazie al teorema di Stokes, a prendere l'integrale\nQuesta \u00e8 un invariante omotopico e ci dice a quale classe di omotopia appartiene l'istantone. L'azione di Yang-Mills \u00e8 data da: \ndove * \u00e8 il duale di Hodge. \nPoich\u00e9 l'integrale di un integrando non negativo \u00e8 sempre non negativo,\nper tutti i \u03b8 reali. Questo significa:\nSe questo legame viene saturato, allora la soluzione \u00e8 uno stato BPS. Per tali stati, si ha *F=F oppure *F=-F dipendentemente dal segno dell'invariante omotopico."}
{"id": "9273", "revid": "125592903", "url": "https://it.wikipedia.org/wiki?curid=9273", "title": "Provincia di Savona", "text": "La provincia di Savona \u00e8 una provincia italiana della Liguria, con capoluogo Savona, di abitanti. Confina a ovest con la provincia di Imperia, a nord con il Piemonte (provincia di Cuneo, provincia di Asti, provincia di Alessandria), a est con la Citt\u00e0 metropolitana di Genova e a sud con il mar Ligure. L'amministrazione provinciale ha sede presso il palazzo Nervi a Savona.\nGeografia fisica.\nTerritorio.\nNella provincia sono presenti tre parchi regionali e tre riserve naturali (Isola Gallinara, Isola di Bergeggi e Riserva naturale regionale di Rio Torsero). Caratteristica di questa zona del ponente ligure \u00e8 la vastit\u00e0 della piana di Albenga, la pi\u00f9 grande della Liguria con i suoi 45\u00a0km2, sfruttata gi\u00e0 in epoca antica per le coltivazioni agricole.\nIl tratto di costa provinciale savonese, da Andora a Varazze, \u00e8 denominato Riviera del Beigua per quel tratto attorno e a ridosso del monte Beigua - a cavallo tra i comuni savonesi e genovesi - e Riviera delle Palme pressoch\u00e9 l'intera area provinciale. Due sono le isole della provincia: l'isola di Bergeggi e l'isola Gallinara, entrambe riserve naturali regionali.\nNotevole \u00e8 la presenza nel territorio di cavit\u00e0 naturali e grotte, specie in val Varatella e nel comune di Toirano, ricche di particolare pregio naturalistico e soprattutto storico per le numerose testimonianze rinvenute. Tra le cavit\u00e0 pi\u00f9 celebri si possono menzionare la grotta della Basura o della Strega, ricca di importanti tracce e reperti archeologici collegabili gi\u00e0 al Neolitico e all'uomo primitivo, dove ogni anno si registrano una forte presenza turistica.\nLe valli savonesi prendono forma dalle due principali catene montuose, le Alpi Liguri e le Alpi Marittime \u2013 comprese tra il colle di Cadibona e il colle di Tenda \u2013 e l'Appennino ligure. Secondo gli studi \u00e8 proprio sul colle di Cadibona, a 459\u00a0m sul livello del mare, dove i due sistemi montani vengono convenzionalmente divisi, formando un insieme di articolate valli e colline diverse orograficamente tra loro. Esse sono costituite per lo pi\u00f9 da vaste zone boschive, stimate ad oggi a circa il 64% dell'intero comprensorio provinciale. Tale valore, chiamato coefficiente di boscosit\u00e0, rappresenta una sorta di primato italiano \u2013 la media nazionale \u00e8 del 29% - catalogando di fatto la provincia di Savona la pi\u00f9 \"boscata d'Italia\". I suoi boschi sono formati per lo pi\u00f9 da alberi di castagno \u2013 circa il 30% del territorio boschivo \u2013 querce, faggi, aceri, frassini, ciliegi, sorbi, ontani, carpini, pioppi e betulle.\nParchi naturali regionali.\nNel territorio della provincia sono tre i parchi naturali regionali: il Parco naturale regionale del Beigua, il Parco naturale regionale di Bric Tana e il Parco naturale regionale di Piana Crixia. Il primo ha un'estensione che comprende pure il territorio genovese, nella valle intorno al monte Beigua; gli altri due parchi, tra i comuni di Millesimo e Piana Crixia, interamente nel territorio provinciale della val Bormida.\nAree protette.\nNei pressi dell'isola di Bergeggi sono state istituite le omonime area marina protetta e riserva naturale regionale. La riserva naturale regionale dell'Isola di Gallinara salvaguardia e protegge l'omonima isola antistante la cittadina di Albenga. Nel territorio di Ceriale \u00e8 stata istituita la riserva naturale regionale di Rio Torsero mentre in val Bormida, nel comune di Cairo Montenotte, \u00e8 presente la riserva naturalistica dell'Adelasia.\nOrografia.\nMonti.\nMonti della provincia oltre i 1.000 metri.\nIdrografia.\nFiumi.\nDa sud-ovest a nord-est si possono ricordare, tra i corsi d'acqua tributari del Mar Ligure:\nSul versante tributario della Pianura Padana invece i principali corsi d'acqua della provincia di Savona sono la Bormida di Millesimo e la Bormida di Spigno. Entrambi nascono nelle Prealpi Liguri, scorrendo da sud-ovest verso nord-est, e vanno poi ad unirsi tra loro in provincia di Alessandria confluendo poi nel Tanaro nel comune di Pietra Marazzi (sempre in provincia di Alessandria). Ricevono le acque dei torrenti Erro e del Orba; tra i loro affluenti che scorrono almeno in parte in Liguria sono anche da segnalare l'Uzzone, il Valla, la Bormida di Pallare e la Bormida di Mallare. Queste ultime due, dopo un corso di circa una ventina di km, si uniscono presso Carcare a formare la Bormida di Spigno.\nLaghi.\nNella provincia savonese \u00e8 il lago di Osiglia, nell'omonimo comune e alimentato dall'Osiglietta, il bacino artificiale pi\u00f9 grande con una capienza di 13 milioni di metri cubi d'acqua. In val d'Orba, tra i comuni di Urbe e Sassello \u00e8 ubicato invece il lago dell'Antenna (capienza di 50.000 metri cubi d'acqua e alimentato dal torrente Orba) che prende il nome dal monte Antenna (821 m), sul confine settentrionale del Parco naturale regionale del Beigua.\nUn piccolo lago naturale, di probabile origine glaciale, \u00e8 il lago Scanizzon che si trova a Sassello a 803 metri sul livello del mare.\nMare.\nI comuni della provincia che si affacciano direttamente sul mare sono 21 su 69 comuni totali. Le coste della Riviera di Ponente risultano prevalentemente basse e sabbiose a differenza di quelle del Levante ligure che sono principalmente alte e frastagliate.\nClima.\nIl clima \u00e8 tipico dell'area del mar Mediterraneo, come nel resto della regione e le sue temperature miti sono un forte richiamo turistico. Durante la stagione invernale le temperature medie, nell'area litoranea, sono complessivamente miti, con valori medi giornalieri che in gennaio tendono a decrescere leggermente, procedendo da ovest verso est, passando da temperature medie prossime ai +10\u00a0\u00b0C (al confine con la Provincia di Imperia) ai +7/+8\u00a0\u00b0C che si riscontrano nella fascia costiera centro-orientale, l'estate \u00e8 ovunque moderatamente calda, con valori medi di luglio che oscillano, a seconda delle localit\u00e0 tra i +23 e i +25\u00a0\u00b0C. Nel complesso il clima del settore costiero pi\u00f9 interno (centro-orientale ed orientale) risulta meno caldo ma pi\u00f9 afoso rispetto a quello dell'estremo Ponente provinciale, in virt\u00f9 dei tassi di umidit\u00e0 mediamente pi\u00f9 elevati; a stemperare la calura concorre comunque, in tutta la fascia litoranea, il regime delle brezze diurne e notturne, tipico di tutte le coste liguri.\nIl clima dell'entroterra marittimo \u00e8 pi\u00f9 freddo di quello strettamente costiero, in funzione della maggiore altimetria e della natura accidentata del territorio, che tende a creare microclimi vallivi (stazione meteorologica di Stella San Bernardo) o di pianura sublitoranea (stazione meteorologica di Albenga Villanova), sensibilmente differenti rispetto a quelli che si riscontrano nella fascia strettamente litoranea, tuttavia anche per queste aree possiamo parlare di microclimi di tipo mesomediterraneo o submediterraneo, con escursioni termiche stagionali moderate e inverni complessivamente non rigidi, anche se contraddistinti da gelate abbastanza frequenti e talvolta anche da discreti valori di nevosit\u00e0 (ma la persistenza della neve al suolo \u00e8 spesso limitata a pochi giorni); in queste aree le estati possono risultare piuttosto calde (nelle piane sublitoranee e nei fondovalle pi\u00f9 bassi e meno soggetti alle brezze) o complessivamente fresche e gradevoli (nelle aree collinari interessate pi\u00f9 direttamente dalle brezze marittimo-costiere), i valori medi di luglio e agosto sono compresi in genere tra i +20 e i +23\u00a0\u00b0C in funzione dell'altitudine e della conformazione geografica.\nSituazione diversa ritroviamo sui versanti padani, che sono caratterizzati da pi\u00f9 marcata continentalit\u00e0 con forti escursioni termiche giornaliere, moderate escursioni termiche stagionali e inverni complessivamente rigidi, con medie di gennaio che ad altitudini di fondovalle (300/700\u00a0m) sono in genere comprese tra 0\u00a0\u00b0C e +3\u00a0\u00b0C, le gelate notturne sono frequentissime nel periodo invernale ed anche nella prima parte della primavera e nella seconda parte dell'autunno e talvolta possono risultare intense (minime inferiori ai -10/-12\u00a0\u00b0C non sono affatto rare, anche all'interno dei centri abitati, mentre durante ondate di freddo particolarmente intense, come quelle del febbraio 1956, del gennaio 1963, del gennaio 1985 e del febbraio 2012 sono state registrate minime assolute localmente inferiori ai -20\u00a0\u00b0C), Nelle aree del versante padano le nevicate sono spesso copiose e si registra una buona persistenza del manto nevoso; in queste aree, seppur mitigate dall'altitudine collinare, le estati sono spesso piuttosto calde (valori medi di luglio attorno ai +22\u00a0\u00b0C a 300\u00a0m di altitudine, attorno ai +20\u00a0\u00b0C a 700\u00a0m), con massime diurne che in luglio ed agosto possono superare con una certa facilit\u00e0 i +30\u00a0\u00b0C, mentre i valori massimi estremi possono toccare i +33/+35\u00a0\u00b0C.\nClima ulteriormente diversificato hanno le zone montuose, al di sopra dei 900-1.000\u00a0m, che hanno inverni freddi e nevosi, estati fresche e talvolta instabili e precipitazioni consistenti in tutte le stagioni intermedie. La pluviometria mostra un andamento inverso rispetto a quello delle temperature, le precipitazioni tendono infatti ad aumentare procedendo dalla costa verso il crinale alpino-appenninico, per poi diminuire gradualmente mano a mano che, dalla displuviale principale alpino-appenninica, si scende lungo le valli del versante padano. L'andamento delle precipitazioni si fa crescente anche procedendo lungo la fascia costiera da sud-ovest in direzione nord-est, passando da minimi intorno ai 650/700\u00a0mm al confine con la Provincia di Imperia a massimi di circa 1.000\u00a0mm al confine con quella di Genova, l'area complessivamente pi\u00f9 piovosa della Provincia di Savona \u00e8 comunque quella nord-orientale, dove sui rilievi del Gruppo del Beigua si registrano valori pluviomentrici medi attorno ai 1600/1700\u00a0mm\nStoria.\nEt\u00e0 antica e Medioevo.\nIl territorio era occupato dalle popolazioni celtiche dei liguri, dalle trib\u00f9 dei \"sabazi\" nell'area di Savona e gli ingauni nell'area di Albenga. Nel 180 a.C. l'impero Romano conquista il ponente, costituendo il \"municipium\" di \"Vada Sabatia\" che si estendeva da Cogoleto a Finale Ligure e di Albingaunum da Finale Ligure a Sanremo.\nLa cristianizzazione del ponente ligure inizia probabilmente per il martirio di San Calocero nel 121 nell'anfiteatro romano di Albenga, che porta sulla sua tomba molti fedeli e con la successiva evangelizzazione di San Calimero, tant'\u00e8 che 357 San Martino viene a rifugiarsi nella comunit\u00e0 cristiana ingauna.La conoscenza della diocesi sembra essere piuttosto tardiva, istituita quasi sicuramente dopo la morte di sant'Ambrogio. Il primo vescovo di cui si abbia notizia certa \u00e8 Quinzio, che nel 451 firm\u00f2 la lettera sinodale di Eusebio, vescovo di Milano, a papa Leone I; nella lettera si stabiliva la condanna di Nestorio ed Eutiche (Mansi); tuttavia risulta essere la prima del ponente ligure, visto che si \u00e8 a conoscenza di vescovi di Ventimiglia e Vado solo nel 680 per la loro presenza ad un concilio romano.\nFin dall'epoca longobarda vi operarono i monaci colombaniani dell'abbazia di San Colombano di Bobbio, attivissimo centro di evangelizzazione e di rinascita agricola sotto la protezione del Papa. Essi a partire dal vasto feudo reale e imperiale monastico, di cui facevano parte anche l'abbazia di San Salvatore di Giusvalla ed il suo territorio fra Savona ed Acqui Terme, l'abbazia di San Pietro in Varatella di Toirano e il monastero di San Martino dell'Isola Gallinara, che diedero impulso all'agricoltura con il recupero di aree incolte o abbandonate, le bonifiche e le migliorie agronomiche con il recupero e la diffusione di oliveti, vigneti, castagneti, mulini, frantoi, etc.. I monaci diedero, inoltre, un notevole apporto alimentare grazie agli allevamenti ed alla conservazione degli alimenti, proteine e grassi, come olio, burro, formaggi, salumi, grazie a sale e spezie; inoltre si adoperarono per la riapertura delle vie commerciali e delle vie del sale ed il commercio dalla marittima ligure lungo le valli appenniniche verso la pianura con scambi di merci varie come olio, sale, legname, carne, etc.\nAttorno al X secolo, dopo una primaria divisione del territorio tra la Marca Aleramica (pressoch\u00e9 la zona di Savona e localit\u00e0 vicine; a sua volta poi scorporata nella Marca di Savona) e la Marca Arduinica (restante zona del ponente ligure), successioni e discendenze nobiliari portarono ad una frammentazione del territorio e alla istituzione dei primi liberi comuni - quest'ultimi retti da organi pubblici o comunque di rappresentanza del popolo - o feudi governati da indipendenti signori locali o per conto di blasonate casate nobiliari italiane del tempo. Nacquero quindi marchesati che riunirono vaste aree del savonese: tra questi il Marchesato di Clavesana, il Marchesato di Finale e il Marchesato di Zuccarello dei Del Carretto. Potente e forte in questo periodo fu anche la dominazione spirituale e temporale del vescovo di Albenga sui diversi territori assoggettati alla diocesi ingauna.\nLa prima menzione di un comitato di Albenga \u00e8 del 25 maggio 869, \"Ludovici II Diplomata\", per quello di Ventimiglia si dovr\u00e0 attendere il marzo del 979 e solo nel 1004 abbiamo conoscenza di un comitato anche ad Vado Ligure.\nIl territorio del savonese ben presto rientr\u00f2 nelle mire espansionistiche e negli interessi politici, amministrativi e soprattutto economici di Genova e della sua Repubblica. Tra il XIII e il XVI secolo spontanee sudditanze, alleanze, ma anche feroci lotte fecero della repubblica genovese la quasi totale protagonista di questa zona del ponente che, tuttavia, in diversi territori del Finalese o della val Bormida ancora mantennero separate e indipendenti gestioni feudali e marchesali rispetto a Genova (anche per alleanze, se non proprio sudditanze, dei signori o marchesi locali con potenze straniere come Francia, Spagna o Sacro Romano Impero). Casi singolari e pressoch\u00e9 unici nel panorama savonese furono quelli della Repubblica di Noli, piccolo stato della zona del Nolese che riusc\u00ec a \"sopravvivere\" dal 1192 al 1797 con una propria autonomia amministrativa stringendo, di fatto, un'alleanza politica e commerciale e non belligerante con la repubblica genovese o ancora della Contea di Loano, quest'ultima nata come signoria nel XIII secolo e poi come contea dal 1547 e amministrata quasi ininterrottamente nei secoli dalla famiglia Doria. Simbolo di accesa rivalit\u00e0 fu certamente quella tra il Comune di Savona e Genova che tragicamente per la prima si concluse semi definitivamente nel 1528 con la conquista genovese dopo la distruzione della zona antica intorno alla cattedrale di Santa Maria di Castello (zona del Priamar) e l'interramento del locale porto (tra gli scali commerciali pi\u00f9 importanti, assieme a Genova, del mar Mediterraneo). Le varie annessioni dei territori savonesi da parte della Repubblica di Genova portarono, oltre all'accrescimento dei commerci e scambi dei vari prodotti locali, o la nascita di cantieri navali lungo i principali centri e porti della costa, anche il rafforzamento delle difese militari del tratto costiero e montano con l'edificazione di torri d'avvistamento o guarnigioni (con soldati genovesi e locali) presso i valichi di confine.\nEt\u00e0 moderna.\nTra i secoli XVI e XVII furono notevoli e gravosi gli assalti pirateschi lungo la Riviera delle Palme (talvolta perpetrando pure nell'immediato entroterra) o, ancora, gli scontri militari con il Ducato di Savoia. Un quadro amministrativo gestito dai Genovesi - e da signori locali alleati o indipendenti - diviso in capitaneati, podesterie e commissariati che si consolid\u00f2 nel XVIII secolo e perdur\u00f2 fino al termine di questo secolo.\nCon le campagne napoleoniche in Italia, tra il 1796 e il 1797, cui seguirono diverse battaglie in val Bormida a Millesimo, Montenotte e Dego, il territorio ligure sub\u00ec la caduta degli antichi stati, marchesati, feudi imperiali che furono assoggettati alla Repubblica Ligure (1797-1805). Il territorio dell'odierna provincia savonese conobbe le prime novit\u00e0 amministrative con la costituzione, tra il 1797 e il 1798, di due dipartimenti \"alla francese\": il dipartimento della Maremola (con capoluogo Pietra) e il dipartimento del Letimbro (Savona). Necessit\u00e0 organizzative portarono, dal 1798 e fino al 1803, ad un'ulteriore divisione del territorio amministrativo in altri dipartimenti (di Colombo, delle Arene Candide, di Centa, di Capo delle Mele) e ancora, fino al 1805, nell'unico dipartimento di Colombo con Savona come capoluogo. In queste unit\u00e0 amministrative filo napoleoniche confluirono le costituite municipalit\u00e0 dei vari borghi e localit\u00e0 che, all'epoca, erano molto pi\u00f9 numerose delle odierne.\nL'assorbimento della repubblica ligure nel Primo Impero francese dal 1805 decret\u00f2 il passaggio del Savonese (comprendente i circondari di Porto Maurizio, Savona, Ceva e Acqui) nell'unico dipartimento di Montenotte (Savona fu elevata al titolo di capoluogo d'Intendenza Generale), confinante ad ovest con il dipartimento delle Alpi Marittime, ad est con il dipartimento di Genova, a nord con i dipartimenti della Stura e di Marengo (Decreto 6 giugno 1805).\nCon la sconfitta e la caduta dell'impero napoleonico nel 1814, il nuovo assetto politico-amministrativo di questo territorio - e della Liguria in generale - decret\u00f2 il passaggio nel Regno di Sardegna dal 1815. Dal 10 novembre 1818 il territorio dell'odierna provincia savonese venne diviso nelle due province sabaude di Albenga e di Savona all'interno della sovrastante Divisione di Genova. La fusione perfetta del 1847 comport\u00f2 una nuova modifica degli assetti amministrativi provinciali del Regno che, per quanto riguarda la Divisione di Genova, rimasero per\u00f2 invariati: la Provincia di Savona riun\u00ec i sei mandamenti di Cairo, Millesimo, Noli, Sassello, Savona, Varazze mentre la Provincia di Albenga i sette mandamenti di Alassio, Albenga, Andora, Calizzano, Finale Borgo, Loano, Pietra.\nL'istituzione dell'odierna Provincia.\nUn nuovo ordinamento e assetto amministrativo delle province del Regno di Sardegna si ebbe con la Legge 23 ottobre 1859 n. 3702 - conosciuta anche come \"Decreto Rattazzi\": la \"Divisione di Savona\", composta da tre province, fu disgregata: le province di Albenga e di Savona furono soppresse e riunite alla Provincia di Genova mentre la provincia di Acqui venne soppressa e riunita alla Provincia di Alessandria. Le due ex province liguri diventarono circondari del regno sabaudo, che raggrupparono i 14 mandamenti dell'odierno territorio savonese. Una divisione amministrativa che eredit\u00f2 il successivo Regno d'Italia dal 1861 e rimase in vigore fino al 1927; nel 1926 il Circondario di Albenga venne soppresso e inglobato in quello di Savona, sempre all'interno della Provincia di Genova.\nSoppressi nel 1927 i vari circondari come da riorganizzazione statale del regime fascista, l'art. 1 del Regio Decreto Legge n.1 del 2 gennaio 1927 di Vittorio Emanuele III di Savoia (pubblicato sulla Gazzetta Ufficiale n. 7 dell'11/1/1927) istitu\u00ec nuovamente la Provincia di Savona dove confluirono 87 comuni in precedenza sotto l'amministrazione provinciale genovese; a quest'ultima invece fu assegnato il comune di Cogoleto. Il primo prefetto nominato fu Lorenzo La Via. Successivamente l'unione di alcuni comuni montani fece s\u00ec che il numero di amministrazioni scese agli attuali 69, con una superficie territoriale di circa 1.545\u00a0km\u00b2.\nSimboli.\nLo stemma ufficiale \u00e8 stato approvato con l'apposito regio decreto del re Vittorio Emanuele III di Savoia datato al 18 febbraio del 1928. Trascritto nel registro degli enti morali, volume I pagina 124.\nOnorificenze.\nIl 19 settembre 1974, la citt\u00e0 di Savona \u00e8 stata insignita della medaglia d'oro al valor militare con la seguente motivazione:\nSociet\u00e0.\nEtnie e minoranze straniere.\nSecondo i dati Istat al 31 dicembre 2018, i cittadini stranieri residenti nella provincia savonese sono , cos\u00ec suddivisi per nazionalit\u00e0, elencando per le presenze pi\u00f9 significative:\nLingue e dialetti.\nNella provincia di Savona si pu\u00f2 apprezzare un variegato panorama di dialetti appartenenti alla lingua ligure: le tre principali aree dialettali possono dividersi sommariamente nella parlata di Savona, quella dell'entroterra e quella costiera, che prosegue verso la provincia di Imperia.\nNella zona di Savona si parla un dialetto simile al ligure genovese. Rispetto al genovese urbano si evidenziano alcune piccole differenze, che gi\u00e0 possono riscontrarsi in alcuni borghi nella zona occidentale della citt\u00e0 metropolitana di Genova: sono l'assimilazione della vocale lunga /a/ in /o/ e nell'uso di alcuni vocaboli leggermente diversi da quelli utilizzati in citt\u00e0 e che, in passato, venivano giudicati \"puri\".\nI dialetti dell'area occidentale, appartenenti al gruppo \"ligure-occidentale\", da Finale Ligure ad Andora, si avvicinano a quelli dell'area orientale della provincia imperiese, con notevoli differenze rispetto al genovese (e savonese); tra questi, particolare \u00e8 il dialetto finarino o del finalese.\nI paesi montani o valligiani, ad esempio l'alta val Bormida e l'omonimo dialetto o ancora il dialetto altarese, utilizzano un dialetto misto ligure-piemontese (pi\u00f9 specificatamente i dialetti di tipo Monferrino e Langarolo), a causa della vicinanza geografica e culturale. Infine, per via dei flussi turistici e residenziali provenienti dal Piemonte (vacanze o seconde case), e in particolar modo dalle provincie di Cuneo e di Torino, si sono diffuse lungo i principali centri della costa parlate dialettali di queste originarie zone. Appartenenze linguistiche o dialettali che, come registrato in altre zone della Liguria o d'Italia, stanno tuttavia scomparendo o comunque parlate sempre meno in favore della lingua italiana, soprattutto nelle fasce pi\u00f9 giovanili e conservandosi maggiormente in quelle pi\u00f9 anziane.\nReligione.\nLa religione prevalente \u00e8 il cattolicesimo; la provincia savonese \u00e8 divisa tra la Regione ecclesiastica Liguria (diocesi di Albenga-Imperia e di Savona-Noli) e la Regione ecclesiastica Piemonte (diocesi di Acqui e di Mondov\u00ec).\nCultura.\nCucina.\nPiatti tipici.\nLa cucina savonese prende spunto per la maggior parte delle sue ricette dalla cucina ligure, unione culinaria tra i piatti di mare con i prodotti della terra.\nTuttavia, piatti apparentemente semplici sono esaltati nei loro sapori dall'uso delle numerose erbe aromatiche come il rosmarino,il timo, la salvia, etc., che crescono spontaneamente su tutto il territorio provinciale, tipiche della macchia mediterranea.\nAntipasti:\nPrimi piatti:\nSecondi piatti:\nProdotti da forno:\nDolci:\nProdotti tipici.\nTra i prodotti tipici locali della provincia vi sono:\nCarne e salumi:\nFormaggi:\nVerdura e frutta:\nVini.\nLa provincia di Savona ha un'antica tradizione vinicola, soprattutto nelle zone collinari e costiere. Le principali produzioni vinicole della provincia, che hanno ottenuto il riconoscimento D.O.C. (Denominazione di origine controllata) sono il Pigato di Ortovero, il Vermentino e il Rossese di Campochiesa.\nAltri vini, che hanno diritto alla dicitura I.G.T. (Indicazione geografica tipica) sono il Lumassina, il Buzzetto, la Granaccia di Quiliano, il Bianco di Calice Ligure, il Mataosso e il Dolcetto delle Langhe Liguri.\nEconomia.\nAgricoltura, allevamento ed industria.\nProduzioni agricole.\nL'agricoltura della provincia savonese trova sviluppo soprattutto nelle vallate adiacenti alle citt\u00e0 costiere della Riviera di Ponente. Grazie all'abile arte ligure della costruzione dei muri a secco, grazie ai quali si \u00e8 costituito il tipico terrazzamento ligure, le colline vengono ampiamente sfruttate dai coltivatori savonesi.\nL'agricoltura prevede per lo pi\u00f9 una produzione ortofrutticola (tradizionale, specie gli ortaggi) o la fiorente attivit\u00e0 viticola con la conseguente produzione e vendita di vini come il Pigato, il Rossese o il Vermentino (maggiormente prodotti nella zona del finalese e nei paesi costieri). Molto attiva \u00e8 la coltivazione dell'olivo o degli alberi da frutta, specie limoni, pesche ed albicocche.\nPesca ed allevamento.\nL'attivit\u00e0 della pesca \u00e8 assai antica e molto radicata nel tempo, soprattutto nei borghi marinari. Se in passato era di consuetudine intraprendere la \"via marinara\", la quale contribuiva molto all'economia del borgo, oggi \u00e8 quasi del tutto scomparsa specie nei comuni costieri pi\u00f9 grandi.\nLe maggiori concentrazioni dell'allevamento del bestiame sono quasi esclusivamente nelle valli circostanti la costa, dove \u00e8 praticato il pascolo di bovini, caprini e ovini. Dall'attivit\u00e0 vengono ricavati prodotti caseari o carne, esportati in tutta la provincia e oltre confine. \nApprovvigionamento idrico.\nSecondo le recenti stime, il fabbisogno idrico della provincia \u00e8 reperito dalle seguenti risorse e con la seguente quota:\nSi noti come la maggior parte degli approvvigionamenti provenga dalle sorgenti e dai pozzi, ad indicare la particolare ricchezza di falde sotterranee (non drenanti) di cui \u00e8 dotato il territorio.\nLa qualit\u00e0 e la potabilit\u00e0 dell'acqua di tale provenienza \u00e8 costantemente monitorata (ASL, ARPAL).\nIndustria.\nLa maggiore produzione industriale \u00e8 per lo pi\u00f9 concentrata nell'area del capoluogo provinciale, nell'albenganese e in val Bormida.\nLa provincia \u00e8 stata tuttavia segnata dalla crisi di alcuni fra i pi\u00f9 importanti insediamenti produttivi e industriali del territorio, quali: ACNA (Azienda Coloranti Nazionali e Affini), Bombardier, Ferrania, Piaggio Aerospace, e la Tirreno Power. Le aree in crisi sono state interessate nel 2018 da un progetto di riconversione e riqualificazione per complessivi 40 milioni di euro di valore, proposto da Invitalia.\nCaratteristica e tipica \u00e8 la lavorazione della ceramica, maggiormente concentrata nei comuni di Albissola Marina e Albisola Superiore, dove piccole e medie attivit\u00e0 locali adempiono alla produzione e alla vendita diretta di tali oggetti della pregiata e antica materia.\nInfrastrutture e trasporti.\nStrade.\nAutostrade.\nLa provincia \u00e8 attraversata da due importanti autostrade con notevole traffico, dovuto al turismo estivo nella Riviera di Ponente. L'autostrada A10, detta dei Fiori, permette il collegamento viario tra le citt\u00e0 di Genova \u2013 Savona e Ventimiglia, quest'ultima porta di accesso tra Italia e Francia. Il collegamento con il Piemonte, precisamente con la provincia di Cuneo, \u00e8 permesso tramite l'autostrada A6, che congiunge Savona con il capoluogo regionale piemontese (Torino). .\nStatali e provinciali.\nLe strade della provincia permettono principalmente il collegamento dell'entroterra con i comuni costieri. Lo sviluppo complessivo della rete provinciale ammonta a 857,220\u00a0km. Tra le citt\u00e0 principali Savona, Albenga e Finale Ligure vere porte di accesso dei piccoli comuni montani.\nStrade provinciali\nFerrovie.\nLe linee ferroviarie passanti per la provincia sono essenzialmente tre, le quali permettono il collegamento del capoluogo provinciale con Genova, Torino ed Alessandria. La linea Ventimiglia \u2013 Genova, divisa nelle tratte Ventimiglia \u2013 Savona e Savona \u2013 Genova, \u00e8 stata ultimamente oggetto di modifiche strutturali dovuto allo spostamento della linea ferrata pi\u00f9 a monte rispetto alla costa. In molti casi lo spostamento ferroviario ha permesso la nascita di nuove passeggiate a mare, a ridosso del mare, come il tratto pedonale e ciclabile Varazze \u2013 Cogoleto.\nLa linea Savona \u2013 Torino, importante per il traffico commerciale diretto al porto savonese, presenta molti tratti a binario unico alternato o con forti pendenze, dovuti all'attraversamento del tratto appenninico. La tratta collegante il capoluogo savonese con Alessandria ricalca inizialmente il tratto diretto a Torino per poi dividersi nella stazione di San Giuseppe di Cairo (Cairo Montenotte).\nPorti ed aeroporti.\nIl sistema portuale Savonese (Savona e Vado Ligure) \u00e8 tra i pi\u00f9 attivi e importanti d'Italia, in particolare per i flussi passeggeri del terminal crociere e per il suo terminal traghetti per i collegamenti con le isole del nord Tirreno. Interessante ed in crescita il terminal container, su si sono effettuati recentemente importanti investimenti infrastrutturali, terzo porto in Liguria per traffici commerciali, preceduto dal porto di Genova e dal porto della Spezia. Il porto commerciale ha come suo naturale bacino d'utenza il Piemonte, la Valle d'Aosta e la Lombardia, oltre che la Liguria. Il porto \u00e8 collegato tramite una funivia a Bragno (San Giuseppe di Cairo), in Val Bormida, per trasportare il carbone che vi viene scaricato oltre l'Appennino.\nLa parte vecchia del porto di Savona, quella storicamente e urbanisticamente pi\u00f9 pregiata, \u00e8 stata adibita al diporto con una pregiata opera di rifunzionalizzazione e riqualificazione dei moli, trasformando cos\u00ec Savona in uno dei centri pi\u00f9 gradevoli ed importanti del diporto in Liguria.\nAltri importanti porti turistici sono ad Andora, Alassio, Loano il secondo della provincia per grandezza e operativit\u00e0, Finale Ligure, Vado Ligure e Varazze.\nL'aeroporto pi\u00f9 vicino \u00e8 quello di Genova-Sestri Ponente \"Cristoforo Colombo\"; inoltre \u00e8 presente l'aeroporto di Albenga nel comune di Villanova d'Albenga, uno scalo minore. Altri aeroporti facilmente raggiungibili e ben serviti sono quelli di Torino Caselle e Nizza. Lo scalo intercontinentale pi\u00f9 vicino \u00e8 quello di Milano Malpensa.\nEcologia.\nAlbissola Marina, Albisola Superiore, Andora, Finale Ligure, Vado Ligure, Varazze sono i comuni provinciali che hanno ottenuto, nel 2006, la certificazione ambientale ISO-14001, rilasciata dal Rina (Registro navale italiano) per gli accertamenti riguardanti la pianificazione, gestione e controllo del territorio comunale.\nTra i parchi regionali savonesi l'unico ad aver ottenuto la certificazione ambientale \u00e8 stato il Parco naturale regionale del Beigua. Il riconoscimento \u00e8 stato pubblicato nel 2006 grazie alla conservazione e valorizzazione delle risorse ambientali e storico culturale dell'area, la tutela del patrimonio paesistico e la sua divulgazione turistica e per il forte impegno sull'attivit\u00e0 produttiva rispettando l'ecologia.\nAmministrazione.\nL'amministrazione provinciale ha sede a Savona nel palazzo provinciale \"Pier Luigi Nervi\", sito in via dei Sormano 12.\nConsiglio provinciale.\nLa giunta provinciale \u00e8 attualmente governata dal presidente della Provincia Pierangelo Olivieri - sindaco di Calizzano e di area centro-destra - e da dieci consiglieri eletti nelle tre liste di centro-sinistra, centro-destra e altri gruppi/partiti a seguito delle votazioni del 31 ottobre 2018 nella consultazione a suffragio ristretto dei 69 sindaci della provincia e relativi consiglieri comunali.\nComuni.\nLa provincia di Savona si suddivide convenzionalmente in quattro comprensori, distinguibili soprattutto dal punto di vista geografico:\nAppartengono alla provincia di Savona i seguenti 69 comuni:\nComuni pi\u00f9 popolosi.\nDi seguito \u00e8 riportata la lista dei dieci comuni della provincia ordinati per numero di abitanti al 31 dicembre 2017:\nIl 26 ottobre del 2006 il Consiglio regionale della Liguria tramite votazione, che non ha ottenuto il quorum necessario dei due terzi dei consiglieri regionali, ha bocciato la proposta di indire un referendum per la fusione dei due comuni di Albisola Superiore e Albissola Marina. La proposta di unire in un'unica entit\u00e0 amministrativa fu presentata dal comitato Albinsieme nel 2003 dopo la raccolta di 5385 firme. Se il referendum avesse avuto esito positivo il nuovo Comune di Albisola sarebbe diventato il terzo comune della provincia di Savona per numero di abitanti.\nMassimino con i suoi abitanti \u00e8 il comune con il pi\u00f9 basso dato di popolazione nella provincia.\nEx Comunit\u00e0 montane e Unioni di comuni.\nLe comunit\u00e0 montane nel territorio provinciale savonese (e ligure in generale) furono istituite in gran parte nel 1973 dopo il riconoscimento ufficiale delle stesse con la Legge Regionale n. 1102 del 3 dicembre 1971. Da ovest ad est dei confini provinciali nacquero quindi le seguenti entit\u00e0 montane: Comunit\u00e0 montana Alta Val Bormida, Comunit\u00e0 montana del Giovo, Comunit\u00e0 montana Ingauna e Comunit\u00e0 montana Pollupice.\nCon le nuove disposizioni della Legge Regionale n. 6 del 1978 la comunit\u00e0 montana assumeva, direttamente dalla Regione, le funzioni amministrative in materia di agricoltura, sviluppo rurale, foreste e antincendio boschivo.\nTra il 2009 e il 2010 con la disciplina di riordino delle comunit\u00e0 montane, regolamentate con la Legge Regionale n. 24 del 4 luglio 2008 e in vigore dal 1\u00ba gennaio 2009, si attuarono le prime sostanziali modifiche territoriali e dei requisiti di riferimento con le conseguenti soppressioni e/o accorpamenti degli enti montani. Nel dettaglio fu istituita la Comunit\u00e0 montana Ponente Savonese, nata dalla fusione delle due ex comunit\u00e0 montane Ingauna e Pollupice.\nConseguentemente alla legge finanziaria statale del 2011 tutte le comunit\u00e0 montane provinciali e regionali sono state definitivamente cancellate (la Liguria \u00e8 stata la seconda regione d'Italia ad attuare tale provvedimento dopo l'analoga iniziativa della capofila Sardegna) con la Legge Regionale n. 23 del 29 dicembre 2010 e in vigore dal 1\u00ba maggio 2011.\nQueste le unione di comuni della provincia savonese:\nQueste le unioni di comuni soppresse o sciolte:\nSport.\nCalcio.\nLa principale societ\u00e0 calcistica della provincia \u00e8 il , fondata nel 1907 e con trascorsi nei campionati nazionali incluse cinque partecipazioni alla Serie B. Nella stagione 2021-2022 \u00e8 iscritta alla Prima Categoria.\nTra le altre societ\u00e0 del territorio, quelle con la miglior tradizione sportiva sono il Vado, l'Albenga e il Varazze. Il Vado ha vinto la prima edizione in assoluto della Coppa Italia nel 1922 e tutte e tre hanno raggiunto l'apice sportivo tra gli anni 1930 e 1940 disputando la Serie C per diverse stagioni; risultano tutte e tre iscritte in Eccellenza per la stagione 2021-2022.\nPallanuoto.\nLa principale societ\u00e0 pallanuotistica della provincia \u00e8 il Savona, vincitrice nella sua storia di tre Scudetti, tre Coppe Italia e tre LEN Euro Cup. Milita in Serie A1.\nTra i pallanuotisti originari della provincia, Matteo Aicardi, Eleonora Gay e Giacomo Pastorino si sono laureati Campioni del mondo; Matteo Aicardi vi \u00e8 riuscito in due occasioni.\nAltri sport.\nNel ciclismo, il territorio provinciale \u00e8 sede del Trofeo Laigueglia, facente parte del circuito UCI Europe Tour. In passato fu anche sede di arrivo della corsa in linea Nizza-Alassio, che negli anni 1980 vide la partecipazioni di campioni internazionali. Nella stessa disciplina, ai Giochi olimpici di Los Angeles 1932 Giuseppe Olmo vinse la medaglia d'oro. Successivamente fond\u00f2 l'omonima azienda produttrice di biciclette.\nIl ginnasta Carlo Fregosi vinse due medaglie d'oro nel concorso a squadre ai Stoccolma 1912 e Anversa 1920.\nIl canottiere Piero Poli vinse la medaglia d'oro nel 4 di coppia ai Giochi olimpici di Seul 1988."}
{"id": "9275", "revid": "399", "url": "https://it.wikipedia.org/wiki?curid=9275", "title": "Provincia della Spezia", "text": "La provincia della Spezia, talvolta chiamata con il nome scorretto provincia di La Spezia, \u00e8 una provincia italiana della Liguria, geograficamente la pi\u00f9 orientale della regione, con capoluogo La Spezia e abitanti. Confina a ovest con la citt\u00e0 metropolitana di Genova, a nord con l'Emilia-Romagna (provincia di Parma), a est con la Toscana (provincia di Massa-Carrara), mentre a sud \u00e8 bagnata dal mar Ligure.\nGeografia fisica.\nTerritorio.\nLa provincia della Spezia \u00e8 caratterizzata da aspetti geografici eterogenei sia sotto il profilo morfologico del territorio, sia per la variet\u00e0 delle forme antropiche che lo caratterizzano e lo modificano.\nSi passa dalla realt\u00e0 marinara del Golfo e della Riviera,\ndove l'accesso al mare \u00e8 tipicamente caratterizzato dalle coste rocciose, a picco sul mare, alle colline lunensi della bassa Val di Magra, che si inerpicano lentamente verso le Alpi Apuane, ai monti dell'entroterra, solcati dalla Val di Vara, dalle vallate trasversali e che formano una sorta di \"spina dorsale\" del territorio.\nCome tutte le province liguri la superficie territoriale \u00e8 caratterizzata dalla presenza di montagne e colline, mentre le pianure sono statisticamente non rilevabili:\nIdrografia.\nFiumi e laghi.\nLa quasi totalit\u00e0 del territorio provinciale \u00e8 costituito dal reticolo idrografico del bacino del fiume Magra.\nLa Magra fa il suo ingresso in provincia della Spezia nel territorio comunale di Santo Stefano di Magra, proveniente dalla Toscana, e precisamente dal comune di Aulla, per poi sfociare nel mar Ligure. Dopo pochi chilometri, nella Magra confluisce da destra il Vara.\nIl fiume Vara \u00e8 il maggior affluente della Magra e, di fatto, il fiume pi\u00f9 lungo della Liguria. Il Vara costituisce un sottobacino di grande importanza idrologica per la provincia, attraversando in lunghezza gran parte del territorio.\nLa porzione costiera da Deiva Marina al Golfo della Spezia \u00e8 costituita invece da piccoli bacini che affluiscono velocemente al mare, con vallate anche molto ripide. Un sottile lembo settentrionale della provincia ricade invece nel bacino del fiume Taro e quindi nel Po.\nGli unici specchi d'acqua dolce presenti nella provincia sono i laghetti artificiali formatisi entro le cave di escavazione della ghiaia nella bassa val di Magra, tra i pi\u00f9 rappresentativi i Bozi di Saudino e il lago Pallodola nel territorio sarzanese. Sul fiume Vara in localit\u00e0 Ponte Santa Margherita (Sesta Godano) \u00e8 presente uno sbarramento artificiale.\nMare.\nIl mare \u00e8 un elemento geografico fondamentale del territorio spezzino, in virt\u00f9 dei 70\u00a0km di coste che vanno dalla localit\u00e0 di Deiva Marina, al confine con la Citt\u00e0 Metropolitana di Genova, a Marinella di Sarzana, al confine con la provincia di Massa-Carrara. Elemento di grande importanza sia economica (turistica e produttiva), sia agricola, con allevamenti di Ostriche, mitili ed impianti di acquacoltura, sia ambientale \u00e8 il golfo, conosciuto anche come \"Golfo dei Poeti\", su cui si affaccia il capoluogo. Inoltre nel territorio provinciale sono comprese tre isole che costituiscono un arcipelago: la Palmaria, il Tino ed il Tinetto.\nClima.\nIl territorio spezzino \u00e8 compreso fra le latitudini 44\u00b0 02' N nell'estremo sud e 44\u00b0 26' N nell'estremo nord, ovvero nell'area dei climi temperati caldi; nello specifico il clima dominante \u00e8 di tipo submediterraneo, anche se gli inverni si presentano spesso ventosi e, pur grazie all'azione mitigatrice del mar Ligure e dello scirocco proveniente dall'Africa, non \u00e8 usuale che si possano trovare giorni con temperature abbastanza rigide, spesso tra gennaio e febbraio. La temperatura media del capoluogo, a gennaio, \u00e8 di 4\u00a0\u00b0C. Le estati sono moderatamente calde, con medie a luglio, nel capoluogo, di 23\u00a0\u00b0C.\nLa piovosit\u00e0 \u00e8 elevata, sia per la posizione nell'arco ligure, investito dai venti umidi, sia per l'azione di copertura degli Appennini. Il regime pluviometrico \u00e8 di tipo sub-litoraneo appenninico, con picchi di massimi in autunno (maggiore) e in primavera, e picchi di siccit\u00e0 in inverno ed in estate. Il capoluogo ha una media pluviometrica di circa 1350\u00a0mm di pioggia annui.\nRari sono i casi di nevicate nelle zone marine, probabili, anche se non frequenti, nell'entroterra.\nZone climatiche.\nIl territorio provinciale si pu\u00f2 dividere in 5 zone climatiche:\nLa fascia costiera.\nLa fascia costiera della riviera spezzina presenta un clima molto mite con escursioni termiche annue e giornaliere limitate. I ripidi pendii dell'Appennino costiero riparano la zona dai venti freddi settentrionali e il mare profondo permette un graduale rilascio del calore accumulato in estate fino in pieno inverno. Tuttavia la temperatura della superficie del mare scende talvolta al di sotto dei 14 gradi (valore raggiunto spesso tra febbraio e i primi di marzo) il che permette alla temperatura dell'aria di rimanere al di sopra degli 0 gradi, ma non sono infrequenti giorni con temperature anche sotto zero. La neve \u00e8 pressoch\u00e9 assente al livello del mare e gli accumuli medi annui sono trascurabili, ma si presenta quasi tutti gli anni in genere al di sopra dei 400 metri sul livello del mare. Le temperature medie del mese pi\u00f9 freddo, gennaio, si attestano attorno ai 4-5 gradi.\nIn estate la temperatura della superficie del mare raramente sale al di sopra dei 23-24 gradi, a causa delle correnti di profondit\u00e0 che impattandosi contro la cerchia ligure, portano alla superficie acque pi\u00f9 fresche causando un fenomeno detto upwelling. Le acque relativamente fresche contribuiscono a mitigare la calura estiva mantenendo le temperatura massime solitamente al di sotto dei 30 gradi. Le temperature medie del mese pi\u00f9 caldo, luglio, si attestano attorno ai 23,5 gradi.\nLa piovosit\u00e0, seppur abbondante, \u00e8 minore rispetto alle altre zone della provincia, con medie tra i 900 e i 1100\u00a0mm annui. Gli episodi piovosi si manifestano soprattutto in autunno e in inverno, con un periodo prolungato di siccit\u00e0 estiva, tipico della zona mediterranea.\nLa Val di Magra.\nLa bassa Val di Magra, tra Santo Stefano e Marinella, presenta condizioni pi\u00f9 continentali rispetto a quelli della riviera, soprattutto man mano che ci si allontana dal mare. I giorni di gelo non mancano nei mesi pi\u00f9 freddi e le temperature minime possono registrare valori inferiori ai -5 gradi gi\u00e0 a pochi chilometri di lontananza dal mare. D'altro canto in estate le temperature massime tendono a superare frequentemente i 30 gradi creando condizioni di afa nelle zone interne. L'escursione termica \u00e8 molto pi\u00f9 pronunciata che non in riviera, soprattutto per quanto riguarda le temperature giornaliere. La media delle temperature minime di gennaio infatti varia tra gli 1,5 gradi delle zone pi\u00f9 interne, ai 5 gradi della costa; mentre la media delle massime \u00e8 compresa tra i 12 gradi delle zone interne agli 11 gradi della costa (media mensile compresa tra 6,5 e 8 gradi); la media delle temperature minime di luglio varia tra i 16 gradi delle zone pi\u00f9 interne, ai 19 gradi della costa; mentre la media delle massime \u00e8 compresa tra i 29,5 gradi delle zone interne ai 28 gradi della costa (media mensile compresa tra 23 e 24 gradi).\nLa piovosit\u00e0 \u00e8 compresa tra i 1100 e i 1400\u00a0mm annui e con un minimo estivo leggermente attenuato, a causa della maggior probabilit\u00e0 di temporali estivi rispetto alla riviera. Le nevicate, molto rare sulla costa, si presentano quasi tutti gli anni nei comuni di Sarzana e Santo Stefano di Magra, ma con accumuli irrisori.\nLa Val di Vara.\nIl clima della Val di Vara presenta particolarit\u00e0 molto interessanti da un punto di vista scientifico. Nonostante la vicinanza al mare (che varia da un minimo di 6\u00a0km in linea d'aria da Pignone, a un massimo di 18\u00a0km da Varese Ligure), questa stretta vallata ha un clima prettamente continentale con escursioni termiche giornaliere che, con cielo sgombro da nubi, possono superare quelle della Pianura Padana. Ci\u00f2 \u00e8 dovuto principalmente a causa delle ripide colline lungo la costa, che non permettono all'azione mitigatrice del mare di penetrare efficacemente nella valle, e dalla scarsa ampiezza della stessa che favorisce la formazione di inversioni termiche molto accentuate. Infatti la media delle temperature minime di gennaio nel fondovalle, presenta valori compresi tra 2 gradi nelle zone pi\u00f9 esposte e i -3 in quelle pi\u00f9 riparate, con punte sovente inferiori a -5 gradi in localit\u00e0 particolarmente fredde come Padivarma, Ricc\u00f2 del Golfo di Spezia, Borghetto di Vara, e San Pietro Vara.\nIl fenomeno della nebbia, pressoch\u00e9 assente nel resto della provincia, \u00e8 invece piuttosto frequente nel fondovalle causando sensibili riduzioni di visibilit\u00e0 durante la notte e al primo mattino sull'autostrada A12 che attraversa la valle.\nLe temperature massime nel mese di gennaio, possono risultare piuttosto miti nei pendii rivolti a sud (anche superiori ai 12 gradi), mentre in quelli rivolti a nord, soprattutto nelle conche pi\u00f9 strette della valle, rimangono molto rigide, lasciando strati di brina e pozzanghere ghiacciate per parecchi giorni consecutivi.\nIn estate, essendo l'angolo del sole molto pi\u00f9 alto rispetto all'inverno, queste differenze tra i due versanti non si presentano, anche se le condizioni di continentalit\u00e0 nel fondovalle rimangono pressoch\u00e9 invariate. Nel mese di luglio, per esempio, nella localit\u00e0 di Padivarma massime superiori a 32 gradi sono molto frequenti, seguite per\u00f2 da minime sovente inferiori ai 14 gradi, con escursione termica giornaliera di oltre 18 gradi. Ovviamente man mano che si sale di altitudine, la continentalit\u00e0 diminuisce.\nLe precipitazioni sono molto abbondanti con piogge intense e persistenti nel periodo autunnale e invernale, seguite da rovesci improvvisi e temporali in primavera e in estate. Il minimo estivo \u00e8 ancora visibile, ma i quantitativi sono in genere superiori ai 50\u00a0mm anche nel mese di luglio (contro i 20 \u2013 30\u00a0mm della costa). Le precipitazioni annuali variano da un minimo di 1400\u00a0mm a un massimo di oltre 1700\u00a0mm nell'Alta Val di Vara. Nonostante l'elevata piovosit\u00e0, tutta la valle \u00e8 soggetta a incendi che possono essere anche devastanti soprattutto derivanti dal fatto che le piante del sottobosco e di macchia mediterranea crescono velocemente durante i periodi di pioggia abbondante, ma seccano altrettanto velocemente nei periodi di siccit\u00e0 estiva divenendo un efficace carburante. La stagione degli incendi va in genere da met\u00e0 luglio a met\u00e0 settembre, con apice tra seconda met\u00e0 di agosto e la prima decade di settembre, periodo in cui i primi sistemi frontali attraversano la regione causando drastiche diminuzioni di umidit\u00e0, con raffiche di vento ovvero le condizioni ideali per avere un incendio.\nIn inverno la neve si presenta ogni anno, anche se con poca frequenza, e pu\u00f2 risultare talvolta abbondante in alta Val di Vara (Varese Ligure riceve in media 50\u00a0cm di neve all'anno). La persistenza al suolo \u00e8 comunque limitata solamente a pochi giorni, soprattutto nei pendii rivolti a sud.\nLe montagne appenniniche.\nLe zone montuose, considerate tali al di sopra dei 700 metri, presentano un clima temperato fresco con escursioni termiche limitate, sia giornaliere che annuali. Essendo la zona scarsamente abitata, la rete osservativa meteorologica \u00e8 pressoch\u00e9 inesistente. Le temperature medie di gennaio a 1000 metri si attestano lievemente sopra a 0 gradi, mentre quelle di luglio raggiungono i 17 gradi, scendendo ovviamente con l'altitudine (in genere la temperatura diminuisce di 0,7 gradi per ogni 100 metri di altitudine in questa zona, in mancanza di inversioni termiche). Le precipitazioni sono molto abbondanti e possono superare i 2000\u00a0mm annui lungo lo spartiacque appenninico. Le nevicate d'inverno non mancano e talvolta creano disagi alla circolazione soprattutto al passo di Cento Croci, il valico pi\u00f9 alto della provincia (1060 metri s.l.m).\nStoria.\nI primi insediamenti.\nLe prime presenze antropomorfe nel territorio sono state riscontrate gi\u00e0 nel Paleolitico Medio (80.000 anni fa), fino all'et\u00e0 del bronzo. Di questi antichi abitanti della provincia sono testimonianza i ritrovamenti avvenuti, anche di recente, nella Val di Vara e in modo particolare nelle localit\u00e0 di Maissana, Carro e Suvero.\nSu tutto il territorio spezzino sono ancora visibili queste tracce preistoriche, dai Menhir di monte Caprione, al menhir di Tramonti, manufatti in arenaria grigia di origine ancora oggi sconosciuta. Come le statue stele, dunque, rappresentano un enigma storico peculiare della provincia spezzina, risalenti al periodo che va dalla fine del neolitico all'et\u00e0 del ferro.\nUna traccia indelebile \u00e8 stata invece lasciata dai Liguri, una popolazione suddivisa in trib\u00f9, stanziati nell'attuale provincia spezzina tra Punta Mesco e Luni. I Liguri iniziarono una primitiva forma di agricoltura fino ad arrivare a contrastare l'avanzata dei romani con continue guerriglie, resistendo per molti anni all'avanzata della potenza militare romana.\nLa presenza dei romani e la successiva decadenza.\nNel 173 a.C. i consoli Publio Cornelio Cetego e Marco Bebio Tamfilo costrinsero i Liguri alla resa.\nLa presenza romana nel territorio spezzino \u00e8 testimoniata in numerosi luoghi: la citt\u00e0 di Luna fu il principale centro commerciale e culturale della regione, testimoniato dai resti e dai rinvenimenti archeologici (l'anfiteatro ed il foro per citarne alcuni), ma molte testimonianze della presenza romana sono arrivate a noi con i resti di alcune ville patrizie, a Bocca di Magra, a Marola e al Varignano.\nAlla caduta dell'Impero romano, la zona fu devastata dagli Eruli e dai Goti. I Bizantini dopo la guerra gotica, occuparono tutta la parte che va dal mare all'Appennino creandovi la \"Provincia bizantina di Liguria\".\nLa parte di regione protetta dagli Appennini resta indenne dalle invasioni e viene, per cos\u00ec dire, ristretta sulla fascia costiera, e quindi \"obbligata\" al mare. In tal modo si delinea il suo futuro e ad un ormai formale governo bizantino.\nSuccessivamente furono i Longobardi ad assoggettare la zona: nel 643 Rotari si impossess\u00f2 della provincia bizantina che divent\u00f2 \"Ducato ligure\" con Genova capitale, parte del grande Regno longobardo. In seguito parte del territorio venne unito al Ducato di Tuscia. \n&lt;br&gt;Vi sorsero fondazioni monastiche provenienti dall'abbazia di Bobbio che ripresero i commerci con la pianura, creando le basi per lo sviluppo dell'agricoltura, con la diffusione di vigneti, castagneti, oliveti, mulini e frantoi. Si aprirono nuove vie commerciali con la Pianura padana attraverso le future e varie vie commerciali e di comunicazione: olio, sale, legname, carne, ecc.\nAbbattuto il regno longobardo, nel 773 Carlo Magno occup\u00f2 il territorio spezzino e Luni ne divenne capoluogo, la cui amministrazione fu affidata al vescovo-conte. Il Comitato di Luni coincideva quindi con la Diocesi, e confinava con i Comitati di Lucca e di Comitato di Parma. Ma le continue scorrerie, dapprima dei Vichinghi di Hastein (860), poi le continue incursioni saracene ne segnarono l'inizio della decadenza.\nIl porto di Luni si stava progressivamente insabbiando e la malaria costringeva la popolazione ad emigrare verso l'entroterra, accrescendo l'importanza del centro di Sarzana. Il nome di Sarzana comparve per la prima volta in un diploma del 963, con il quale l'imperatore Ottone I concedeva la propriet\u00e0 del \"castrum de Sarzano\" al vescovo di Luni. \nNel 1015 la citt\u00e0 romana fu distrutta dalle scorrerie dei Saraceni, sconfitti e cacciati l'anno seguente dalla flotta unita di Genova. Nel 1204 la sede vescovile fu infine trasferita da Luni a Sarzana, divenuta un florido centro mercantile.\nDal XII secolo il territorio sulla sponda sinistra del fiume Magra divenne propriet\u00e0 del vescovo di Luni. Vennero a insorgere continui contrasti con i Malaspina, nobile famiglia proprietaria di ampi territori nella Lunigiana. Questi contrasti ebbero termine con la pace di Castelnuovo del 1306, negoziata da Dante Alighieri, ospite dei Malaspina.\nL'influenza della repubblica genovese.\nIn seguito la provincia spezzina fu teatro delle lotte tra le repubbliche marinare di Pisa e Genova; Ancora oggi rimane segno della presenza genovese proprio nello stendardo portovenerino, che ripropone la bandiera genovese.\nLa presenza delle famiglie genovesi si fece evidente nel XIII secolo, quando Nicol\u00f2 Fieschi dei conti di Lavagna e Torriglia acquist\u00f2 dal vescovo-conte di Luni molte terre della Riviera ligure di levante.\n&lt;br&gt;Come centro del suo nascente stato feudale il Fieschi scelse l'allora piccolo borgo della Spezia che fu per questo cinto da mura e protetto dal Castello San Giorgio. Oberto Doria nel 1273 espugn\u00f2 il centro e distrusse la rocca, costringendo cos\u00ec i Fieschi a lasciare La Spezia e cederne i territori alla Repubblica di Genova.\nDa allora La Spezia rimase dominio genovese, tanto che nel 1343 fu sede di Podest\u00e0 per volere del primo doge Simone Boccanegra, a cui aggreg\u00f2, nel 1371, anche la preesistente Podesteria di Carpena, diventando cos\u00ec capoluogo amministrativo e giudiziario dell'estrema Riviera ligure di levante.\nSarzana invece fu, dal 1314 al 1328, in potere di Castruccio Castracani, signore di Lucca, e successivamente pass\u00f2 sotto l'influenza fiorentina. Nel 1487 entr\u00f2 a far parte dei possedimenti di Lorenzo il Magnifico, per poi esser ceduta l'anno successivo al genovese Banco di San Giorgio entrando infine a far parte della Repubblica di Genova nel 1572.\nSorsero, quindi, le prime opere difensive, come il castello di San Terenzo e di Santa Maria al Varignano. La citt\u00e0 capoluogo mostr\u00f2 grande fedelt\u00e0 al governo genovese che realizz\u00f2 fortificazioni lungo la costa, garantendole una certa tranquillit\u00e0 soprattutto dalle incursioni dei pirati turchi. Il territorio rimase nell'orbita di Genova fino all'et\u00e0 napoleonica.\nDa Napoleone al Regno d'Italia.\nNapoleone, con un decreto dell'11 maggio 1808, dichiar\u00f2 la Spezia capoluogo del \"Settimo Dipartimento marittimo\" e, successivamente, \"Sottoprefettura marittima\" con a capo il sottoprefetto Santorre di Santa Rosa. Il Generale riconobbe subito la posizione strategica del golfo, sul quale nutriva ambiziosi progetti militari: la Spezia infatti sarebbe dovuta diventare la piazzaforte marittima dell'impero.\nNel 1814, caduto Napoleone, La Spezia fu occupata dagli austriaci ed il Congresso di Vienna decise il passaggio definitivo del territorio ligure al Regno di Sardegna.\nNel regno sabaudo La Spezia era il capoluogo della \"Provincia di Levante\", che comprendeva 29 comuni. \nIn pieno Risorgimento Cavour avvi\u00f2 quello che era gi\u00e0 stato il progetto napoleonico di costruire un arsenale ed un porto militare (1869). Negli stessi anni il Golfo assunse anche una forte dimensione di turismo d'\u00e9lite, in virt\u00f9 delle sue bellezze naturali e delle attivit\u00e0 recettive di grande lusso come gli alberghi \"Grande Bretagne\", \"Croce di Malta\" e la \"Locanda di Odessa\".\nLa nascita della Provincia.\nLa costituzione della Provincia della Spezia venne approvata con regio decreto, a firma del Re Vittorio Emanuele III, il 2 settembre 1923, con decorrenza dal 21 dicembre. L'erezione a capoluogo della citt\u00e0 ligure si inquadrava, come nei contemporanei casi di Pola e Taranto, nel solco della \"proiezione marittima\" del giovane Stato italiano, ben rappresentato dall'Arsenale militare spezzino.\nIn quegli anni la provincia fu teatro di ferventi scontri; tra i tanti si ricordano i \"Fatti di Sarzana\" del 21 luglio 1921, in cui furono respinte dalla popolazione e dai carabinieri della locale stazione le colonne di fascisti provenienti dalla vicina Toscana, che contribu\u00ec alla nascita della nuova provincia con i comuni di Rocchetta di Vara e di Calice al Cornoviglio.\nDurante la Seconda guerra mondiale la citt\u00e0 della Spezia fu pesantemente colpita dai bombardamenti rivolti agli obiettivi dell'arsenale, delle industrie pesanti cittadine e del porto, e caserme militari di interesse come la sede del XXI Fanteria e della X\u00aa Flottiglia MAS. \n&lt;br&gt;Negli anni tra il 1943 e il 1945 l'intero territorio fu teatro della resistenza partigiana, attiva soprattutto nelle valli della Magra e del Vara. Il 25 aprile 1945, i maggiori centri urbani erano gi\u00e0 nelle mani delle brigate partigiane all'arrivo delle prime colonne statunitensi. Alla fine della guerra il capoluogo fu in larga parte ricostruito, come anche il resto del territorio duramente segnato dal conflitto.\nLa prima amministrazione democraticamente eletta risale al 10 giugno 1951, data dell'insediamento del consiglio provinciale. Ma questo organo non fu in grado di esprimere un Presidente di Giunta e quindi fu necessario il commissariamento dell'ente, fino al 25 maggio 1952, data delle elezioni che portarono ad avere la prima amministrazione nata dal consenso popolare. La Giunta fu presieduta dall'ex sindaco spezzino della Liberazione, Agostino Bronzi.\nLa Provincia della Spezia \u00e8 tra le istituzioni insignite della Medaglia d'oro al valor militare per i sacrifici sostenuti delle sue popolazioni e per la sua attivit\u00e0 nella lotta partigiana durante la seconda guerra mondiale.\nSimboli.\nDescrizione araldica dello stemma:\nLo stemma ufficiale \u00e8 stato approvato con l'apposito decreto datato al 25 ottobre del 1928.\nOnorificenze.\nLa Provincia della Spezia \u00e8 tra le istituzioni decorate al valor militare per la guerra di Liberazione insignita il 12 aprile 1996 della medaglia d'oro al valor militare per la sua attivit\u00e0 nella lotta partigiana durante la seconda guerra mondiale:\nInoltre la citt\u00e0 della Spezia \u00e8 stata insignita della medaglia d'oro al merito civile, il comune di Zignago e il comune di Calice al Cornoviglio sono stati insigniti della medaglia e croce di guerra al valore militare.\nMonumenti e luoghi d'interesse.\nAree naturali.\nParchi naturali.\nI parchi naturali regionali in Liguria sono nove in totale, di cui due appartenenti alla sola provincia spezzina. I parchi sono distribuiti lungo le vallate montane, ricalcando tra i loro percorsi naturalistici anche la conosciuta e antica Alta Via dei Monti Liguri: il Parco naturale regionale di Montemarcello-Magra-Vara lungo il promontorio di Montemarcello, il basso corso del fiume Magra e il basso e medio corso del fiume Vara; il Parco naturale regionale di Porto Venere comprendente il territorio geografico di Porto Venere con le isole Palmaria, Tino e Tinetto.\nDi competenza statale \u00e8 invece il Parco nazionale delle Cinque Terre comprendente, oltre al territorio dei tre comuni delle Cinque Terre (Monterosso al Mare, Riomaggiore, Vernazza), una porzione dei comuni di Levanto (Punta Mesco) e della Spezia (Campiglia Tramonti).\nSociet\u00e0.\nEtnie e minoranze straniere.\nSecondo i dati Istat al 31 dicembre 2015&lt;ref name=\"Dato Istat stranieri al 31/12/2015\"&gt;&lt;/ref&gt; i cittadini stranieri residenti nella provincia della Spezia erano , pari all'8,52% dell'allora popolazione provinciale.\nEscludendo La Spezia (), il comune con il pi\u00f9 alto numero di stranieri residenti \u00e8 Sarzana (), mentre lo stesso capoluogo si conferma l'ente comunale dove la percentuale di residenti stranieri, rispetto alla popolazione italiana, \u00e8 pi\u00f9 alta con il dato dell'11,89%.\nLingue e dialetti.\nIl dialetto spezzino si distingue sia dai dialetti della limitrofa Lunigiana, coi quali ha comunque importanti punti di contatto, sia dal genovese, che rimane la \"lingua-madre\" di riferimento. Particolare per la sua \"cantilena\", e per una propria fonologia, che risente dell'influenza toscana ed emiliana. Numerose sono le varianti fonetiche, essenzialmente riconducibili alle zone geografiche distinte del territorio: il dialetto risente fortemente delle influenze genovesi sulla riviera e nella parte alta della Val di Vara (appartiene infatti al cd. \"ligure genovese\"), mentre \u00e8 intriso di toscanismi nella bassa Val di Magra.\nReligione.\nLa religione prevalente \u00e8 il cattolicesimo; la provincia spezzina \u00e8 interamente compresa nella diocesi della Spezia-Sarzana-Brugnato, appartenente alla Regione ecclesiastica della Liguria.\nCucina.\nGastronomia.\nLa cucina spezzina attinge la maggior parte delle sue ricette dalla cucina ligure, commistione tra mare e terra, una cucina semplice e caratterizzata dall'uso di ingredienti cosiddetti \"poveri\", ovvero ingredienti di facile reperibilit\u00e0.\nTuttavia piatti apparentemente semplici sono esaltati nei loro sapori dall'uso delle numerose erbe aromatiche come rosmarino, timo, ecc., che crescono spontaneamente su tutto il territorio provinciale, tipiche della macchia mediterranea.\nTra i prodotti locali di grande pregio c'\u00e8 sicuramente l'olio di oliva base e condimento delle maggiori ricette della gastronomia spezzina. Nella tabella successiva troverete alcuni tra i piatti tipici della provincia.\nLe produzioni tipiche della provincia sono lo zucchino alberello di Sarzana, le patate di Pignone, la fagiolana di Torza, il fagiolo cenerino di Pignone, il fagiolo lum\u00e8 di Pignone, il fagiolo di Mangia, il susino dal collo storto, lo zafferano di Campiglia, l'oliva razzola, l'oliva castelnovina, la mela Carlona, la mela Belfiore, la mela Beverino, il cavolo nero della Val di Vara, la castagna bodrasca, la castagna chiavarina, la castagna carpinese.\nLa provincia ha predisposto alcuni importanti progetti di valorizzazione delle orticole patate e fagioli di Pignone e sulla farina di castagne, \u00e8 in corso un progetto su recupero del Pisello Nero di L'Ago una delle frazioni di Borghetto Vara per il quale \u00e8 prevista al costituzione del presidio Slowfood.\nVini.\nLa provincia della Spezia ha nel suo territorio un'antica tradizione vinicola, rappresenta da sola pi\u00f9 del 50% delle produzioni della regione Liguria.\nSono tre le denominazioni di origine controllata: \"5 terre\", \"colli di Luni\", \"colline di Levanto\", e un Igt che copre l'intero territorio provinciale.\n\u00c8 il vermentino il vitigno caratterizzante di tutti i vini dello spezzino, vinificato insieme alle uve bosco, abarola a seconda dei diversi disciplinari.\nEconomia.\nL'eterogeneit\u00e0 territoriale della provincia si ripercuote sugli aspetti economici e lo sviluppo di talune attivit\u00e0 produttive \u00e8 legato al territorio; la diversificazione della produttivit\u00e0 della provincia spezzina \u00e8 da ricercarsi negli aspetti geomorfologico e storici del territorio.\nAgricoltura, allevamento ed industria.\nProduzioni agricole.\nL'agricoltura spezzina trova sviluppo soprattutto nell'entroterra e nelle zone adiacenti ai due fiumi. L'opera di antropizzazione del territorio ligure ha tuttavia permesso di coltivare anche le terre pi\u00f9 impervie; \u00e8 il caso delle Cinque Terre, dove si \u00e8 sviluppata l'arte di costruzione dei muri a secco, grazie ai quali si \u00e8 costituito il tipico terrazzamento ligure, base delle coltivazioni rivierasche.\nSignificativo \u00e8 l'esempio che fornisce il distretto della Val di Vara, in cui si \u00e8 potenziata la pratica di agricoltura biologica, fino a divenire la quasi totalit\u00e0 della produzione locale, tanto da conferire l'appellativo di \"\"Valle del Biologico\". Qui \u00e8 molto fiorente la zootecnica, con l'allevamento bovino al pascolo sia da carne che da latte.\nDa alcuni anni alcune aziende del territorio si sono specializzate nella produzione di latte a crudo, non pastorizzato, ci\u00f2 \u00e8 possibile grazie ai controlli che vengono effettuati a garanzia del consumatore, le proteine del latte non pastorizzato garantendo al prodotto un valore nutrizionale altissimo.\nLe valli di Pignone e del Casale sono note per le orticole, per i fagioli cenerini, le patate e il granoturco dall'asciutto, che grazie ad un progetto della Provincia e dell'azienda sperimentale hanno raggiunto una consistente quota di mercato. Di grande importanza ma di minor quantit\u00e0 la fagiolana di Torza, il fagiolo di Mangia, il pisello nero di Lago e lo zucchino alberello di Sarzana.\nLa castagna rappresenta un'opportunit\u00e0 per la forte presenza di castagneti da frutto e, per bont\u00e0 della farina, frutto di miscela tra variet\u00e0 differenti e di antiche tecniche di essiccazione, la provincia, attraverso progetti finanziati dalla Comunit\u00e0 Europea, ha predisposto infatti le procedure per raggiungere la D.O.P. della farina di castagne della Val di Vara.\nL'agricoltura quindi prevede per la maggior parte una produzione ortofrutticola (tradizionale e biologica), ed \u00e8 la prima provincia ligure per produzione vinicola rappresentando da sola quasi la met\u00e0 di tutto il prodotto regionale. I principali vitigni sono sangiovese, ciliegiolo e canaiolo nero pollera nera per le uve nere, bosco, albarola, trebbiano e vermentino per le uve bianche. Il territorio collinare \u00e8 quasi interamente olivato olivicoltura, ma molti sono gli alberi da frutta di variet\u00e0 antichissime tra cui i celebri limoni di Monterosso il pesco birindello e la susina dal collo storto.\nPesca ed allevamento.\nL'attivit\u00e0 della pesca \u00e8 antica e radicata soprattutto nei borghi marinari. Nel capoluogo si svolge tuttora e giornalmente il mercato del pesce, nella Piazza Cavour meglio conosciuta come \"Piazza del Mercato\"\".\nAd oggi \u00e8 sviluppata anche l'attivit\u00e0 di allevamento ittico, praticata soprattutto a ridosso della costa orientale del golfo, nei pressi delle zone di Cadimare, Fezzano e Varignano, dove si allevano prevalentemente orate e spigole.\nEstremamente importante l'attivit\u00e0 di mitilicoltura, effettuata in vivai situati nei pressi della diga foranea, a Porto Venere ed alla Palmaria. I vivai sono costituiti da un reticolo di pali, un tempo in legno ed oggi in acciaio zincato, collegati con delle funi di nylon che costituiscono il reticolo delle \"ventie\", appese alle quali vengono poste corde dette \"pergolari\", o \"reste\", a tre trefoli intrecciati insieme alla sementa del mitilo con il cosiddetto innesto a lampione. Attualmente le reste in corda sono sostituite da reti di plastica a calza tubolare, a maglie pi\u00f9 o meno grosse a seconda della misura del mitilo, pi\u00f9 comunemente detto \"muscolo\" nella provincia spezzina e in Liguria in genere.\nPer quanto riguarda l'attivit\u00e0 di allevamento animale, la maggior parte \u00e8 destinata ad allevamento avicolo, il gallo nero gigante della Val di Vara \u00e8 una razza selezionata negli anni trenta e che \u00e8 stata recuperata negli ultimi anni, seguito da specie ovine e bovine. Alla provincia spezzina spetta il lusinghiero primato della superficie destinata ad allevamento biologico (superiore a 1000 ettari).\nApprovvigionamento idrico.\nSecondo le recenti stime, il fabbisogno idrico della provincia \u00e8 reperito le seguenti risorse e con la seguente quota:\nSi noti come la maggior parte degli approvvigionamenti provenga da pozzi e sorgenti, ad indicare la particolare ricchezza di falde sotterranee (non drenanti) di cui \u00e8 dotato il territorio.\nLa qualit\u00e0 e la potabilit\u00e0 dell'acqua di tale provenienza \u00e8 costantemente monitorata (ASL, ARPAL).\nIndustria.\nL'industria spezzina si \u00e8 sviluppata principalmente in funzione delle esigenze del settore militare. Solo negli ultimi anni c'\u00e8 stato il tentativo di riconvertire parte delle officine preposte a supporto dell'arsenale militare, come nel caso della neonata industria cantieristica da diporto.\nLe maggiori imprese presenti sul territorio sono: l'O.T.O. Melara produttrice di armamenti, la Termomeccanica, industria metalmeccanica, la Fincantieri (Cantiere navale del Muggiano), nel settore navale.\nEnergia.\nIl territorio spezzino \u00e8 dotato di tre impianti di produzione di energia elettrica:\nSul Golfo della Spezia si affaccia il primo impianto di rigassificazione del GNL realizzato in Italia, il Rigassificatore di Panigaglia; si tratta di un impianto con una capacit\u00e0 di 2 Gm\u00b3/anno, situato in una baia sulla costa ponentina del golfo, nel territorio comunale di Porto Venere.\nL'Arsenale militare.\nL'Arsenale Militare Marittimo della Spezia \u00e8 una delle pi\u00f9 importanti e antiche basi della Marina Militare. Si trova nella zona centro-occidentale del Golfo della Spezia, nelle immediate adiacenze del centro storico della citt\u00e0 della Spezia.\nTurismo.\nIl territorio spezzino gode di un'ampia variet\u00e0 di proposte, cresciuto in maniera esponenziale nel corso degli ultimi anni in termini di presenze e di strutture soprattutto extralberghiere rappresenta oggi il motore dell'intera regione Liguria. \u00c8 principalmente un turismo esperienziale e culturale, basato su siti unici riconosciuti dall'UNESCO come patrimonio mondiale dell'umanit\u00e0 o tutelati dalla rete natura 2000, L'organizzazione culturale si esplicita nel sistema museale che ha al suo centro il museo Museo Lia, le chiese, i castelli e le fortificazioni, ma la rete dei sentieri, palestre di roccia sono la base del turismo ambientale, che vanta una rete escursionistica unica in Europa per le sue zone panoramiche, terra di cerniera ha eccellenze enogastronomiche, fruibili nei moltissimi agriturismi sparsi nel territorio, in cui la cucina ligure incontra quella Toscana e quella emiliana. Il turismo balneare \u00e8 considerato ancora oggi quello prevalente nel periodo estivo con ben due Bandiere Blu il comune di Lerici e di Porto Venere e la riserva marina della Palmaria e delle Cinque Terre.\nIl capoluogo.\nNei primi decenni dell'Ottocento sull'onda del sogno napoleonico, sorgono i giardini pubblici, vero fiore all'occhiello della citt\u00e0 che ospita al suo interno il palco della musica, vero gioiello liberty prospiciente il palazzo Doria sulla via Chiodo e l'ampio giardino sempreverde con piante rare e decorative. Nelle aiuole sono collocate i busti degli spezzini illustri. \n&lt;br&gt;I primi giardini sono stati notevolmente ampliati sul fronte al mare nella seconda met\u00e0 del XIX secolo e costituiscono l'anticamera della passeggiata a mare, suggestivo affaccio sul Golfo dei Poeti coronato dalle Alpi Apuane e dalle colline che scendono dolci sul mare.\nLa Spezia offre un'ampia gamma di mete turistiche; la citt\u00e0 \u00e8 centro di transito dei servizi di collegamento marittimo con le localit\u00e0 balneari e turistiche della Riviera e del Golfo, centro di commercio e di cultura, circondata da colline i cui borghi offrono vaste disponibilit\u00e0 alberghiere.\nLe vallate.\nLa natura tipicamente agricola dell'entroterra ha fatto s\u00ec che si sviluppassero strutture ricettive a conduzione familiare, come piccole locande, agriturismi o bed and breakfast.\nLe comunit\u00e0 della vallata del Vara sostengono il turismo a contatto con la natura, grazie ai paesaggi incontaminati e ricchi di bellezze naturali. Il fiume stesso offre possibilit\u00e0 turistiche e sportive, con la pratica della canoa, del rafting e della pesca. Un esempio di convivenza tra natura, sviluppo sostenibile e uomo \u00e8 la comunit\u00e0 di Varese Ligure, primo comune europeo ad ottenere la certificazione ISO-14001 sull'ambiente.\nSuggestivi sono i piccoli borghi sparsi sulle alture intorno a Brugnato, Borghetto Vara \u00e8 Varese Ligure. \nSarzana, con pi\u00f9 di 20000 abitanti, \u00e8 la seconda citt\u00e0 della provincia e centro della Val di Magra; il suo borgo antico, cos\u00ec come le sue frazioni, \u00e8 ricco di tesori storico-artistici come la cattedrale di S. Maria Assunta, la pieve di Sant'Andrea, la fortezza di Sarzanello e la cittadella Firmafede. Oltre alle ricchezze artistiche, Sarzana risulta essere anche un fervente centro culturale, tra cui si ricordano le rassegne di Sarzana Dantesca, Sconfinando e il Festival della mente. Tuttavia, tutta la zona contigua al Parco naturale regionale di Montemarcello-Magra, dispone di un importante apparato recettivo.\nGrande importanza risultano avere sia la rete di agriturismi e di produzioni vinicole delle colline lunensi, sia la bellezza medievale dei borghi collinari di Castelnuovo Magra, Ortonovo e Nicola (frazioni del comune di Luni), Arcola, Trebiano, Montemarcello, Vezzano Ligure, Ameglia.\nParticolarmente interessante \u00e8 anche la zona archeologica dell'antica citt\u00e0 romana di Luni, nonch\u00e9 il sito che ospita i resti del castello della Brina (a Sarzana) e alcune rovine romane presenti nel comune di Ameglia.\nIl mare.\nIl mare \u00e8 sicuramente una presenza fondamentale nell'aspetto turistico del territorio spezzino, e la vita stessa di parte del territorio \u00e8 scandita dalla presenza del mare.\nIl turismo spezzino fa sicuramente riferimento alle Cinque Terre, cos\u00ec come alle localit\u00e0 che si affacciano sul Golfo.\nServizi di traghetto e motonave trasportano i turisti dal capoluogo alle localit\u00e0 di Porto Venere, Lerici e alle Cinque Terre, che sono anche importanti borghi storici di notevole pregio artistico e paesaggistico.\nL'accesso al mare \u00e8 offerto anche da un sistema di stabilimenti balneari che ricoprono tutto il litorale sabbioso tirrenico che ricade nella provincia della Spezia, in particolare nel territorio di Sarzana e Ameglia, con le spiagge di Marinella e di Fiumaretta. Vi sono anche altre localit\u00e0 che forniscono un accesso balneare, come la Baia dell'Angelo, Punta Corvo e Punta Bianca nel territorio amegliese, tutto il litorale lericino con le spiagge di Fiascherino, dell'Eco del Mare, del Castello, della Venere Azzurra, della Baia Blu e di San Terenzo, e infine Porto Venere con la spiaggia degli Ulivi.\nInfrastrutture e trasporti.\nStrade.\nAutostrade.\nLa provincia \u00e8 attraversata da due direttrici autostradali:\nLe due direttrici si incrociano in un nodo autostradale presso Santo Stefano di Magra, che \u00e8 anche punto d'arrivo di un piccolo raccordo tangenziale che collega il capoluogo con il nodo autostradale stesso.\nStrade statali e provinciali.\nLa rete stradale principale del territorio \u00e8 costituita, in virt\u00f9 della natura orografica montagnosa, in prevalenza da strade difficili e impervie. Lo sviluppo complessivo della rete provinciale ammonta a 220,602\u00a0km.\nStrade statali\nStrade provinciali\nFerrovie.\nLe linee ferroviarie presenti sul territorio sono essenzialmente due:\nLe due linee ferroviarie si congiungono, in entrambe le direzioni di marcia, tra Vezzano Ligure ed Arcola. Vi \u00e8 anche un collegamento a binario unico tra Sarzana e Santo Stefano di Magra che dal 2003 non \u00e8 pi\u00f9 in esercizio.\nVi \u00e8 inoltre un raccordo ferroviario che collega le linee suddette con il porto mercantile della Spezia, facilitando cos\u00ec le operazioni di carico, scarico ed inoltro delle merci (in particolare container).\nPorti ed aeroporti.\nLo scalo marittimo principale \u00e8 naturalmente quello del capoluogo provinciale, sede dell'Arsenale militare e importante porto turistico e industriale. \nAltri porticcioli turistici sono quelli di Lerici, Portovenere, Bocca di Magra, Sarzana (Marina 3B), Levanto e quelli delle Cinque Terre.\nNel comune di Sarzana, in localit\u00e0 San Lazzaro, \u00e8 presente l'Aeroporto di Sarzana-Luni, utilizzato sia per scopi militari dalla Marina Militare Italiana e dalla Guardia Costiera, sia per scopi civili (\u00e8 presente un aeroclub).\nGli aeroporti civili pi\u00f9 vicini al territorio provinciale sono il \"Cristoforo Colombo\" di Genova, il \"Galileo Galilei\" di Pisa e il \"Giuseppe Verdi\" di Parma.\nEcologia.\nTutela e salvaguardia dell'ambiente.\nGli aspetti ecologici del territorio spezzino sono piuttosto importanti: da un lato la grande ricchezza di patrimonio naturale, dall'altro il delicato equilibrio che spesso si crea tra antropizzazione e ambiente.\nVarese Ligure \u00e8 il primo Comune in Europa che ha ottenuto la certificazione ambientale ISO-14001, rilasciata dal Rina (Registro navale italiano) e la registrazione EMAS da parte del Comitato Ecolabel-Ecoaudit che hanno accertato significativi processi di efficienza ambientale, hanno verificato l'assenza di agenti inquinanti (ossido di carbonio, inquinamento acustico ed elettromagnetico), hanno garantito la qualit\u00e0 dei servizi urbani (gestione dei rifiuti, trattamento delle acque, servizi alle imprese, trasporti, tutela del paesaggio) ed hanno riconosciuto la valenza turistica del territorio. Comprova \u00e8 la costruzione di una centrale eolica da 3 GigaWatt/h.\nAltri comuni del territorio stanno approntando gli adempimenti per la certificazione ISO-14001.\nNel corso del 2006, inoltre, \u00e8 stata assegnata la Bandiera blu a Lerici per la qualit\u00e0 delle spiagge e alla Spezia per l'attracco turistico.\nNel 1997, l'UNESCO ha ritenuto di dichiarare patrimonio dell'umanit\u00e0, la Palmaria, il Tino, il Tinetto, Porto Venere e le Cinque Terre.\nCriticit\u00e0.\nNella provincia della Spezia non mancano alcuni esempi negativi che inducono a tenere alta l'attenzione verso la tutela e la salvaguardia di un territorio che da secoli vive in equilibrio tra uomo e ambiente. Tali esempi sono da ricercarsi nella Raffineria di idrocarburi nella piana di Arcola, nel porto della Spezia, nell'impianto di Rigassificatore di Panigaglia che nel 2007 \u00e8 stato oggetto di ipotesi di ampliamento, e in alcune discariche di rifiuti, in passato oggetto di inchieste della magistratura. Nel dicembre 2013 la rivista online \"Informazione Sostenibile\" redige \"LaSpezi\u00f2poli\", riadattamento del gioco Monopoly per informare sui disastri ambientali della provincia spezzina.\nAmministrazione.\nL'amministrazione provinciale ha sede alla Spezia in via Veneto 2 e condivide l'edificio con la Prefettura.\nConsiglio provinciale.\nDal 27 luglio 2019 il presidente della provincia \u00e8 il primo cittadino del capoluogo e appartenente al centro-destra.\nComuni.\nAppartengono alla provincia della Spezia i seguenti 32 comuni:\nComuni pi\u00f9 popolosi.\nLa provincia della Spezia \u00e8 stata antropizzata in modo frammentato e diffuso. Molti centri abitati sono ancora oggi a carattere rurale, costituiti da piccoli centri di aggregazioni rurali, attorno ad una piazza o ad un luogo di culto e la maggior parte dei centri abitati \u00e8 situata in zone collinari o pedemontane.\nDopo decenni di polarizzazione verso il capoluogo ed i principali centri urbani, come Sarzana, solo recentemente si sta avviando un processo inverso, cio\u00e8 verso le zone periferiche, le quali trovano conseguentemente nuova linfa per cercare di recuperare un ruolo di sviluppo del territorio.\nDi seguito \u00e8 riportata la lista dei dieci comuni della provincia ordinati per numero di abitanti al 31 maggio 2019:\nCarrodano con i suoi 489 abitanti \u00e8 il comune con il pi\u00f9 basso dato di popolazione nella provincia.\nEx Comunit\u00e0 montane e Unioni di comuni.\nLe comunit\u00e0 montane nel territorio provinciale spezzino (e ligure in generale) furono istituite in gran parte nel 1973 dopo il riconoscimento ufficiale delle stesse con la Legge Regionale n. 1102 del 3 dicembre 1971. Da ovest ad est dei confini provinciali nacquero quindi le seguenti entit\u00e0 montane: Comunit\u00e0 montana della Riviera Spezzina, Comunit\u00e0 montana Val di Vara, Comunit\u00e0 montana dell'Alta Val di Vara e Comunit\u00e0 montana della Media e Bassa Val di Vara.\nCon le nuove disposizioni della Legge Regionale n. 6 del 1978 la comunit\u00e0 montana assumeva, direttamente dalla Regione, le funzioni amministrative in materia di agricoltura, sviluppo rurale, foreste e antincendio boschivo.\nTra il 2009 e il 2010 con la disciplina di riordino delle comunit\u00e0 montane, regolamentate con la Legge Regionale n. 24 del 4 luglio 2008 e in vigore dal 1\u00ba gennaio 2009, si attuarono le prime sostanziali modifiche territoriali e dei requisiti di riferimento con le conseguenti soppressioni e/o accorpamenti degli enti montani.\nConseguentemente alla legge finanziaria statale del 2011 tutte le comunit\u00e0 montane provinciali e regionali sono state definitivamente cancellate (la Liguria \u00e8 stata la seconda regione d'Italia ad attuare tale provvedimento dopo l'analoga iniziativa della capofila Sardegna) con la Legge Regionale n. 23 del 29 dicembre 2010 e in vigore dal 1\u00ba maggio 2011.\nQueste le Unione di comuni della provincia spezzina:\nQueste le unioni di comuni soppresse o sciolte:\nSport.\nCalcio.\nLa principale societ\u00e0 calcistica della provincia \u00e8 lo Spezia, che milita in Serie A. Nel suo albo d'oro pu\u00f2 vantare un titolo onorifico nazionale (riconosciuto dalla FIGC nel 2002) grazie alla vittoria del Campionato Alta Italia del 1944, l'unico torneo ufficiale disputato in Italia quell'anno. Disputa le proprie partite interne nello stadio intitolato ad Alberto Picco, giocatore e capitano della squadra che segn\u00f2 la prima rete nello stadio stesso.\nNel territorio provinciale la seconda societ\u00e0 calcistica per tradizione sportiva \u00e8 la Sarzanese, che ha disputato in passato la Serie C e milita in Promozione.\nCiclismo.\nNumerosi ciclisti professionisti sono originari della provincia, tra cui Alessandro Petacchi, vincitore complessivamente di 48 tappe ai grandi Giri, Massimo Podenzana, due volte Campione italiano, Graziano Battistini, Lorenzo Bernucci e Aurelio Del Rio,\nIl pi\u00f9 recente arrivo di tappa del Giro d'Italia in provincia risale al 12 maggio del 2015, nella 4\u00aa tappa che andava da Chiavari a La Spezia, con la vittoria di Davide Formolo. La pi\u00f9 recente partenza invece il giorno successivo nella 5\u00aa tappa La Spezia-Abetone.\nIl territorio spezzino, con quello della Provincia di Massa e Carrara e di Lucca, \u00e8 annualmente protagonista di una della corse ciclistiche pi\u00f9 prestigiose a livello giovanile (Juniores), il Giro della Lunigiana.\nAltri sport.\nTra le societ\u00e0 sportive provinciali, in Serie A2 di pallacanestro femminile milita la Spezzina.\nUn atleta spezzino ha vinto la medaglia d'oro alle Olimpiadi nella ginnastica artistica: Ezio Roselli ai giochi di Anversa 1920. Marco Lucchinelli si \u00e8 invece laureato Campione del mondo di motociclismo nel 1981.\nAltri sportivi spezzini sono il cestista Alessandro Bencaster, il fondista Stefano Mei, il motociclista Doriano Romboni."}
{"id": "9276", "revid": "1543377", "url": "https://it.wikipedia.org/wiki?curid=9276", "title": "Provincia di Caserta", "text": "La provincia di Caserta \u00e8 una provincia italiana della Campania di abitanti. Il suo capoluogo \u00e8 Caserta. Terza provincia campana per numero di abitanti e quindicesima in Italia, il territorio coincide in parte con quello dell'antica provincia di Terra di Lavoro, dalla quale l'odierna circoscrizione provinciale ha ereditato il proprio stemma. Il suo litorale costiero, lungo circa 45\u00a0km, si affaccia interamente sul mare del Golfo di Gaeta.\nStoria.\nEt\u00e0 antica e medioevo.\nLa provincia di Caserta si estende in un'area in quella che in et\u00e0 antica era nota anche come Liburia, termine che deriva da un'antica popolazione denominata Leporini oppure Leborini, che includeva il territorio compreso tra il Tirreno con le isole Ponza e Ventotene, gli Appennini e la fascia meridionale della valle Roveto. Secondo altre fonti, invece, i Leporini, o Leborini, erano stanziati prevalentemente nel territorio oggi occupato dalle citt\u00e0 di Giugliano e Aversa.\nLa Liburia in epoca medievale \u00e8 diventata \"Terra di Lavoro\", probabilmente per un fenomeno linguistico che ha trasformato la locuzione \"Terra Liboris\" (terra di Liborio, o di Liburn) ovvero \"Terra Libor\u012bs\" (Terra dei Leborini) in \"Terra Laboris\". Non tutta la Terra di Lavoro, per\u00f2, ricade nella provincia di Caserta. Alcune tra le maggiori citt\u00e0 di questa regione storico-geografica ricadono nella citt\u00e0 metropolitana di Napoli; alcuni centri, come Chiaiano e Secondigliano, addirittura sono divenuti quartieri di Napoli. Il cassinate (ex circondario di Sora) e l'ex circondario di Gaeta ricadono rispettivamente nelle province di Frosinone e Latina, afferenti alla regione Lazio.\nLa Terra di Lavoro, durante l'et\u00e0 romana anche nota come \"Campania felix\", successivamente divenne una divisione amministrativa del Regno di Napoli, chiamata \"Provincia di Terra di Lavoro\" e precedentemente Intendenza di Terra di Lavoro (anche Giustizierato di Terra di Lavoro, a seconda delle epoche storiche). Tale circoscrizione amministrativa al momento della sua massima estensione \u00e8 arrivata a comprendere l'intera Terra di Lavoro dal Liri al Sele, pi\u00f9 alcune zone del Sannio.\nIl periodo della dinastia dei Borbone di Napoli e il Regno delle Due Sicilie.\nDurante il governo dei sovrani della dinastia dei Borbone di Napoli fu costruita la Reggia di Caserta nella omonima citt\u00e0, e con essa i giardini reali. Furono altres\u00ec realizzate opere di bonifica e irrigazione attraverso la canalizzazione \"Regi Lagni\", nonch\u00e9 l'acquedotto carolino. \nDurante il primo impero francese con legge 8 agosto 1806, n. 132 circa la suddivisione amministrativa del Regno di Napoli, Giuseppe Bonaparte riform\u00f2 la ripartizione territoriale del Regno di Napoli sulla base del modello francese. Negli anni successivi (tra il 1806 e il 1811), una serie di regi decreti complet\u00f2 il percorso d'istituzione delle province con la specifica dei comuni che in esse rientravano e la definizione dei limiti territoriali e delle denominazioni di distretti e circondari in cui veniva suddivisa ciascuna provincia. La riforma napoleonica comport\u00f2 per la provincia di Terra di Lavoro un ridimensionamento territoriale, derivante dall'istituzione della provincia di Napoli, comprendente la capitale del Regno, precedentemente avente uno status peculiare.\nLa provincia comprendeva importanti centri come Nola, Gaeta (compresa la frazione Mola, attuale Formia),Minturno Castelforte, Sora, Teano, Isola Liri, Aversa, Venafro, Fondi, San Germano e il capoluogo, Capua (comprendente sia l'attuale comune omonimo sia Sant'Angelo in Formis e Santa Maria, nota come Santa Maria di Capua, quest'ultima divenuta comune a s\u00e9 acquisendo dapprima la denominazione di Santa Maria Maggiore e poi quella di Santa Maria Capua Vetere); nel 1818 Caserta divenne il nuovo capoluogo del dipartimento, sostituendo Capua.\nL'unit\u00e0 d'Italia, il ventennio fascista e la soppressione.\nAlla fine del 1860, con le modifiche alla legge Rattazzi conseguenti all'annessione del sud al Regno di Sardegna, che nel marzo 1861 mut\u00f2 la propria denominazione in Regno d'Italia, fu scorporata dalla provincia di Terra di Lavoro anche la parte dell'alta valle del Volturno, aggregata alla provincia di Campobasso (nel 1970 alcuni di quei comuni, tra cui Isernia e Venafro, furono trasferiti alla nuova provincia di Isernia). La Valle Caudina fu invece suddivisa fra la neonata provincia di Benevento e la provincia di Avellino, che inglob\u00f2 il vallo di Lauro e Baianese.\nNel 1927 il governo Mussolini decise di sopprimere la provincia di Terra di Lavoro, in conseguenza di ci\u00f2 la parte della provincia da Castelforte in su, cio\u00e8 il circondario di Sora e il circondario di Gaeta, compresa l'isola di Ponza, pass\u00f2 alla provincia di Roma, mentre la parte da Sessa Aurunca in gi\u00f9, comprensiva di Caserta, Capua, Marcianise, l'area atellana, l'agro nolano (ad eccezione delle parti ricadenti nella provincia di Avellino), Maddaloni, Arienzo - San Felice e l'agro aversano, pass\u00f2 alla provincia di Napoli.\nAlcuni comuni del massiccio del Matese furono ripartiti tra le province di Benevento e Campobasso (alcuni di questi ultimi sarebbero poi passati pi\u00f9 tardi alla provincia di Isernia). Pochi mesi pi\u00f9 tardi, con l'istituzione della provincia di Frosinone, quasi tutti i comuni della provincia passati alla provincia di Roma confluirono nella nuova provincia. L'ex circondario di Gaeta, compresi i comuni che nel frattempo erano passati alla provincia di Roma, pass\u00f2 poi, nel 1934, alla provincia di Littoria, come pure Ventotene, che sino ad allora aveva fatto parte della provincia di Napoli (circondario di Pozzuoli).\nL'occupazione tedesca durante la seconda guerra mondiale.\nIl territorio della provincia di Caserta fu teatro di guerra da settembre a dicembre 1943, nell'ambito della Campagna d'Italia alleata.\nNel complesso in Terra di Lavoro si contarono 2772 caduti civili, di cui 2302 dopo l'armistizio dell'8 settembre 1943.\nVi furono numerosi bombardamenti da parte degli alleati, 109 nel casertano, tra cui quello di Capua (1062 morti tra civili e militari), quello di Caserta (circa 300 morti), quello di Caiazzo (circa 300 morti civili), quello di Alife (circa 80 vittime).\nI tedeschi, durante la loro progressiva ritirata, compirono diversi massacri, tra cui quello di Bellona (54 vittime), quello di Caiazzo (22 vittime), quello di Sparanise (almeno 27 vittime), quello di Campagnola di Marzano Appio (6 vittime) e quello di Conca della Campania (39 vittime); causando nel complesso circa 800 morti tra i civili.\nNella Reggia di Caserta, il 29 aprile 1945, venne firmata la resa incondizionata delle forze nazifasciste in Italia.\nIl dopoguerra e la ricostituzione.\nDopo la fine della seconda guerra mondiale, con l'emanazione del decreto legislativo luogotenenziale 11 giugno 1945, n. 373, venne istituita la provincia di Caserta, secondo l'attuale configurazione, che comprende circa la met\u00e0 dell'originaria provincia di Terra di Lavoro. A partire dagli anni 1960 coi primi insediamenti industriali, locati principalmente nell'hinterland casertano e aversano, il territorio ha conosciuto un certo sviluppo economico e urbano, agevolato anche in parte dalla nascita, nel 1990, della \"Seconda Universit\u00e0 degli studi di Napoli\", oggi chiamata Universit\u00e0 degli Studi della Campania Luigi Vanvitelli\nGeografia fisica.\nIl territorio \u00e8 occupato a nord del massiccio montuoso degli Appennini formato dal Matese, al centro da monti di modesta altura e da colline e al sud e ad ovest da pianure di diversa tipologia.\nConfina a nord-ovest con il Lazio (provincia di Latina e provincia di Frosinone), a nord con il Molise (provincia di Isernia e provincia di Campobasso), a est con la provincia di Benevento, a sud con la citt\u00e0 metropolitana di Napoli, a sud-ovest con il mar Tirreno.\nIl fiume pi\u00f9 importante \u00e8 il Volturno, che origina per\u00f2 in Molise ed \u00e8 uno dei fiumi col corso pi\u00f9 esteso del sud Italia.\nMatese.\nIl massiccio del Matese \u00e8 composto da montagne di relativa altezza, comunque le pi\u00f9 alte della Campania. La massima altezza viene toccata col Monte Miletto (2.050\u00a0m) diviso tra Campania e Molise.\nIl massiccio \u00e8 carsico, ricco di acque, anche termali e minerali (come la Lete), di grotte e di laghi di montagna.\nPreappennini.\nLa zona centro-settentrionale \u00e8 separata dalle montagne dell'Appennino dal fiume Volturno. Il fiume scorre nella zona centrale, fino ad aprirsi nella Pianura Campana. Mentre, le alture meridionali, si trovano al confine con la Provincia di Benevento.\nRilevanti sono tre zone montuose:\nPianura Campana.\nLa vasta pianura campana comprende due aree del casertano:\nLitorale domizio.\nLa provincia ha, ad ovest, uno sbocco sul mare del Golfo di Gaeta composto da una costa bassa e sabbiosa che si estende per circa 45\u00a0km. Tre fiumi sfociano sulle sue coste: il Volturno, il Savone e il Garigliano. Il nome deriva dalla via Domiziana, voluta dall'imperatore romano omonimo. Inizia dal fiume Garigliano arrivando fino a Pozzuoli. Un tempo era un'area selvaggia e incontaminata caratterizzata da folte e ampie pinete e da ampie spiagge ricche di macchia mediterranea, area preferita sulla rotta degli uccelli migratori, perch\u00e9 ricca di laghetti e aree umide.\nNegli anni '60 e '70 si inizi\u00f2 ad urbanizzare in modo disordinato, come avvenne ad esempio a Castel Volturno e a Baia Domizia, anche per finalit\u00e0 turistiche. Tra gli anni '80 e '90 questo territorio, in particolar modo i comuni di Castelvolturno e Mondragone, vissero un improvviso incremento demografico e una urbanizzazione selvaggia, troppo spesso illegale. I flussi migratori furono inizialmente alimentati dal trasferimento di molti abitanti in seguito al terremoto del 1980.\nPopolazione.\nAppartengono alla provincia di Caserta i seguenti 104 comuni:\nComuni pi\u00f9 popolosi.\nNella tabella i comuni della provincia di Caserta con pi\u00f9 di 20.000 abitanti.\nEtnie e minoranze straniere.\nSecondo i dati ISTAT, al 1\u00ba gennaio 2014 gli stranieri residenti in provincia erano 38.765.\nI maggiori gruppi sono quelli di:\nEconomia.\nTra il 1999 e il 2000 ha conosciuto un certo sviluppo economico con le esportazioni aumentate del 22%. Sebbene presenti tassi di sviluppo eterogenei, i ritmi di industrializzazione si avvicinano sempre pi\u00f9 a quelli della media nazionale. Il valore aggiunto dell'agricoltura tocca il 9,3%, contro il 5,6% del Mezzogiorno e il 3,3% dell'Italia; quello dell'industria \u00e8 del 24,5%, contro il 20,3% del mezzogiorno d'Italia.\nAgricoltura.\nLa provincia \u00e8 leader in Italia nella produzione della mozzarella di bufala campana, prodotto tipico riconosciuto DOC e DOP dal 1993. Qui si concentra, infatti, l'80% del patrimonio bufalino nazionale. Particolarmente significative sono le produzioni di paste alimentari, acque minerali, vino e olio. Rilevante \u00e8 anche la produzione del tabacco, con il 60% della quota nazionale per la variet\u00e0 Burley.\nIndustria.\nNel territorio vi sono diverse aree industriali e i poli produttivi di eccellenza: high technology (Marcianise - Maddaloni), tessile (S. Leucio) calzaturiero (Aversa) ed anche uno dedicato all'oreficeria, il TAR\u00cc di Marcianise.\nTurismo.\nLa provincia \u00e8 attraversata da flussi turistici nazionali e internazionali, con 42\u00a0km di costa. Tra i luoghi pi\u00f9 famosi vi \u00e8 senza dubbio la reggia di Caserta, voluta da Re Carlo III e progettata dall'architetto Luigi Vanvitelli, sito di elevata rilevanza storica e culturale.\nLe attrattive turistiche pi\u00f9 famose sono il parco regionale di Roccamonfina-Foce Garigliano e Baia Domizia, meta di turismo a livello nazionale e internazionale.\nTrasporti e vie di comunicazione.\nLinee ferroviarie.\nNella provincia ci sono un gran numero di linee ferroviarie:\nLinee stradali.\nAutostrade.\nDue sono le autostrade che attraversano il territorio:\nAeroporti.\nSono presenti due scali aerei di rilievo nazionale, ossia l'aeroporto di Caserta-Grazzanise e l'aeroporto di Capua, ambedue aeroporti militari, ma aperti anche al traffico civile.\nMetropolitana Regionale.\nLa \"linea Napoli-Giugliano-Aversa\", detta anche \"linea Arcobaleno\" (per i colori delle sue stazioni), \u00e8 una linea gestita da Ente Autonomo Volturno ed \u00e8 parte del sistema metropolitano regionale campano, costituisce la ricostruzione e la riconversione in metropolitana pesante, dell'Alifana bassa, una linea ferroviaria a scartamento ridotto (950\u00a0mm) dismessa nel 1976.\nCon il suo tracciato suburbano totalmente sotterraneo \u00e8 la prima metropolitana interprovinciale costruita in Italia, poich\u00e9 collega il capoluogo campano con il resto della conurbazione a nord della citt\u00e0 attraversando l'hinterland napoletano e casertano.\nStatistiche.\nQualit\u00e0 della vita.\nNella consueta indagine annuale sulla \"Qualit\u00e0 della vita\", relativa all'anno 2017, pubblicata dal quotidiano Il Sole24Ore (che prende in considerazione una serie di dati statistici che vanno dal reddito all'occupazione, dalla natalit\u00e0 alla sanit\u00e0, dai reati alle opportunit\u00e0 per il tempo libero) la provincia di Caserta si \u00e8 classificata al 107 posto su 107 province, ultima in Italia.\nDati economici.\nI dati e le informazioni sono estratti dal progetto di marketing territoriale elaborato dal gruppo Valet (Medicacamere scrl - coordinamento; Istituto G.Tagliacarne; Mondimpresa Scpa).\nOnorificenze.\nLa provincia \u00e8 tra gli enti decorati al valor militare per la guerra di liberazione, insignita della medaglia di bronzo al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:"}
{"id": "9277", "revid": "125325775", "url": "https://it.wikipedia.org/wiki?curid=9277", "title": "Provincia di Vibo Valentia", "text": " \nLa provincia di Vibo Valentia \u00e8 una provincia italiana della Calabria di abitanti. Si estende su una superficie di km\u00b2 e comprende 50 comuni.\nAffacciata ad ovest sul mar Tirreno, confina a nord-est con la provincia di Catanzaro e a sud-est con la citt\u00e0 metropolitana di Reggio Calabria. La provincia \u00e8 stata istituita il 6 marzo 1992, assieme alla provincia di Crotone, attraverso una ripartizione del territorio precedentemente incluso nella provincia di Catanzaro. L'ente \u00e8 diventato operativo nella primavera 1995, con l'elezione del primo Consiglio provinciale.\nGeografia fisica.\nTerritorio.\nIl territorio della provincia di Vibo Valentia si estende dal Tirreno ai monti delle Serre. Il sistema fisico-orografico del territorio costiero \u00e8 costituito da terrazzi, posti a diverse quote, dove trovano sede piccoli sistemi insediativi locali, di carattere spiccatamente rurale, e da versanti ripidamente digradanti verso il mare. Sulla costa si trova il centro urbano di Vibo Marina, caratterizzato dal porto e dalle aree industriali retroportuali. Fa parte del territorio provinciale il \"Lago dell'Angitola\". Recentemente, a circa 120\u00a0m di profondit\u00e0, di fronte alla costa di Capo Vaticano, nello stesso luogo di faglia che caus\u00f2 il terremoto del 1905, \u00e8 stato scoperto un vulcano spento da lunghissimo tempo.\nClima.\nIl clima della Provincia di Vibo Valentia presenta caratteristiche eterogenee. Lungo le coste si ha il clima mediterraneo. L'inverno, in questa zona, \u00e8 molto mite con temperature un po' pi\u00f9 basse all'imbocco della valle dell'Angitola che quasi mai scendono al di sotto dei cinque gradi. Le nevicate sono un evento rarissimo e si hanno con aria gelida proveniente dalla valle del Rodano. L'ultima nevicata risale al febbraio 2015. Le piogge sono abbondanti e frequenti nella fascia tra Vibo Marina e la foce dell'Angitola. Le estati sono molto calde e soleggiate. Qualche temporale potr\u00e0 presentarsi in zona specialmente in agosto e agli inizi di settembre. La temperatura media annua di questa fascia \u00e8 di 17 - 18\u00a0\u00b0C.\nDai 150\u00a0m s.l.m. ai 600\u00a0m si ha un clima mediterraneo tirrenico con una continentalit\u00e0 un po' pi\u00f9 evidente rispetto alla fascia costiera. L'inverno \u00e8 poco freddo e molto piovoso. Le temperature possono raggiungere lo zero e scendere anche al di sotto con l'arrivo di irruzioni fredde. La neve \u00e8 un evento rarissimo fino ai 400 metri. A quota maggiore si ha mediamente in un anno almeno un evento nevoso. L'estate \u00e8 calda e siccitosa. In questa seconda fascia si ha una temperatura media annua tra i 13\u00a0\u00b0C (San Nicola da Crissa) e i 16\u00a0\u00b0C (Maierato).\nDai 600 ai 1000 metri si ha un clima di tipo appenninico del castagno. L'inverno \u00e8 relativamente freddo e la notte si hanno spesso delle gelate. Si ha una media di due o tre eventi nevosi all'anno, che possono essere anche molto consistenti. L'estate \u00e8 calda, con temperature quasi mai sopra i 30\u00a0\u00b0C. La temperatura media annua di questa terza fascia \u00e8 compresa tra i 12\u00a0\u00b0C di Vallelonga e i 10\u00a0\u00b0C di Mongiana. Infine, dai 1000 metri fino alle aree sommitali (la zona pi\u00f9 alta \u00e8 Monte Pecoraro 1421\u00a0m) si ha un clima di tipo montano appenninico (fagetum) con inverni freddi, umidi, piovosi e nevosi (si hanno ogni anno accumuli nevosi anche molto notevoli). L'estate \u00e8 fresca. La temperatura media annua di questa fascia si aggira intorno agli 8\u00a0\u00b0C.\nComuni.\nAppartengono alla provincia di Vibo Valentia i seguenti 50 comuni:\nComuni pi\u00f9 popolosi.\nI comuni con pi\u00f9 di 5.000 abitanti della provincia di Vibo Valentia sono:\nSport.\nVolley.\nLa pallavolo ha nella Callipo Sport di Vibo Valentia la sua punta di diamante. La societ\u00e0 giallorossa, da 20 anni in serie A, ha fatto da battistrada alla nascita ed alla crescita di molte societ\u00e0 minori, promuovendo inoltre la crescita dell'edilizia sportiva della provincia:\nCalcio.\nIl calcio \u00e8 lo sport pi\u00f9 diffuso nella provincia di Vibo Valentia, che registra la presenza di numerose societ\u00e0 calcistiche con una notevole storia. La squadra pi\u00f9 importante della provincia \u00e8 la Vibonese, che milita attualmente in serie C."}
{"id": "9278", "revid": "1782831", "url": "https://it.wikipedia.org/wiki?curid=9278", "title": "Provincia di Crotone", "text": " \nLa provincia di Crotone \u00e8 una provincia italiana della Calabria di abitanti. Si estende su una superficie di e comprende 27 comuni.\nAffacciata ad est sul mar Ionio, confina a nord-ovest con la provincia di Cosenza e a sud-ovest con la provincia di Catanzaro. La provincia \u00e8 stata istituita il 6 marzo 1992, assieme alla provincia di Vibo Valentia, da una ripartizione del territorio precedentemente incluso nella provincia di Catanzaro. L'ente \u00e8 diventato operativo nella primavera del 1995, attraverso l'elezione del primo consiglio provinciale.\nStoria.\nLa proposta di realizzare una nuova provincia, distaccata da quella di Catanzaro, venne avanzata per la prima volta nel 1957, quando un gruppo composto da cinquanta sindaci del crotonese e del rossanese si dichiar\u00f2 favorevole all'istituzione di un nuovo ente con capoluogo Crotone. La proposta per\u00f2 rimase inascoltata, finch\u00e9 nel 1989 non venne avanzata una nuova richiesta formalizzata da ventisette sindaci . Nel 1992 la richiesta venne definitivamente approvata.\nLa citt\u00e0 di Crotone vanta un'antica tradizione magno-greca. Nella storia recente, a partire dagli anni venti, \u00e8 stato il primo centro industriale della Calabria, specializzandosi prevalentemente nel campo dell'industria chimica, con gli insediamenti \"Montedison\" e \"Pertusola Sud\". La produzione industriale si ridimension\u00f2 notevolmente a partire dal 1993, con i cosiddetti \"Fuochi dell'Enichem\" che portarono alla chiusura e al conseguente smantellamento delle fabbriche per ragioni di forte inquinamento ambientale.\nSimboli.\nLo stemma provinciale ha la seguente blasonatura:\nGeografia fisica.\nIl territorio si estende fra il Mar Ionio e i monti della Sila. Rinomate localit\u00e0 turistiche balneari sono Le Castella (comune di Isola di Capo Rizzuto), dove si trova il famoso castello di Le castella nel bel mezzo del mare, e Punta Alice (comune di Cir\u00f2 Marina) che riceve puntualmente la Bandiera blu per il mare pulito, inoltre Capo Colonna \u00e8 una meta culturale consigliata. In montagna \u00e8 frequentata la localit\u00e0 di Trepid\u00f2 (comune di Cotronei), dove sorge il famoso Villaggio Palumbo e Villaggio Pino Grande frazione di Savelli nella Sila. Nel territorio silano al limite della provincia di Catanzaro comprende le montagne : Monte Giove, Monte Femminamorta e parte del Monte Gariglione molto importanti per la botanica e la biodiversit\u00e0, ricadono nei comuni di Mesoraca e Petilia Policastro nei pressi delle suddette montagne due villaggi tipicamente montani, Villaggio Fratta e Villaggio Principe.\nLa comunit\u00e0 arb\u00ebresh\u00eb.\nNel territorio provinciale risiede anche la comunit\u00e0 arb\u00ebresh\u00eb, una piccola comunit\u00e0 albanofona, situata prevalentemente nei comuni di Pallagorio, San Nicola dell'Alto e Carfizzi, dove la popolazione parla correntemente la lingua arb\u00ebreshe, un dialetto albanese, e negli uffici pubblici \u00e8 ammessa la doppia validit\u00e0 di albanese e italiano.\nTrasporti e vie di comunicazione.\nLinee ferroviarie.\nNel territorio provinciale \u00e8 presente la Ferrovia Jonica della quale la stazione di Crotone \u00e8 la pi\u00f9 importante della provincia.\nLinee stradali.\nStrade statali e provinciali.\nLe principali strade sono:\nSono presenti inoltre varie strade provinciali tra cui:\nPorti e aeroporti.\nPorti.\nL'unico porto della provincia \u00e8 il porto di Crotone che si trova nel capoluogo.\nAeroporti.\n\u00c8 presente un aeroporto civile che si trova a 15\u00a0km di distanza dal capoluogo.\nIn seguito al fallimento della societ\u00e0 Sant'Anna e dopo un breve periodo di stallo, l'aeroporto risulta oggi riaperto dall'8 gennaio 2018\nProdotti tipici.\nCome produzioni enogastronimiche si produce il rinomato vino di Cir\u00f2 D.O.C., che costituisce la fonte primaria dell'economia del cirotano. Ottimo ed esportato anche in molte regioni del nord Italia \u00e8 il pane di Cutro, prodotto tipicamente dai fornai del luogo con la farina di grano duro. Il territorio della provincia veniva anche detto \"il Marchesato\" e data la sua vocazione agricola, in particolare la coltivazione del grano, era soprannominato \"il granaio della Calabria\". Un altro prodotto enogastronomico assai rinomato \u00e8 il pecorino crotonese, un formaggio tipico ricavato dal latte ovino, di produzione locale nei paesi dell'entroterra silana alcuni formaggi altrettanto buoni sono: la provola, butirro, iuncata. Gli altri prodotti tipici sono: peperoni e patate (\"pipi e patati\"), e una vasta tipologia di salumi tra cui la soppressata famose le salse piccanti sardella e 'nduja, dolci: pittanchiuse, tardilli, cuzzupe, crocette di fichi secchi, graffe, liquirizia.\nTurismo culturale e religioso.\nPer il turismo culturale e religioso, si segnalano il grande castello di Santa Severina, il castello di Carlo V di Crotone, il castello di Caccuri, la statua lignea del di Cutro, monumento nazionale. La monumentale chiesa del Ritiro e il santuario e la statua dell'Ecce Homo di Mesoraca . il Santuario della Sacra Spina di Petilia Policastro, dove \u00e8 conservata una spina appartenuta alla corona di Ges\u00f9 Cristo.\nAlcune manifestazioni di interesse culturale sono:\nTra gli edifici culturali pi\u00f9 visitati della provincia si annoverano:\nComuni.\nAppartengono alla provincia di Crotone i seguenti 27 comuni:\nComuni pi\u00f9 popolosi.\nI comuni con pi\u00f9 di abitanti della provincia di Crotone sono:\nGeografia fisica.\nOrografia.\nFiumi e torrenti.\nIn questa lista sono raccolti tutti i fiumi e i torrenti che scorrono in provincia di Crotone.\nLaghi.\nNella provincia \u00e8 presente solo un lago in comune con le provincie di Cosenza e Catanzaro."}
{"id": "9279", "revid": "125841245", "url": "https://it.wikipedia.org/wiki?curid=9279", "title": "Provincia di Catanzaro", "text": "La provincia di Catanzaro \u00e8 una provincia italiana della Calabria di abitanti, con capoluogo Catanzaro. Confina a ovest con il mar Tirreno, a nord con la provincia di Cosenza, a nord-est con la provincia di Crotone, a est con il mar Ionio, a sud con la provincia di Reggio Calabria e a sud-ovest con la provincia di Vibo Valentia.\nI confini della provincia di Catanzaro ricalcano, in parte, quelli della Calabria Ulteriore Seconda, provincia del Regno delle Due Sicilie che includeva anche i territori delle province di Vibo Valentia e Crotone; mentre i suoi simboli corrispondono alle armi della provincia di Calabria Ultra, istituita in et\u00e0 normanno-sveva.\nGeografia fisica.\nTerritorio.\nLa provincia di Catanzaro con una superficie di 2.391\u00a0km\u00b2 occupa il 15,9% del territorio regionale e la parte centrale della Calabria. \u00c8 delimitata a ovest dal mar Tirreno, a nord dalla Sila, a est dal mar Ionio e a sud dalle Serre calabresi. La parte centrale del territorio \u00e8 costituita dal cosiddetto istmo di Catanzaro, stretta valle allungata di 30\u00a0km circa che unisce le due coste dal golfo di Squillace al golfo di Sant'Eufemia e che \u00e8 il punto pi\u00f9 stretto dell'intera penisola italiana. In alcune giornate particolarmente limpide, da alcune zone della provincia, \u00e8 possibile vedere contemporaneamente il mar Tirreno, il mar Ionio, le isole Eolie e anche la cima dell'Etna.\nIdrografia.\nPrincipali corsi d'acqua che scorrono nel territorio provinciale:\nPrincipali bacini idrici presenti sul territorio provinciale:\nStoria.\nL'attuale territorio provinciale era in antichit\u00e0 la terra abitata dai Vituli, popolazione che adorava il simulacro del vitello. I greci chiamavano \"Italoi\" gli abitanti della terra compresa tra gli attuali golfi di Squillace e di Sant'Eufemia in riferimento al loro re Italo che secondo la leggenda era fratello di Dardano progenitore della stirpe troiana. Sotto l'imperatore Augusto il nome Italia, venne esteso a tutta l'attuale Calabria e in seguito a tutta la penisola.\nLa provincia di Catanzaro deriva dalla provincia di \"Calabria Ulteriore II\" (Calabria Ulteriore Seconda), istituita da Ferdinando IV di Napoli con la \"Legge riguardante la circoscrizione amministrativa delle Provincie dei Reali Domini di qua del Faro\" del 1\u00ba maggio 1816. La provincia abbracciava i distretti di Catanzaro (nominata Capoluogo), Cotrone (oggi Crotone), Nicastro (oggi Lamezia Terme) e Monteleone (oggi Vibo Valentia). In questo periodo, cominciarono ad assumere consistenza fra la popolazione ideali progressisti e liberali, soprattutto nella citt\u00e0 di Catanzaro, che divenne uno dei pi\u00f9 importanti centri della Carboneria nel Regno.\nGli anni che vanno dal 1830 al 1850, furono caratterizzati da diversi moti insurrezionali, soprattutto a Monteleone (Vibo Valentia) e Catanzaro, dove fecero proselitismo anche Luigi Settembrini e Benedetto Musolino, fondatore della Giovine Italia.\nIl territorio provinciale rimase intatto fino al 6 marzo 1992, quando venne ridimensionato (circa del 50%) con l'istituzione delle due nuove province di Crotone e Vibo Valentia.\nDi seguito le variazioni amministrative della provincia:\nSimboli.\nLo stemma, approvato con regio decreto del 28 marzo 1938, ha la seguente descrizione:\nLa descrizione del gonfalone, approvato con regio decreto del 14 settembre 1939 \u00e8 la seguente:\nLo stemma condivide gli stessi elementi presenti su quello della provincia di Reggio Calabria (che per\u00f2 ha la croce greca e un disegno diverso dei pali) in quanto ambedue le provincie anticamente costituivano la provincia di Calabria Ulteriore successivamente distinta in \"Calabria Ulteriore Prima\" e \"Calabria Ulteriore Seconda\".\nComuni.\nAppartengono alla provincia di Catanzaro i seguenti 80 comuni:\nComuni pi\u00f9 popolosi.\nI comuni con pi\u00f9 di 5.000 abitanti della provincia di Catanzaro sono:\nSociet\u00e0.\nPopolazione e lingua.\nL'idioma pi\u00f9 parlato nella Provincia di Catanzaro \u00e8 senza dubbio il dialetto catanzarese; variante della lingua siciliana, si distingue da quello reggino, che sebbene presenti anch'esso origine siciliana, presenta vari caratteri linguistici di stampo greco.\nIl dialetto catanzarese racchiude anche molti comuni situati sul versante ionico di demarcazione con le altre provincie, fatta eccezione per una ristretta area della costa tirrenica della provincia stessa. Essendo parlato nell'Istmo di Catanzaro, che funge da confine naturale tra due aree linguistiche ben distinte, nella sua pronuncia \u00e8 influenzato sia dal Dialetto reggino, idioma principale della Calabria meridionale, sia dal Dialetto cosentino, che spicca nella Provincia di Cosenza ed \u00e8 di chiare origini napoletane.\nNella provincia sono presenti comuni e frazioni di origine arb\u00ebresh\u00eb, la cui lingua \u00e8 parlata a: Andali \"(Andalli),\" Caraffa di Catanzaro \"(Garrafe),\" Marcedusa \"(Mar\u00e7idhuza),\" Vena di Maida \"(Vjna)\" e Zangarona di Lamezia Terme \"(Xingarona).\" In altri paesi \u00e8 invece scomparsa questa lingua, e sono: Amato \"(Amate),\" Arietta di Petron\u00e0 (\"Arj\u00e8ta),\" Gizzeria \"(Jacarise),\" Gizzeria Lido \"(Zalli e Jacarise)\" e Mortilla di Gizzeria \"(Mortila e Jacarise).\"\nEconomia.\nLa provincia di Catanzaro ha il reddito pro-capite pi\u00f9 elevato della regione con 9.385 \u20ac/ab. Le maggiori attivit\u00e0 economiche riguardano il terziario a Catanzaro, il commercio a Lamezia Terme e il turismo a sulla costa catanzarese in specie a Soverato. Ben affermata \u00e8 anche la vocazione turistica montana della Sila catanzarese, soprattutto nell'area del Parco nazionale della Sila, dove si registra la presenza di vari villaggi attrezzati.\nArtigianato.\nLa provincia di Catanzaro vanta una grande tradizione nel campo della lavorazione di tessuti e ricami, soprattutto di seta. Recentemente, diversi giovani hanno dato nuova linfa a quest'attivit\u00e0, sviluppando progetti di economia sostenibile e solidale. Fra i comuni di Girifalco, San Floro e Cortale, infatti, \u00e8 ancora praticata la gelsibachicoltura, l'allevamento del baco da seta abbinato alla coltivazione del gelso.\nTiriolo e Badolato sono note soprattutto per la lavorazione del \u201cvancale\u201d, il tipico scialle calabrese, realizzato in lana o in seta, indossato anticamente sui costumi tradizionali dalla donne per ballare la tarantella, o come decoro ornamentale delle abitazioni. Tipica a Tiriolo \u00e8 anche la lavorazione dei tappeti, dei pizzi lavorati finemente al tombolo, dei ricami, dei tessuti di lino e di ginestra, di ceramiche pregiate, di oggetti di arredo e di sculture artistiche. \nAnche in altri centri \u00e8 attiva la produzione artistica della tessitura come a Platania e Petrizzi dove un tempo si produceva anche la canapa.\nA Soveria Mannelli si trova ancora il Lanificio Leo, la pi\u00f9 antica fabbrica della lana attiva in Calabria e fondata nel 1873. L'opificio conserva ancora maestosi, e suggestivi, attrezzi risalenti alla fine dell'Ottocento.\nNell'antico centro di Squillace viene tramandata la tradizionale produzione di ceramiche artistiche che risale al periodo della Magna Grecia.\nLa cittadina Serrastretta, verde localit\u00e0 tra i boschi della Presila, \u00e8 famosa la sua produzione in legno e in particolare per i suoi \"seggiari\" che producono sedie caratterizzate da una originalissima impagliatura.\nSellia Marina, invece, \u00e8 nota per la lavorazione del vetro soffiato.\nFra tanti \"maestri\" artigiani ci sono anche quelli del ferro battuto, che lavorano l'ottone, il peltro, la latta per farne balconi, ringhiere, cancelli, lucerne, candelabri e piatti. Inoltre sono da ricordare gli orafi e gli argentieri che plasmano le lamine ed usano il bulino per produrre orecchini, monili, collane, pendagli spesso rifacendosi ad antiche fogge.\nTurismo.\nLa provincia di Catanzaro punta molto sul turismo marittimo ma il suo territorio comprende anche la Sila. I comuni pi\u00f9 importanti dal punto di vista turistico sono Nocera Terinese, Falerna e Lamezia Terme sulla fascia costiera tirrenica, Soverato, Catanzaro, Stalett\u00ec, Montepaone Lido, Squillace, Roccelletta di Borgia, Sellia Marina, Davoli, Badolato e Botricello sulla fascia costiera ionica, mentre tra le zone interne Taverna e Tiriolo, situati alle pendici della Sila, Girifalco e Maida sulle pendici delle \"Preserre\".\nLa costa ionica \u00e8 molto pi\u00f9 sviluppata rispetto a quella tirrenica per quanto riguarda strutture e organizzazione, sviluppo dovuto a una maggiore presenza del turismo per via della bellezza naturale e artistica dei luoghi. La zona pi\u00f9 rinomata \u00e8 quella situata nel centro del golfo di Squillace tra Catanzaro Lido e Soverato, di giorno con la rara bellezza che caratterizza la costa del golfo di Squillace dove si vedono alternate splendide scogliere a lunghi tratti di spiaggia con sabbia bianca e finissima, e la notte con la presenza di molti locali notturni che animano l'intera costa trovando in Catanzaro Lido e Soverato le localit\u00e0 principali di tali attivit\u00e0, senza dimenticare le zone del Lametino, come Gizzeria Lido, una delle mete pi\u00f9 ambite per i praticanti di kitesurf del sud Italia.\nTrasporti e vie di comunicazione.\nStrade.\n\u00c8 attraversata dall'autostrada A2 che percorre la costa tirrenica, dalla strada statale 106 Jonica che sviluppa il suo tracciato lungo la costa ionica da Taranto a Reggio Calabria e dalla strada statale 18 Tirrena Inferiore che percorre tutta la costa tirrenica da Salerno a Reggio Calabria.\nLe due coste sono collegate tramite la strada statale 280 dei Due Mari che taglia la provincia orizzontalmente attraversando l'intero istmo di Catanzaro e si raccorda alla strada statale 106 Jonica all'altezza del comune di Catanzaro.\nGrandi arterie di comunicazione sono anche la strada statale 109 della Piccola Sila che da Lamezia Terme attraversa la Sila e la SS 182 che da Soverato attraversa l'altopiano delle Serre per arrivare nella frazione marittima di Vibo Marina.\nUna nuova importante arteria ancora in fase di realizzazione \u00e8 la strada statale 713 Trasversale delle Serre che collegher\u00e0 Soverato a Vibo Valentia.\nInfine importanza notevole ha avuto nel passato, quando non esisteva ancora l'autostrada A2, l'ex strada statale 19 delle Calabrie diventata strada provinciale, che attraversa ancora oggi, le zone interne della provincia da Soveria Mannelli a Catanzaro e rappresentava l'unica arteria di collegamento tra Cosenza e Catanzaro.\nFerrovie.\nLe stazioni ferroviarie pi\u00f9 importanti sono quella di Lamezia Terme per la costa tirrenica e quella di Catanzaro Lido per la costa ionica. Importanza notevole continua ancora a conservare, per un gran numero di utenti, la linea Cosenza-Catanzaro delle Ferrovie della Calabria, gi\u00e0 Ferrovie Calabro Lucane.\nAeroporti.\nA Lamezia Terme \u00e8 situato l'aeroporto pi\u00f9 importante della regione. Attualmente lo scalo catanzarese, gestito da un'impresa mista pubblico-privata (S.A.CAL. S.p.A.), funziona con collegamenti di linea sia per voli nazionali che per voli internazionali e con collegamenti organizzati dai tour operator per voli intercontinentali."}
{"id": "9280", "revid": "1543377", "url": "https://it.wikipedia.org/wiki?curid=9280", "title": "Provincia di Cagliari", "text": "La provincia di Cagliari (\"prov\u00ecncia de Casteddu\" in sardo campidanese) \u00e8 stata una provincia italiana della Sardegna, esistita dal 1859 al 2016.\nAffacciata a sud e a est sul mar Mediterraneo, confinava a nord con le province di Nuoro, dell'Ogliastra e di Oristano, a ovest le province di Carbonia-Iglesias e del Medio Campidano. A seguito della legge regionale n. 2 del 4 febbraio 2016, la provincia \u00e8 stata sostituita dalla citt\u00e0 metropolitana di Cagliari e dalla neonata provincia del Sud Sardegna, comprendente le province di Cagliari (ad esclusione dei 17 comuni della citt\u00e0 metropolitana), del Medio Campidano e di Carbonia-Iglesias. Il 25 ottobre 2016 la giunta regionale delibera il trasferimento dei beni e del personale provinciale ai nuovi enti della Provincia del Sud Sardegna e della Citt\u00e0 Metropolitana sopprimendo del tutto la storica Provincia.\nGeografia fisica.\nFacevano parte del territorio provinciale lo \"stagno di Cagliari\" e il \"lago di Mulargia\".\nI laghi.\nCorongiu, Simbirizzi.\nGli stagni.\nAll'interno del territorio provinciale si possono trovare alcuni stagni:\nMonti.\nSette Fratelli, monte Serpedd\u00ec, monte Genis.\nMare.\nMar Tirreno.\nTrasporti e collegamenti.\nCollegamenti stradali principali.\nStrade statali.\nLe strade statali che attraversavano la provincia di Cagliari erano:\nCollegamenti aerei.\nA Cagliari \u00e8 presente l'Aeroporto di Cagliari-Elmas, l'aeroporto principale della Sardegna.\nCollegamenti marittimi.\nLa provincia si avvaleva principalmente del porto di Cagliari, collegato regolarmente con i porti di:\nStoria.\nIl territorio era abitato a partire dalla preistoria e dall'et\u00e0 nuragica.\nSimboli.\nStemma.\n\u00c8 stato adottato per decreto il 17 marzo 1938. Descrizione originale:\n\"Partito: al 1\u00b0 d'argento caricato da una croce di rosso accantonata da quattro teste di moro bendate. Sulla croce, al centro, un disco ovale carico di un'aquila al naturale coronata d'oro, con le ali spiegate, portante in petto lo scudetto sabaudo e cio\u00e8 di rosso alla croce d'argento.; al 2\u00b0 inquartato, al 1\u00b0 e 4\u00b0 di rosso alla croce d'argento, al 2\u00b0 e 3\u00b0 d'argento al torrione aperto e finestrato sormontato da tre torrette di cui la mediana pi\u00f9 alta, uscente da un mare fluttuoso.\"\nSede.\nLa sede principale dell'istituzione si trovava in piazza Palazzo, nel quartiere Castello di Cagliari, all'interno del palazzo viceregio di Cagliari, storico edificio un tempo residenza del vicer\u00e9 durante le dominazioni aragonese, spagnola e sabauda.\nCultura.\nUniversit\u00e0.\nNella provincia si trovava l'Universit\u00e0 degli Studi di Cagliari, con sede principale presso Cagliari, che con 28\u00a0000 studenti \u00e8 una delle universit\u00e0 pi\u00f9 importanti d'Italia. Istituita ufficialmente da papa Paolo V nel 1607, l\"'Universitas Studiorum Caralitana\" cominci\u00f2 ufficialmente la propria attivit\u00e0 nel 1626.\nSociet\u00e0.\nLingue e dialetti.\nNella provincia era parlato il sardo nella sua variante campidanese. Un sottovariante del dialetto all'interno della provincia \u00e8 il \"cagliaritano\" (\"casteddaju\") o \"campidanese comune\" o \"cittadino\" (parlato a Cagliari, sulla fascia costiera del golfo da Quartu Sant'Elena, Sinnai e Villasimius, e nel Campidano dai ceti pi\u00f9 elevati).\nAmministrazione.\nModifiche amministrative.\nIn seguito alla legge regionale n. 9 del 2001 e successive integrazioni, \u00e8 stata effettuata una nuova ripartizione del territorio della Sardegna, che ha portato il numero delle province da quattro a otto. Le modifiche hanno assunto piena operativit\u00e0 a partire dal maggio 2005, quando si sono svolte le elezioni per rinnovare tutti i Consigli provinciali.\nLa Provincia di Cagliari ha sub\u00ecto le seguenti modificazioni:\nHa perso, complessivamente, una popolazione di 217\u00a0000 abitanti e una superficie di 2\u00a0324\u00a0km\u00b2.\nComuni.\nAl momento della soppressione, la provincia di Cagliari comprendeva 71 comuni, dei quali due, Cagliari e Quartu Sant'Elena, con il titolo di Citt\u00e0.\nComuni pi\u00f9 popolosi.\nDi seguito \u00e8 riportata la lista dei venti principali comuni della Provincia di Cagliari ordinati per numero di abitanti (dati: Istat 30/04/2014):"}
{"id": "9281", "revid": "22416", "url": "https://it.wikipedia.org/wiki?curid=9281", "title": "Provincia di Nuoro", "text": "La provincia di Nuoro (\"prov\u00ecntzia de N\u00f9goro\" in sardo) \u00e8 una circoscrizione amministrativa della Sardegna che si estende per 5.638 km2 con una popolazione di 199 829 abitanti, istituita con . Affacciata a est sul Mar Tirreno, confina:\nStoria.\nLa storia della provincia \u00e8 legata in gran parte a quella del capoluogo, Nuoro infatti a partire dalla fine del XVIII secolo rivest\u00ec un ruolo sempre pi\u00f9 centrale dal punto di vista amministrativo culturale e politico sui territori circostanti.\nNel 1779 Papa Pio VI scelse Nuoro come sede vescovile della ricostituita diocesi di Galtell\u00ec. \nNuoro divenne sede del Tribunale di Prefettura nel 1807, e sede di provincia nel 1821 sino al 1848 quando venne soppressa e trasformata in divisione amministrativa e di Intendenza. Questo organismo fu a sua volta abolito nel 1859 con il decreto Rattazzi, anno in cui furono ripristinate le province; Nuoro per\u00f2 non fu pi\u00f9 capoluogo ma semplice sottopreffettura ricadendo sotto la provincia di Sassari. Vi furono manifestazioni di protesta talvolta represse della forza pubblica. Dal 1860 in poi furono presentate in Parlamento varie proposte di ricostruzione della provincia ma tutte vennero bocciate, nel 1913 vi fu la proposta del Deputato Giorgio Asproni ma anche stavolta non si prese in considerazione. Avendo gi\u00e0 assunto almeno moralmente questo ruolo, ed essendola in pratica gi\u00e0 stata nel secolo precedente, Nuoro ridivenne provincia durante il fascismo, nel 1927, e contava 7 regioni storiche: Barbagie, Baronie, Ogliastra, Marghine, Planargia, Sarcidano e Montiferru. Il regime nomin\u00f2 primo presidente il Prefetto Ottavio Dinale che si adoper\u00f2 presto per la costruzione delle pi\u00f9 importanti infrastrutture pubbliche in citt\u00e0 e nella provincia. I rapporti del regime con la popolazione passarono attraverso la mediazione di alcuni artisti, i quali imposero il rispetto di forme culturali autoctone, nonostante le politiche di unificazione nazionale. Nel 1935 a Nuoro e provincia (Tortol\u00ec, Lanusei, Desulo, Dorgali, Orani, Bosa e Macomer) si ebbero le visite del duce Benito Mussolini. Durante la seconda guerra mondiale in provincia si ebbero molti bombardamenti come a Macomer e al porto di Arbatax il 23 aprile 1943, che cost\u00f2 la vita a 13 persone, il capoluogo non venne mai bombardato sebbene in caso di bombardamento la citt\u00e0 fosse provvista dei rifugi antiaerei nuoresi sotterranei.\nAgli inizi degli anni settanta in provincia tramite i finanziamenti della Cassa del Mezzogiorno vi fu una massiccia opera di industrializzazione con la costruzione del petrochimico di Ottana e della cartiera di Arbatax, fino agli anni 2000 questi impianti diedero lavoro a numerose maestranze.\nIn seguito ai referendum in Sardegna del 2012, e al progetto di abolizione o riforma delle province in Sardegna approvato dal Consiglio Regionale il 24 maggio 2012, secondo gli intendimenti della Regione la Provincia di Nuoro avrebbe dovuto dar vita a un nuovo ente amministrativo o essere abolita il 1\u00ba marzo 2013, scadenza poi prorogata al 1\u00ba luglio 2013. In tale data tuttavia la provincia non \u00e8 stata commissariata, come successo a 5 delle 8 province sarde, proseguendo la sua regolare attivit\u00e0. Al presidente Deriu, eletto consigliere regionale nel 2014, \u00e8 succeduto alla carica di presidente il suo vice Costantino Tidu (gi\u00e0 sindaco di Teti).\nIl 16 giugno 2015 la Provincia viene commissariata dalla giunta regionale con la nomina di Sabina Bullitta, prima donna in 90 anni chiamata a governare la Provincia di Nuoro.\nIl 19 aprile 2016 la giunta regionale nomina quale commissario della provincia Alessandra Pistis. Il 10 ottobre dello stesso anno il commissario straordinario Pistis si dimette dalla carica dell'ente, il giorno successivo la giunta regionale nomina Maria Cristina Madeddu nuovo commissario. \nIl 24 dicembre 2016 ritorna alla guida dell'ente Costantino Tidu a seguito delle dimissioni della Madeddu. Il 13 ottobre 2018 a seguito della delibera regionale si sono tenute le elezioni di secondo grado dei nuovi ordini provinciali.\nModifiche territoriali.\nNel 1974, all'atto dell'istituzione della provincia di Oristano, quattro comuni (Cuglieri, Scano di Montiferro, Sennariolo e Tresnuraghes) furono scorporati da Nuoro per contribuire a formare la nuova provincia.\nSuccessivamente, a seguito della creazione delle nuove province sarde, operativa a partire dal maggio 2005, la Provincia di Nuoro fu quella che sub\u00ec la maggiore riduzione di comuni (48): la regione del Sarcidano pass\u00f2 alla provincia di Cagliari, la Planargia (tranne Sindia) e i comuni di Laconi e Genoni alla provincia di Oristano, i comuni di San Teodoro e Budoni furono aggregati alla nuova provincia di Olbia-Tempio e l'Ogliastra era divenuta provincia a s\u00e9 stante.\nA seguito della legge di riforma delle province sarde (legge regionale 2/2016), che ha riportato la situazione geografica pi\u00f9 o meno a quella precedente gli anni 2000, alla provincia di Nuoro vengono riassegnati i territori dell'Ogliastra (22 comuni), ma non tutti gli altri comuni che ne furono scorporati a quel tempo.\nGeografia.\nLa provincia di Nuoro, nonostate le decurtazioni e i passaggi di comuni sotto altri enti, operate dal 2012 al 2016 comprende sempre il cuore montano dell'isola, che culmina con le punte del Gennargentu, a sud del capoluogo; a est si stende, comprendendo il monde Albo, sino a una larga fascia di costa tirrenica; a ovest sino alla Planargia comprendendo Sindia.\nSociet\u00e0.\nComuni.\nAppartengono alla provincia di Nuoro i seguenti 74 comuni:\nComuni pi\u00f9 popolosi.\nI primi 10 comuni della provincia di Nuoro ordinati per popolazione residente a novembre 2021 sono i seguenti:\nDiocesi della provincia.\nLa provincia di Nuoro \u00e8 divisa in 6 diocesi: il Nuorese, la Baronia e una parte della Barbagia di Ollolai appartengono alla diocesi di Nuoro, a est il Marghine appartiene alla diocesi di Alghero-Bosa, a sud-est i paesi del Mandrolisai, della Barbagia di Belv\u00ec e una parte della Barbagia di Ollolai appartengono all'arcidiocesi di Oristano, l'Ogliastra e un comune della Barbagia di Se\u00f9lo appartengono alla diocesi di Lanusei, il piccolo comune di Osidda appartiene alla diocesi di Ozieri.\nLingua e dialetti.\nLa lingua propria della provincia di Nuoro \u00e8 il sardo; quattro sono i dialetti di tale lingua parlati principalmente in territorio provinciale, tutti afferenti alla sfera logudorese: il baroniese, il barbaricino, l'ogliastrino e il logudorese centrale. Nelle parti meridionali della provincia si parlano anche dialetti ricollegati alla sfera campidanese.\nAmministrazione.\nAl primo prefetto del capoluogo barbaricino Ottavio Dinale si succedettero, in ordine cronologico, a partire dal 1928, i seguenti presidenti: Silvestro Ales, Vincenzo Arangino, Francesco Bandino, Antonio Senes, Simone Naitana, Sebastiano Puligheddu, Pietrino Monni, Giosu\u00e8 Ligios, Salvatore Murgia, Gianfranco Putzu, Giovanni Nonne, Giannetto Visentini, Mario Cheri, Tonino Orr\u00f9, Salvatore Deplano, Antonio Colli, Salvatore Angelo Piras, Francesco Achille Crisponi, Federico Caredda, Giuseppe Matteo Pirisi, Francesco Maria Licheri e Roberto Deriu.\nSede.\nLa sede della Provincia di Nuoro si trova in piazza Italia al numero 22 in un palazzo costruito negli anni '70; precedentemente si trovava al corso Garibaldi sino dalla sua istituzione nel 1927. Al posto della provincia la vecchia sede in corso Garibaldi ospita il Museo di arte moderna. Recentemente la Provincia si \u00e8 dotata di nuovi locali siti in via Santa Barbara a Nuoro (ex caserma VVFF) dove sono stati sistemati due assessorati: l'assessorato al lavoro e all'agricoltura. A Lanusei si trovano invece gli uffici decentrati della provincia di Nuoro che servono la zona ogliastrina.\nStemma.\nLo stemma della provincia si divide in due parti: in quella superiore si trovano raffigurate 5 montagne, a significare le cinque regioni storiche che formano la provincia (Ogliastra, Marghine, Barbagia, Baronia e Sarcidano) che sono sormontate da un'aquila in volo a ricordo del regime fascista che istitu\u00ec la provincia nel 1927. Nella parte inferiore si trova raffigurato un nuraghe che sta a significare la numerosa presenza dei nuraghi nel territori e un sole nascente che rappresenta la citt\u00e0 capoluogo: Nuoro. Lo stemma provinciale si trova nel gonfalone ufficiale provinciale in sfondo blu e verde, sempre colori presenti nello stemma di Nuoro.\nEconomia.\nNel nuorese e nella provincia estese superfici sono dedicate alle colture orticole. Spiccano anche le produzioni di pomodoro e verdura in genere, nonch\u00e9 la vite. Anche le produzioni orticole rappresentano un importante anello dell'economia della provincia. Si coltivano anche alberi da frutta, agrumi e l'ulivo. Va inoltre ricordata la produzione viticola, con il vitigno tipico della provincia di Nuoro, il Cannonau, mentre nella Planargia il vitigno tipico \u00e8 la malvasia.\nPer quanto riguarda l'allevamento la zona della Barbagia \u00e8 nota per quello vaccino, con la presenza di un impianto di raccolta e confezionamento del latte prodotto, proveniente dalle aziende agricole della zona. Anche l'allevamento ovino rappresenta un settore importante per l'economia della provincia, e la presenza di impianti di trasformazione del latte in formaggi. Importanti sono le diverse aziende che operano nel settore agroalimentare nella zona del Marghine, in particolare dedite alla trasformazione del latte in prodotti caseari e alla lavorazione delle carni. Particolare importanza riveste anche l'allevamento del cavallo, in Ogliastra invece \u00e8 diffuso l'allevamento delle capre.\nAnche l'industria e sviluppata, ma non sono mancati casi di industrie andate in chiusura. Le maggiori si trovano a Ottana, Macomer, Arbatax e a Nuoro. In Baronia,in Ogliastra e nel Dorgalese si trovano le industrie turistiche pi\u00f9 famose, e nella provincia sono attive anche delle miniere di estrazione del talco a Orotelli, del marmo a Orosei e del piombo zinco a Lula. Importante l'artigianato sviluppato intorno alle lavorazioni tradizionali del legno, dei tappeti, dei cestini sardi, e delle ceramiche artistiche apprezzate in tutto il mondo.\nTurismo.\nIl turismo nella provincia ha carattere prevalentemente estivo. Lungo la costa si trovano numerose localit\u00e0 turistiche, tra le quali La Caletta di Siniscola, la marina di Orosei, Cala Gonone, Santa Maria Navarrese, Arbatax, il lido di Orr\u00ec la marina di Cea a Tortol\u00ec, e Capo Comino. Il golfo di Orosei in generale offre stupende spiagge. Numerose spiagge si alternano alle falesie rocciose. Le zone costiere offrono anche la possibilit\u00e0 di visitare i numerosi stagni come quello di Orosei ove \u00e8 possibile praticare anche la pesca.\nNelle zone interne della Barbagia e del Mandrolisai si trovano foreste e boschi. Una meta preferita dai turisti sono i monti del Gennargentu e il monte spada a Fonni provvisto di impianto di sci attrezzato. A Lollove si pu\u00f2 ammirare il borgo secolare immerso nel silenzio e a Olzai e Tiana i mulini che un tempo utilizzavano la forza delle acque per movimentare le macine. A Tiana inoltre \u00e8 presente una delle poche gualchiere ancora esistenti in Sardegna, che veniva utilizzata per la lavorazione dell'orbace, il tessuto con cui si producevano anche costumi tipici e divise. Presso il lago di Gusana \u00e8 possibile praticare il canottaggio.\nNella catena montuosa del Marghine, in territorio di Bolotana, \u00e8 presente la foresta di Badde Salighes, importante luogo naturalistico con all'interno la meravigliosa Villa Piercy, luogo visitato da turisti e curiosi e sede di numerosi convegni e giornate naturalistiche. Nei pressi di Badde Salighes si trova anche il sito di Santa Maria de Sauccu, e i ruderi del villaggio di Padru Mannu e della sua Chiesa in stile anglicano dedicata al Sacro Cuore, recentemente restaurata.\nNella costa soprattutto a Cala Gonone e Baunei sono presenti numerose grotte da poter visitare come la celebre grotta del Bue Marino.\nDi recente il paese di Ulassai \u00e8 diventato un borgo turistico molto importante, in quanto al suo interno sono presenti la Grotta di Su Marmuri, la Stazione dell'arte e il pi\u00f9 grande numero di chiodate dell'arrampicata sportiva in Sardegna. \nSono presenti strutture alberghiere presso tutte le localit\u00e0 turistiche e nei paesi dell'interno \u00e8 possibile soggiornare in bed and breakfast o piccoli hotel.\nInfrastrutture e trasporti.\nIl territorio della provincia \u00e8 attraversato dalla Strada statale 389 SSV Nuoro-Lanusei, che collega Nuoro a Lanusei, e attraversata in parte dalla Strada statale 131 d.c.n. che collega il centro Sardegna con Olbia passando per Nuoro e Siniscola. Altri importanti tronchi stradali sono la strada statale 128 Centrale Sarda (SS 128), la pi\u00f9 rapida e antica via di collegamento del cuore della Sardegna, che inizia da Monastir e termina ad Oniferi, e la Strada statale 125 che inizia da Cagliari, attraversando la costa orientale della Sardegna, in direzione Palau. Altre importanti strade statali sono a Suni con la SS129 bis che porta a Bosa, e la SS388, che collega Oristano con Sorgono. Numerose altre strade secondarie sono gestite dalla Provincia e collegano tra loro tutti i comuni.\nLa rete ferroviaria \u00e8 rappresentata dalla ferrovia, gestita dall'ARST, che collega Nuoro con Macomer e dalla Dorsale Sarda delle Ferrovie dello Stato Italiane che attraversa la provincia nella sua parte occidentale collegando i comuni serviti con Cagliari, Sassari, Olbia e altri centri dell'isola. Un ulteriore ferrovia a scartamento ridotto, sempre gestita dall'ARST, \u00e8 aperta al solo traffico turistico ed \u00e8 percorso occasionalmente dal caratteristico Trenino Verde, che collega Macomer con Bosa Marina.\nIn Ogliastra si snoda il tratto finale della Mandas-Arbatax, utilizzata per i servizi turistici del Trenino Verde e sempre gestita dall'ARST\nLe infrastrutture portuali di tipo turistico sono quelle di Arbatax, La Caletta di Siniscola, Orosei e Cala Gonone. Tutti i porti sono dotati dei servizi di energia elettrica, acqua, meteo, e raccolta dei rifiuti, il carburante e l'assistenza meccanica, elettrica, elettronica e cantieristica.\nCultura.\nAlcune importanti manifestazioni culturali che hanno luogo nei paesi della provincia sono legate alla vita religiosa delle comunit\u00e0. A gennaio si comincia con la festa di Sant'Antonio Abate a cui sono dedicati i numerosi fuochi che vengono accesi nei paesi della provincia. Nel periodo del Carnevale si svolgono manifestazioni con la partecipazione delle maschere tipiche delle zone dell'interno e con la preparazione dei tipici dolci carnevaleschi (cattas, zeppole, fatti fritti, orillette), a pasqua si rinnovano nei paesi i riti della Settimana Santa con le varie manifestazioni (\"s'incontru\" e \"iscravamentu\"), a luglio si tiene a Ortueri e in altri paesi della provincia il rito della trebbiatura che si tramanda da molte generazioni, a Tortol\u00ec la festa di Stella Maris e ad agosto la sagra del Redentore a Nuoro. Essa vede la partecipazione di gruppi folk dell'intera isola e la numerosa presenza di turisti da ogni parte dell'Italia e anche dall'estero, le celebrazioni durano in tutto due settimane e si dividono in civili e religiose. In autunno nei paesi dell'interno si svolgono numerose manifestazioni di carattere enogastronomico e culturali come Cortes Apertas nei paesi dell'interno. Suggestive le feste in onore di Sant'Andrea a Tortol\u00ec (30 novembre) e si San Nicola a Baunei il 6 dicembre. Per Natale non si fanno particolari manifestazioni; in qualche paese si festeggia Santa Lucia.\nMaschere tradizionali.\nIn Provincia di Nuoro il carnevale \u00e8 particolarmente sentito e festeggiato, si pu\u00f2 dire che quasi ogni paese abbia la sua maschera tradizionale. Esse sono tramandate e usate da secoli e sono state oggetto di numerosi studi antropologici. Fra le pi\u00f9 famose abbiamo \"sos mamuthones\" di Mamoiada, \"Maimones, Murronarzos e Intintos\" di Olzai, \"sa maschera e gattu\" di Sarule, \"sos bundos\" di Orani, sonaggiaos e s'urtzu di Ortueri, \"sos boes e merdules\" di Ottana, \"sos turpos\" di Orotelli, \"sa maschera e gattu\" e \"su maimone\" di Oniferi, \"su battileddu\" di Lula, \"s'urtu\" di Fonni, \"sos Colonganos\" di Austis, \"sos Intintos\" di Ovodda, \"Coli Coli\" di Tiana, Su Maimulu di Ulassai. Secondo gli studiosi sono riconducibili a riti propiziatori e dionisiaci che i sardi antichi facevano per scacciare gli spiriti maligni o per ottenere un buon raccolto.\nI mamuthones sono vestiti con una giacca di pelle di pecora nera (sa mastrucca in sardo, una giacca usata in passato dai pastori sardi) e hanno fissati sul dorso una carica di campanacci (alcune pesanti anche trenta chili), portano poi in faccia una maschera di legno tinta di nero raffigurante un'espressione triste e malinconica, la maschera \u00e8 annodata alla fronte con un fazzoletto di colore marron. I mamuthones sono guidati da un issohadore che veste il costume tradizionale di Mamoiada, porta avvolto in vita uno scialle ricamato con disegni variopinti e in faccia, sotto la berrita, porta una maschera bianca legata con un fazzoletto colorato (simile a quella della Sartiglia di Oristano) detta in sardo \"maschera e santu\". Compito degli issohadores e quello di guidare il corteo e di acchiappare scherzosamente con una fune (sa socca) gli spettatori. I mamuthones in gruppo di 12 sfilano a carnevale per le vie del paese, la loro prima uscita si ha nel giorno di sant'Antonio in occasione dei fuochi votivi tradizionali che segnano in Sardegna l'inizio del carnevale.\nI mamuthones a Mamoiada compaiono in numero fisso, sono sempre dodici. Tale numero dodici, secondo Dolores Turchi, sarebbe dato dalle lunazioni, una per ogni mese dell'anno, giacch\u00e9 le vittime erano destinate alla divinit\u00e0 lunare. Secondo la stessa Autrice, la conferma che i mamuthones fossero le vittime da sacrificare per ottenere piogge abbondanti, parrebbe darcela un'usanza che ancora si praticava nei primi decenni di questo secolo in parecchi paesi della Barbagia e dell'Ogliastra. Quando la siccit\u00e0 minacciava la vita degli uomini e delle bestie, si era soliti prelevare dall'ossario del cimitero dodici crani e immergerli nell'acqua fintanto che arrivava la pioggia. A Urzulei, si precisa che tale pratica era cos\u00ec efficace e le piogge cadevano con tanta violenza che bisognava andare subito a rimettere i teschi nell'ossario perch\u00e9 la pioggia cessasse.\nSecondo una teoria, la maschera di Mamoiada \u00e8 da ricondurre alle invasioni moresche che si ebbero in Sardegna fino al 1600, infatti essi sarebbero i mori portati prigionieri in catene nelle vie del paese e gli issohadores che li guidano sarebbero i sardi vincitori.\nNel capoluogo esisteva una maschera molto simile a quella di Ottana chiamata \"sos boes de Nugoro\" (i buoi di Nuoro) ormai andata in disuso da un oltre secolo.\nNei giorni del carnevale, come in qualunque festa solenne, era proibito lavorare. Era Martiperra che voleva cos\u00ec, e sebbene si trattasse di una festa pagana, guai al malcapitato che osava disobbedire. Martiperra punisce severamente chi non rispetta il suo giorno, che \u00e8 di dolore e di sacrificio. Per questo a Ulassai si fa chiamare Martisberri e manda lancinanti dolori a chi lavora il marted\u00ec grasso, che per lui \u00e8 giorno sacro, mentre con voce tonante grida:\n\"Deu soi Martisberri, benniu soi po ti ferri!\"\nA Gairo s'immaginava Martiperra come un grosso gatto, pronto a graffiare e lacerare le carni di coloro che il marted\u00ec grasso se la passavano a lavorare, anzich\u00e9 godersi la sua festa. \nIl nome Martiperra si compone di due parole: Martis e Perra. Martis significa marted\u00ec e allude all'ultimo giorno di carnevale; ma Martis viene dal dio Marte, che ha imposto il suo nome al mese di marzo e che prima di trasformarsi nel dio della guerra, era Dioniso, dio della primavera. Perra \u00e8 usato in Sardegna per indicare una \u201cperra de pani\u201d, la met\u00e0, una sfoglia di pane. Il nome ritorna in tante preghiere che si recitavano durante la siccit\u00e0, quando la statua del santo protettore era portata in processione e immersa nel vicino corso d'acqua. A Urzulei si pregava cantando:\nA Urzulei si usano indifferentemente i termini maimones o mamuthones per indicare le maschere in genere, ma si distingue su mamuthone 'e bruvera, detto anche s'urcu, che viene pungolato e si butta a terra rotolandosi nella polvere. Questa maschera era sempre muta, carica di pelli e sonagli e non aveva corna. \u00abSi muoveva come i mamuthones di Mamoiada. Si rotolava nella polvere e nel fango (s'imbrussinaiada) quando si avvicinava alle fontane\u00bb (D. Turchi). Forse con questo gesto davanti all'acqua che sgorga, si volevano accomunare i due elementi acqua-terra, fondamentali per la germinazione.\nIl carnevale di Ulassai \u00e8 caratterizzato dalla questua in onore del fantoccio, su maimoni, e dalle varie maschere: sa ingrastula, ossia la madre del carnevale; su maimulu, personificazione del carnevale; l'orso, ursu o omini aresti, con i guardiani, omadoris; assogadoris, provvisti del laccio, sa soga; sa martinica, ossia la donna-uomo-scimmia che questuando disturba s'ingrastula, rubandole spesso e volentieri i doni della gente. L'ultimo giorno, il fantoccio \u00e8 bruciato. A Barisardo, l'ultimo giorno di Carnevale termina con la recita della Cumedia sarda de Bari, in dialetto locale a sfondo campidanese, con la caratteristica paesana che raddoppia costantemente la \"elle\" (palladinu) e cambia la \u201cdi\u201d in \u201cerre\u201d (frari invece di fradi). Il testo \u00e8 tramandato oralmente dal popolo, che ne aspetta le immancabili battute. Il soggetto s'ispira alla tratta delle schiave, patema vissuto dal paese durante le infinite incursioni moresche. I personaggi sono il re turco, il re cristiano, su capitanu, s'ortulanu, la sua consorte chiamata sa filongiana, il pellegrino traditore dei cristiani, tre dame, sa dama de furriu, soldati turchi e cristiani, e il portabandiera chiamato norfelias.\nMonumenti e luoghi di interesse.\nArcheologia e monumenti antichi.\nLa provincia di Nuoro \u00e8 molto ricca di monumenti antichi. Dai nuraghi, ai menhir, alle domus de Janas (letteralmente case delle fate), tombe dei giganti, ai veri e propri villaggi nuragici. Testimonianze antiche le troviamo nella cosiddetta \"valle dei nuraghi\", un territorio compreso fra i comuni del nuorese e del Marghine. Nel capoluogo si contano numerosi edifici nuragici e anche veri e propri villaggi ad essi annessi (Nurdole, Ugolio, Tanca Manna ecc.), nelle campagne fra Nuoro e Mamoiada si trova il nuraghe su Saiu, il nuraghe sa Tanca e s'Ena e il nuraghe Gabutele. A Orani si trova il complesso nuragico di Nurdole, mentre a Orune troviamo la fonte sacra Su Tempiesu, nelle campagne di Bitti si trova il complesso nuragico di Su Romanzesu, a Dorgali abbiamo il complesso di Serra Orrios e in territorio di Oliena Tiscali, Carros e il villaggio di S\u00f2vana. A Orgosolo si trova il Nuraghe Mereu, mentre nel Marghine troviamo i nuraghe Santa Sarbana, Orolio nella strada fra Bortigali e Silanus; Santa Barbara, Succuronis e Tamuli a Macomer e il nuraghe Orolo (uno dei pochi a forma conica presenti nella provincia) a Bortigali. Interessanti tracce di accampamenti romani sono presenti nel capoluogo e nei dintorni. Inoltre a Desulo troviamo il nuraghe pi\u00f9 alto della Sardegna in localit\u00e0 \"Ura 'e Sole\" (\u00a0m).\nEnogastronomia.\nProdotti tipici.\nIn provincia di Nuoro la gastronomia \u00e8 molto varia e saporita. Dai paesi dell'interno a quelli della costa, e vicini al mare \u00e8 possibile assaporare le portate di piatti di terra e di piatti di mare pi\u00f9 varie. Si va dalla pasta fresca fatta in casa, come i famosi malloreddos e i ravioli, ai culurgiones ogliastrini. Particolari i gattuillis prodotti a Villagrande e le coccoi prenas ogliastrine. Vengono poi i piatti di mare a base di pesce e crostacei e per finire gli arrosti di porchetto, agnello, ottima la carne di capra tipica di Urzulei e Baunei arrostita o in umido e la famosa corda (detta anche \"cordedda\") cotti sulla brace e aromatizzati con il mirto (\"murta\"), per il pesce esistono differenti modi di servizio e di cucina. Da menzionare inoltre i formaggi tipici fatti con latte di pecora e capra, questi ultimi tipici dempre della zona del supramonte ogliastrino,a Triei e Baunei si produce il caglio si capretto affumicato e il famoso casu acedu. Altri piatti prelibati vengono preparati utilizzando come ingrediente il Fagiolo tianese.\nOttimi i vini prodotti dai privati e dalle cantine sociali (Mamoiada, Dorgali, Sorgono, Tortol\u00ec, Jerzu, Oliena). Ottimi i salumi prodotti dai salumifici e dai privati nei vari paesi vale la pena citare prosciutti salsicce, grandula (guanciale), lardo e salami, anche per quanto riguarda i dolci e i tipi di pane prodotti la scelta e molto varia, si va dal \"pane carasau\" al \"pane e gherda\" (pane con pezzettini di carne di maiale) il pistocu e su civraxiu prodotto con le patate in Ogliastra, il \"moddizzosu\" di Dorgali. Tra i dolci vanno citati i \"pabassinos\", il \"pane e saba\", le tilicche (\"tiliccas\"), le casadine dolci (\"casadinas durches\") o formagelle gli amaretti, il \"pistiddu\" (specie di pane ripieno di vino cotto- sapa), sos \"chiricchittos\", \"sos sospiros\" (sospiri), le orillette carnevalesche, le pardule, le zeppole. La produzione dolciaria di Oliena \u00e8 molto rinomata per quanto riguarda i prodotti a base di mandorla, fra cui non si possono dimenticare le \"meliheddas\". I liquori prodotti sono anch'essi vari: si va dal mirto, al limoncello e alle creme di melone di mirto, di limone, di liquirizia e alla tradizionale acquavite (\"abbardente\"); a Siniscola si produce inoltre il famoso liquore dal frutto della pompia."}
{"id": "9282", "revid": "22416", "url": "https://it.wikipedia.org/wiki?curid=9282", "title": "Provincia di Oristano", "text": "La provincia di Oristano (\"prov\u00ecncia de Aristanis\" in sardo campidanese, \"prov\u00ecntzia de Orist\u00e0nis\" in sardo logudorese) \u00e8 una provincia italiana della Sardegna di abitanti. Istituita il 28 agosto 1974, si estende su una superficie di km\u00b2, con 87 comuni.\nAffacciata a ovest sul mar di Sardegna, confina a nord con la citt\u00e0 metropolitana di Sassari, a est con la provincia di Nuoro e a sud con la provincia del Sulcis Iglesiente.\nGeografia fisica.\nIl territorio della provincia si presenta molto variegato, passando dalle pianure del Campidano alle montagne del Montiferru. La porzione sud-occidentale del territorio \u00e8 occupata da una parte della vasta pianura del Campidano, che attraversa parzialmente anche la provincia del Sud Sardegna e la citt\u00e0 metropolitana di Cagliari. Nella porzione sud-orientale si trova invece il massiccio del monte Arci, con i suoi 812 metri. La parte nord-occidentale \u00e8 invece occupata dal massiccio del monte Ferru, la cui cima pi\u00f9 elevata \u00e8 rappresentata dal monte Urtigu, con i suoi 1.050 metri. Nel settore nord-orientale si trova l'altopiano di Abbasanta, diretta continuazione dell'altopiano di Campeda.\nIl paesaggio costiero si presenta piuttosto variegato. Alle coste basse e sabbiose si alternano falesie calcaree. Al largo, di fronte alla costa di Cabras, si trova la pianeggiante Isola di Mal di Ventre, disabitata, mentre poche miglia pi\u00f9 a sud si trova lo Scoglio del Catalano. La presenza degli stagni contribuisce alla biodiversit\u00e0 e questi ecosistemi costituiscono l'habitat di molte specie di uccelli, sia stanziali sia di passo, tra i quali vi sono il pollo sultano \"(Porphyrio porphyrio)\", il fenicottero rosa \"(Phoenicopterus roseus)\", il cavaliere d'Italia \"(Himantopus himantopus)\", il cormorano \"(Phalacrocorax carbo)\", l'airone cenerino \"(Ardea cinerea)\", il gabbiano reale \"(Larus michahellis)\" e molte altre specie.\nLe pendici dei massicci montuosi del monte Ferru, del monte Arci e delle montagne del Barigadu sono fittamente ricoperte dai boschi di lecci \"(Quercus ilex)\" e roverelle \"(Quercus pubescens)\". La macchia mediterranea che domina lungo le coste e negli altopiani dell'interno \u00e8 formata da essenze quali l'olivastro \"(Olea europaea sylvestris)\", il lentisco \"(Pistacia lentiscus)\", il corbezzolo \"(Arbutus unedo)\", il mirto \"(Myrtus communis)\" e il cisto \"(Cistus salvifolius)\". La vegetazione riparia \u00e8 invece formata da salici \"(Salix fragilis)\", pioppi \"(Populus alba)\" e tamerici \"(Tamarix gallica)\". Le sponde degli stagni sono invece il dominio della vegetazione alofila.\nFiumi.\nIl territorio della provincia \u00e8 attraversato da due importanti fiumi della Sardegna. Il fiume Tirso, che sfocia nel golfo di Oristano, con i suoi 152 chilometri \u00e8 il pi\u00f9 lungo della Sardegna. Lungo il suo corso sono state costruite alcune dighe, allo scopo di creare delle riserve idriche e per regolarne il flusso. Il suo percorso in provincia di Oristano copre una distanza di 77\u00a0km.\nIl fiume Temo, unico fiume navigabile -anche se parzialmente- della Sardegna attraversa la cittadina di Bosa e sfocia nel mar di Sardegna a pochi chilometri dalla stessa. Lungo 55\u00a0km e suddiviso tra le provincie di Sassari e Oristano. In quest'ultima il suo percorso \u00e8 di 27\u00a0km.\nLaghi.\nIl lago Omodeo si origina dallo sbarramento del fiume Tirso. La prima diga fu costruita nei primi decenni del Novecento e fu inaugurata nel 1924. Oltre a fornire acqua per le coltivazioni nella bonificata piana del Campidano, era dotata di una centrale idroelettrica. Per ospitare le famiglie e il personale al servizio della centrale venne edificato il villaggio di Santa Chiara, cui la diga era dedicata. L'invaso attuale \u00e8 stato ottenuto dalla realizzazione di una nuova diga, la Eleonora d'Arborea, nel territorio del comune di Busachi. Le acque del nuovo invaso hanno parzialmente sommerso la vecchia diga, che \u00e8 ancora parzialmente visibile dalle piazzole di sosta lungo la strada provinciale 74.\nNel territorio della provincia non sono presenti laghi naturali.\nStagni.\nNel tratto di costa compreso tra capo Mannu e Marcedd\u00ec si sviluppano una serie di stagni costieri e saline, con una superficie totale di circa 6.000 ettari. Alcuni, come lo stagno di Cabras e quello di San Giovanni, nei pressi di Marcedd\u00ec, sono utilizzati per l'allevamento ittico di specie quali il muggine \"(Mugil cephalus)\", dalle cui uova si ottiene la bottarga. Altri stagni importanti sono lo stagno di Is Benas e lo stagno di Santa Giusta. Lo stagno di Sale 'e Porcus, invece, \u00e8 uno specchio d'acqua temporaneo che durante l'estate, per via della forte evaporazione dell'acqua, si prosciuga totalmente.\nMonti.\nMonte Urtigu, nel massiccio del monte Ferru, con i suoi 1.050 m s.l.m. \u00e8 la cima pi\u00f9 elevata della provincia, seguita dal monte Entu, con i suoi 1.024 metri. Il monte Santa Vittoria, presso il comune di Nughedu Santa Vittoria, nella parte nord-orientale della provincia, raggiunge gli 818 metri. Il massiccio del monte Arci raggiunge invece un'altezza massima di 812 metri, con la punta Sa Trebina Longa.\nMare.\nIl mar di Sardegna lambisce interamente le coste della provincia di Oristano per una lunghezza totale di 135\u00a0km. Le coste basse della penisola del Sinis sono caratterizzate dalla presenza di spiagge di sabbia quarzifera. Dal capo Mannu si sviluppano le falesie calcaree che risalgono la costa verso nord, alternandosi a baie e spiagge.\nA circa 7\u00a0km dalla penisola del Sinis si trova la piccola isola di Mal di Ventre. Occupa una superficie di 3,6\u00a0km\u00b2 e presenta una morfologia pianeggiante. La vegetazione \u00e8 formata da bassi cespugli della macchia mediterranea. Fa parte dell'area marina protetta Penisola del Sinis - Isola Mal di Ventre, cos\u00ec come il piccolo scoglio del Catalano.\nClima.\nIl clima della provincia pu\u00f2 essere classificato come clima mediterraneo, con inverni miti e in alcuni casi freddi molto umidi ed estati calde e secche, ma \u00e8 un clima molto influenzato dalle correnti atlantiche che fanno cambiare radicalmente le temperature e con delle precipitazioni talvolta molto abbondanti. Le precipitazioni infatti si concentrano principalmente nei mesi autunnali e invernali e assumono carattere nevoso soprattutto nei mesi di dicembre, gennaio e febbraio nei rilievi delle montagne pi\u00f9 elevate e in alcuni casi eccezionali quando la temperatura raggiunge lo zero termico anche a bassa quota per via delle correnti fredde che arrivano sulle coste e anche pi\u00f9 all'interno. Le temperature invernali solitamente si aggirano da una minima di 0 \u00b0C a un massimo di 15\u00a0\u00b0C mentre quelle estive da un minimo di 20 a un massimo di 35 e in alcuni casi addirittura 40\u00a0\u00b0C.\nSi riportano i dati climatici relativi alla Stazione meteorologica di Capo Frasca degli anni 1971-2000:\nLa stazione meteorologica di Capo Frasca \u00e8 posta in vicinanza del mare, a bassa quota, ed \u00e8 quindi soggetta, soprattutto d'inverno, a sbalzi di temperature che pi\u00f9 all'interno, verso Oristano, risultano pi\u00f9 fredde di almeno 5\u00a0\u00b0C.\nStoria.\nLa presenza umana nel territorio della provincia di Oristano pu\u00f2 essere datata intorno al Neolitico, con il ritrovamento di materiale litico proveniente da vari siti archeologici del territorio. Il Monte Arci in particolare era il sito dal quale si ricavava l'ossidiana, utilizzata per la realizzazione di punte di lance, utensili vari e monili. Il periodo nuragico vide, come in tutta la Sardegna, lo sviluppo delle architetture tipiche di quella civilt\u00e0. I siti nuragici pi\u00f9 importanti e meglio conservati sono quelli di Santa Cristina di Paulilatino e nuraghe Losa ad Abbasanta. Il territorio della provincia \u00e8 comunque molto ricco delle vestigia dell'antica civilt\u00e0 e ogni comune pu\u00f2 vantare il proprio sito archeologico, nuraghe, tomba di giganti o domus de janas.\nLungo la costa si svilupparono gli insediamenti di Tharros e Cornus. Il primo, di origine fenicia, venne rimodellato in seguito alla conquista della Sardegna da parte dell'Impero romano, divenendo una fiorente citt\u00e0 dotata di un importante porto e un centro dei traffici commerciali dell'Impero. Il sito di \"Cornus\", di origine cartaginese, rappresent\u00f2 il centro della resistenza all'invasione romana per poi soccombere. In seguito alla conquista si svilupp\u00f2, poco distante dall'abitato antico, l'insediamento paleocristiano di \"Columbaris\", nel quale si trovano tre basiliche e numerosi sarcofagi in pietra.\nCon la caduta dell'Impero romano la Sardegna divenne, dopo un breve periodo sotto il dominio dei Vandali, una provincia dell'Impero Bizantino fino a circa il 700 d.C. Il progressivo distacco dell'isola dall'orbita di Bisanzio port\u00f2 alla formazione dei regni autonomi, i Giudicati. Il territorio della provincia di Oristano faceva parte del Giudicato di Arborea. La capitale del regno era inizialmente Tharros, ma fu trasferita a Oristano intorno al 1070 perch\u00e9, trovandosi nell'interno, era pi\u00f9 facilmente difendibile dagli attacchi provenienti dal mare. Del periodo giudicale il regnante pi\u00f9 conosciuto \u00e8 Eleonora d'Arborea, che dot\u00f2 il regno di un codice di leggi, la Carta de Logu, che venne applicato fino all'avvento dello Statuto Albertino. Il Giudicato di Arborea fin\u00ec giuridicamente nel 1420, con la vendita del restanti territori sardi alla Corona d'Aragona.\nDopo il 1720 il Regno di Sardegna verr\u00e0 ceduto definitivamente ai Savoia e, nel 1848, con l'istituzione della Divisione di Cagliari, verr\u00e0 creata la Provincia di Oristano, che avr\u00e0 una superficie di 2.535\u00a0km\u00b2. Nel 1974, dopo un periodo in cui il territorio faceva parte della provincia di Cagliari, venne istituita la provincia di Oristano che, nel 2001, in seguito a una legge regionale, venne ampliata del territorio di dieci comuni, assumendo le attuali dimensioni territoriali e di popolazione.\nIn seguito ai Referendum del 2012 in Sardegna, e al progetto di abolizione o riforma delle province in Sardegna approvato dal Consiglio Regionale il 24 maggio 2012, secondo gli attuali intendimenti della Regione la Provincia di Oristano dovrebbe dar vita a un nuovo ente amministrativo o essere abolita il 1\u00ba marzo 2013, scadenza poi prorogata al 1\u00ba luglio 2013. In tale data tuttavia la provincia non \u00e8 stata commissariata come capitato a 5 delle 8 province sarde, e prosegue cos\u00ec la sua regolare attivit\u00e0 istituzionale.\nArcheologia.\nNel territorio della provincia sono presenti diversi siti archeologici.\nNatura.\nLa provincia di Oristano comprende numerose aree protette.\nEconomia.\nAgricoltura e allevamento.\nIn seguito alle bonifiche degli acquitrini che si trovavano in prossimit\u00e0 della costa, eseguite nei primi decenni del Novecento, si \u00e8 sviluppata un'agricoltura specializzata. Ad Arborea e Terralba estese superfici sono dedicate alle colture orticole. Spiccano anche le produzioni di pomodoro e carciofo, nonch\u00e9 le risaie. Anche le produzioni orticole in serra rappresentano un importante anello dell'economia della provincia. Si coltivano anche alberi da frutta, molto importanti sono gli agrumi, con Milis al primo posto per produzione, seguito da Solarussa, Zerfaliu e Simaxis; l'olivo che vede in Seneghe e Cuglieri i centri di maggiore coltivazione, Va inoltre ricordata la produzione viticola, con il vitigno tipico della provincia di Oristano, la vernaccia, mentre nella Planargia il vitigno tipico \u00e8 la malvasia.\nPer quanto riguarda l'allevamento la zona di Arborea \u00e8 nota per quello vaccino, con la presenza di un impianto di raccolta e confezionamento del latte prodotto, proveniente dalle aziende agricole della zona. Anche l'allevamento ovino rappresenta un settore importante per l'economia della provincia, con circa 372.000 capi ovini e la presenza di impianti di trasformazione del latte in formaggi. Particolare importanza riveste anche l'allevamento del cavallo e, nel Montiferru, quello del bue rosso di razza Sardo-Modicana.\nInfrastrutture e trasporti.\nIl territorio della provincia \u00e8 attraversato da un tratto della Strada Statale 131, che collega Cagliari con Porto Torres. Altro importante tronco stradale \u00e8 rappresentato dalla Strada Statale 131 d.c.n. che incomincia dall'innesto con la 131 presso Abbasanta, attraversando trasversalmente la parte nord dalle provincia, in direzione Nuoro-Olbia. Altre importanti strade statali sono la Strada Statale 292, che collega Oristano con Alghero, incrociandosi a Suni con la Strada Statale 129 bis che porta a Bosa, e la Strada Statale 388, che collega Oristano con Sorgono. Numerose altre strade secondarie sono gestite dalla Provincia e collegano tra loro tutti i comuni.\nLa rete ferroviaria \u00e8 rappresentata dalla ferrovia, gestita da RFI, che collega Cagliari con Porto Torres e con la Stazione di Golfo Aranci Marittima. Il tratto in provincia di Oristano attraversa le stazioni di Uras-Mogoro, Marrubiu, Oristano, Simaxis, Solarussa, Bauladu-Milis, Paulilatino e, per ultima nel territorio provinciale, la stazione di Abbasanta. Un tratto di ferrovia a scartamento ridotto, gestito dalle Ferrovie della Sardegna, \u00e8 aperto al solo traffico turistico ed \u00e8 percorso occasionalmente dal caratteristico Trenino Verde, che collega Macomer con Bosa Marina.\nLe infrastrutture portuali di tipo turistico sono quelle di Marina di Bosa e Marina di Torregrande. Il porto di Bosa Marina conta 140 posti barca, mentre il porto canale e la Nuova darsena fluviale assommano, rispettivamente, 260 e 220 ormeggi per imbarcazioni da diporto. Svariate centinaia di ulteriori posti barca, poi, sono presenti lungo le banchine fluviali della citt\u00e0 del Temo. \nIl porto di Torregrande, invece, pu\u00f2 garantire 405 posti barca. Entrambi i porti sono dotati dei servizi di energia elettrica, acqua, meteo, e raccolta dei rifiuti oltre alla gru, il carburante e l'assistenza meccanica, elettrica, elettronica e cantieristica. A Oristano \u00e8 presente il porto industriale, servito da un raccordo ferroviario che lo collega con la ferrovia Cagliari-Golfo Aranci Marittima.\n\u00c8 presente anche un piccolo aeroporto, l'aeroporto di Oristano-Fenosu.\nTurismo.\nIl turismo nella provincia ha carattere prevalentemente estivo. Lungo la costa si trovano numerose localit\u00e0 turistiche, tra le quali Torregrande, Putzu Idu, Torre del Pozzo, S'Archittu, Santa Caterina di Pittinuri, Porto Alabe e Bosa Marina. Numerose spiagge si alternano alle falesie rocciose. Le pi\u00f9 note sono quelle di Torregrande, San Giovanni di Sinis, Maimoni, Is Arutas, Mari Ermi, Putzu Idu, S'Archittu, Santa Caterina di Pittinuri, Is Arenas, Bosa Marina e Torre Argentina. Le zone costiere offrono anche la possibilit\u00e0 di visitare i numerosi stagni, presso i quali sono presenti delle strutture per il birdwatching.\nNelle zone interne si pu\u00f2 visitare la localit\u00e0 di San Leonardo de Siete Fuentes, frazione di Santu Lussurgiu, presso la quale si trovano le sorgenti e l'antica chiesa di San Leonardo. A Bonarcado si possono vedere le cascate, con un salto di trenta metri, del rio \"Sos Molinos\", cos\u00ec denominato per via dei mulini che un tempo utilizzavano la forza delle acque per movimentare le macine. Presso il lago Omodeo e, a Bosa, presso il fiume Temo \u00e8 possibile praticare il canottaggio.\nSono presenti strutture alberghiere presso tutte le localit\u00e0 turistiche e nei paesi dell'interno \u00e8 possibile soggiornare in bed&amp;breakfast o piccoli hotel.\nCultura.\nAlcune importanti manifestazioni culturali che hanno luogo nei paesi della provincia sono legate alla vita religiosa delle comunit\u00e0. Nel periodo del carnevale si svolgono \"Sa Sartiglia\", a Oristano, e \"Sa Carrela 'e Nanti\", a Santu Lussurgiu. \"Sa Sartiglia\" \u00e8 una giostra equestre di origine medievale che consiste nel lanciare il cavallo al galoppo lungo il tracciato nel tentativo di infilzare una stella metallica, forata al centro e sospesa sul tracciato tramite una corda, con l'aiuto di una spada o un'asta di legno lavorato definita \"su stoccu\". La manifestazione si svolge l'ultima domenica e il marted\u00ec di carnevale.\nAnche \"Sa Carrela 'e Nanti\" si svolge nel periodo del carnevale. Si tratta, in questo caso, di una corsa equestre a pariglia lungo una stretta via in terra battuta nel centro storico di Santu Lussurgiu. Il percorso \u00e8 particolarmente rischioso, per via della presenza di curve e strettoie. Bosa \u00e8 invece nota per la caratteristica sfilata di carnevale con maschere tipiche della tradizione locale.\nAltro importante manifestazione equestre \u00e8 l\"'Ardia\" di Sedilo, che si tiene in onore di San Costantino Imperatore. La festa si celebra nel mese di luglio e culmina con la corsa a cavallo che parte dalla collina di \"Su Frontigheddu\" e, passando attraverso l'arco che delimita la corte del santuario, di dirige verso la chiesa. Dopo aver percorso una serie di giri intorno alla chiesa i cavalieri si lanciano verso un recinto circolare, \"sa muredda\", compiendovi intorno un'altra serie di giri per risalire, infine, sempre al galoppo, verso la chiesa. Importante \u00e8 anche la rassegna dei vini novelli della Sardegna che si svolge a Milis a novembre.\nMusei.\nNel territorio della provincia sono presenti numerosi musei archeologici, etnografici e della tradizione contadina.\nComuni.\nAppartengono alla provincia di Oristano i seguenti 87 comuni:\nComuni principali.\nNello schema riportato sopra, sono citati solo i comuni con pi\u00f9 di 2.500 abitanti i cui dati demografici risultano aggiornati al censimento 2011.\nModifiche territoriali.\nPer effetto della Legge Regionale n. 9 del 2001 e successive integrazioni, \u00e8 stata effettuata una nuova ripartizione del territorio della Regione Autonoma della Sardegna, che ha portato il numero delle province da quattro a otto. Le modifiche hanno assunto piena operativit\u00e0 a partire dal maggio 2005, quando si sono svolte le elezioni per rinnovare tutti i Consigli provinciali.\nLa Provincia di Oristano ha acquisito 10 comuni dalla Provincia di Nuoro e, complessivamente, una popolazione di 15.000 abitanti e una superficie di 410\u00a0km\u00b2. I comuni che hanno aderito alla provincia di Oristano sono: Bosa, Flussio, Genoni, Laconi, Magomadas, Modolo, Montresta, Sagama, Suni e Tinnura.\nIn seguito alla Legge Regionale n. 2 del 2016, che prevede l'abolizione delle 4 nuove province per effetto del referendum regionale del 2011, la provincia di Oristano ha ceduto alla nuova Provincia del Sud Sardegna il comune di Genoni."}
{"id": "9283", "revid": "1444886", "url": "https://it.wikipedia.org/wiki?curid=9283", "title": "Provincia di Vercelli", "text": " \nLa provincia di Vercelli \u00e8 una provincia italiana del Piemonte di abitanti.\nConfina a nord con la provincia del Verbano-Cusio-Ossola e con la Svizzera (Canton Vallese), tramite il comune di Alagna Valsesia, a est con la provincia di Novara e con la Lombardia (provincia di Pavia), a sud con la provincia di Alessandria, a ovest con la citt\u00e0 metropolitana di Torino, la provincia di Biella, e con la Valle d'Aosta.\nStoria.\n\u00c8 una delle pi\u00f9 antiche province italiane, che nel periodo napoleonico ebbe la denominazione di \"Dipartimento del Sesia\". Dopo la Restaurazione, nonostante la sua lunga storia e alcuni eventi nei quali la popolazione vercellese si era distinta per il proprio patriottismo (come l'allagamento delle terre di risaia per fermare le truppe austriache dopo la battaglia di Novara) il Decreto Rattazzi (R.D. n\u00ba 3702 del 23/10/1859) - un atto da molti ritenuto di totale cecit\u00e0 storico-politica e di mancata riconoscenza per il vercellese - assegn\u00f2 Vercelli alla provincia di Novara.\nI vercellesi, abituati ad essere capoluogo e libero Comune sin dai tempi della affiliazione alla Lega Lombarda schierata contro il Barbarossa, reagirono assai male e definirono l'abolizione della provincia un \"dispetto democratico\". Si arriv\u00f2 persino a proporre una sorta di boicottaggio nei confronti dello Stato nel quale si invitavano \"le Autorit\u00e0 cittadine a rinunciare tutte, dalle massime alle minori, ai loro uffici, che come nessun Vercellese dovr\u00e0 accettare pi\u00f9, finch\u00e9 non ci sia resa quella giustizia che ci \u00e8 dovuta\". Le proteste (appoggiate soprattutto dal giornale \"La Sesia\") andarono avanti per quasi settant'anni, finch\u00e9 il 22 dicembre 1926 al segretario comunale di Vercelli giunse un telegramma da Roma, firmato da Benito Mussolini in persona, che recava:\nFu istituita, dunque, con la riforma delle circoscrizioni provinciali disposta da Benito Mussolini nel 1927 come regio decreto n. 1 del 2 gennaio, per scorporo dalla provincia di Novara i circondari di Vercelli, Biella e Varallo.\nVercelli festeggi\u00f2 questa conquista con cui si separava dalla provincia di Novara, salvo poi accorgersi che Mussolini aveva suddiviso i confini in maniera superficiale, assegnando alla provincia di Vercelli anche la val d'Ossola. Una dettagliata relazione sull'argomento venne inviata d'urgenza a Roma dove il Ministero dell'Interno nel gennaio 1927 riassegn\u00f2 l'Ossola alla provincia di Novara.\nNel 1929 la provincia di Vercelli cedette il comune di Campello Monti alla provincia di Novara, oggi frazione di Valstrona nel Verbano-Cusio-Ossola.\nFu invece il Governo Andreotti nel 1992 a dividere i due territori eusebiano e laniero istituendo la provincia di Biella con il distacco del circondario omonimo, portando la provincia di Vercelli ai confini che durano tuttora.\nIl 1\u00ba gennaio 2018 il numero dei comuni diminuisce da 86 a 83, a causa di due fusioni: Rima San Giuseppe e Rimasco formano il nuovo comune di Alto Sermenza, mentre Breia e Cellio formano il nuovo comune di Cellio con Breia e l'incorporazione di Sabbia in Varallo. Dal 1\u00ba gennaio 2019 si passa a 82 per l'incorporazione di Riva Valdobbia in Alagna Valsesia.\nSimboli.\nNello stemma della provincia, che raffigura una spada brandita da una mano a lama in su, campeggiano - su campo blu - le 36 medaglie d'Oro al Valore militare che i cittadini vercellesi conquistarono nelle Guerre di Indipendenza e della Grande Guerra.\nGeografia e trasporti.\nLa provincia di Vercelli, perlomeno per com'\u00e8 definita oggi, si suddivide grossomodo in tre aree geografiche: Le Grange, ovvero le enormi distese risicole a sud del segmento ferro-stradale Padana Superiore, la Baraggia, ovvero l'area compresa fra la Padana Superiore e l'imbocco della Valsesia, e la stessa Valsesia.\nNella zona delle Grange, a breve distanza dal Po (comune di Trino), vi \u00e8 la centrale nucleare Enrico Fermi, in disuso a seguito dei risultati del referendum dell'8 novembre 1987. Alcuni km a nord-ovest della stessa (nei pressi di Leri Cavour) sorge invece la centrale Enel a ciclo combinato gas-vapore \"Galileo Ferraris\", spesso confusa con la precedente per le due alte torri di raffreddamento. In effetti anche questo secondo impianto \u00e8 nato come nucleare ma successivamente \u00e8 stata convertita in centrale a gas naturale.\nStrade.\nLa provincia di Vercelli \u00e8 attraversata da tre autostrade: la A4 Milano-Torino, la bretella Santhi\u00e0-Ivrea, che collega la A4 con la Torino-Aosta e la A26 Voltri-Sempione, che attraversa il territorio vercellese da sud a nord per un breve tratto a sud del capoluogo, passando poi nella vicina provincia di Novara. Inoltre \u00e8 attraversata da strade statali e regionali di notevole importanza, oltre che da strade provinciali.\nTrasporto pubblico locale.\nIl principale gestore del trasporto pubblico locale nella provincia \u00e8 ATAP, acronimo di \"Azienda Trasporti Automobilistici Pubblici\".\nAree protette.\nUna parte del territorio provinciale \u00e8 tutelata dalle seguenti aree protette regionali:\nEconomia.\nTurismo.\nLa Provincia di Vercelli ha nei suoi due poli, i punti di maggiore interesse turistico. Il capoluogo, Vercelli conserva nel suo centro storico siti come la Basilica romanico-gotica di Sant'Andrea con annesso campanile Dal Verme e chiostro universitario dove insegn\u00f2 nello \"Studium\" Sant'Antonio da Padova (1219-1227, primo esempio in Italia dello stilema Gotico, una delle 100 chiese pi\u00f9 importanti al mondo), la Pinacoteca Borgogna (la seconda in Piemonte) il Museo del Tesoro del Duomo (Crocefisso dell'Anno Mille e il \"Vercelli Book\", testimonianza scritta pi\u00f9 antica conosciuta della lingua proto-inglese), la Chiesa di San Marco, che ogni anno - da febbraio a giugno - accoglie i capolavori del Guggenheim, la Basilica di Sant'Eusebio (spoglie di Eusebio, Patrono del Piemonte, e Madonna dello schiaffo di Benedetto Antelami), il Museo Leone, piazza Cavour, la Sinagoga, il Salone Dugentesco, la chiesa di San Cristoforo (con i capolavori di Gaudenzio Ferrari) e i Castelli della Bassa Vercellese.\nLa Valsesia \u00e8 l'altro vertice della provincia di Vercelli maggiormente interessata dalle attivit\u00e0 turistiche, grazie alla presenza del Sacro Monte di Varallo. Questo complesso monumentale \u00e8 il pi\u00f9 antico dei Sacri Monti, essendo stato eretto a partire dal 1491 da Bernardino Caimi, frate Minore Osservante, gi\u00e0 custode in Terra Santa.\nNel 2003 il Sacro Monte di Varallo \u00e8 stato inserito dall'UNESCO nella Lista del Patrimonio dell'Umanit\u00e0 insieme ad altri sei Sacri Monti piemontesi. Un forte richiamo \u00e8 costituito anche dal fiume Sesia, uno dei pi\u00f9 importanti corsi d'acqua in Italia per gli sport fluviali, e da alcune localit\u00e0 sciistiche, in particolare Mera e Alagna Valsesia.\nComuni.\nAppartengono alla provincia di Vercelli i seguenti 78 comuni:"}
{"id": "9284", "revid": "332343", "url": "https://it.wikipedia.org/wiki?curid=9284", "title": "Provincia di Torino", "text": "La provincia di Torino \u00e8 stata una provincia italiana del Piemonte, nata verso la met\u00e0 del XIX secolo come provincia del Regno di Sardegna e sostituita nel 2015 dalla citt\u00e0 metropolitana di Torino. \u00c8 stata una delle province pi\u00f9 grandi d'Italia, estesa su una superficie di 6.827\u00a0km\u00b2 e comprendente 316 comuni, oltre ad essere stata la provincia col pi\u00f9 alto numero di comuni (seguita dalla provincia di Cuneo con 250). Il capoluogo era Torino.\nConfinava a nord con la Valle d'Aosta, a est con le province di Biella, Vercelli, Alessandria e Asti, a sud con la provincia di Cuneo e a ovest con la Francia (dipartimenti della Savoia, nella regione Rodano-Alpi, e delle Alte Alpi, nella Provenza-Alpi-Costa Azzurra).\nTerritorio.\nNel 1945 le furono riaggregati i 113 comuni canavesani che erano stati staccati nel 1927 (fra i quali i territori della valle Orco, val Soana e il circondario di Ivrea fino a Carema) per erigere la nuova provincia di Aosta.\nQuesti territori canavesani, formanti l'antico circondario di Ivrea, furono attribuiti ad Aosta allorch\u00e9 Mussolini, formando la nuova provincia di Aosta, volle che questa perdesse il suo carattere tipicamente alpino e francoprovenzale, diluendolo con i territori canavesani, che ne costituivano per altro la componente economicamente pi\u00f9 viva. Con la soppressione della provincia di Aosta (1945), Ivrea e il Canavese sono stati reintegrati nella provincia di Torino.\nLa provincia di Torino aveva il maggior numero di comuni in Italia: ne contava 316. Fino alla soppressione \u00e8 stata la quarta provincia pi\u00f9 popolata d'Italia (dopo le parimenti soppresse Roma, Milano e Napoli) ed era la quarta provincia per estensione (dopo Bolzano, Foggia e Cuneo).\nLa sede della provincia di Torino si trovava a Palazzo Cisterna, in via Maria Vittoria, 12.\nGeografia.\nGeografia fisica.\nLa provincia era composta da una parte montagnosa ad ovest ed a nord lungo il confine con la Francia e con la Valle d'Aosta, ed una parte pianeggiante o collinare nella zona sud ed est. La parte montuosa ospitava parte delle Alpi Cozie, delle Alpi Graie e, in misura molto minore, delle Alpi Pennine. Il confine occidentale era posto lungo lo spartiacque alpino, tranne alcuni lembi di territori elevati ceduti dall'Italia alla Francia dopo il Trattato di Parigi fra l'Italia e le potenze alleate nel 1947 (i pi\u00f9 rilevanti furono la Valle Stretta e il Colle del Moncenisio).\nGeografia antropica.\nLa parte montagnosa della provincia, ad ovest ed a nord, era suddivisa in 13 comunit\u00e0 montane; in seguito alla riforma delle comunit\u00e0 montane attuata dalla Regione Piemonte il 3 novembre 2008, il numero delle comunit\u00e0 montane in provincia di Torino era sceso a 6. Ora sono state tutte soppresse con la Legge regionale 28 settembre 2012, n. 11. Queste comunit\u00e0 avevano lo scopo di salvaguardare le ricchezze del territorio montano.\nComuni.\nAppartenevano alla provincia di Torino i seguenti 316 comuni:\nOnorificenze.\nIn aggiunta, sul gonfalone provinciale era appuntata una medaglia donata all'ente dai partigiani delle valli del Torinese nel 1971."}
{"id": "9285", "revid": "322321", "url": "https://it.wikipedia.org/wiki?curid=9285", "title": "Provincia di Novara", "text": " \nLa provincia di Novara \u00e8 una provincia italiana del Piemonte di abitanti con capoluogo la citt\u00e0 di Novara.\n\u00c8 la settima provincia della regione per estensione e la quarta per popolazione. Confina a nord con la provincia del Verbano-Cusio-Ossola, nata per scorporo da Novara nel 1992, a ovest con la provincia di Vercelli anch'essa nata per scorporo da Novara nel 1927, ad est con la citt\u00e0 metropolitana di Milano e con la provincia di Varese ed a sud con la provincia di Pavia. La provincia di Novara \u00e8 inoltre membro della Regio Insubrica e costituisce l'estremit\u00e0 occidentale della regione storico-geografica dell'Insubria.\nGeografia fisica.\nLa provincia di Novara si estende fra i fiumi Sesia e Ticino, che delimitano, rispettivamente, il confine occidentale e quello orientale della provincia. A nord e a sud non esistono precisi limiti geografici, pertanto le linee di confine tagliano il territorio seguendo le demarcazioni comunali.\nGeograficamente la provincia appartiene ad un pi\u00f9 ampio comprensorio che si estende a sud sino al fiume Po, comprendente l'intera Lomellina.\nTerritorio.\nIl territorio della provincia pu\u00f2 essere suddiviso, da sud a nord, in tre diverse zone altimetriche:\nLa pianura del Basso Novarese \u00e8 solcata dal fiume Sesia e dai torrenti Agogna, Terdoppio, Arbogna, Neralo, Sparso e il Marcova novarese; inoltre sono numerosissimi i canali artificiali che percorrono la zona. I principali sono il canale Cavour e il Canale Quintino Sella, oltre che i cavi Dassi, Panizzina e Cattedrale, che danno origine ad altri canaletti, pi\u00f9 piccoli, importantissimi per trasportare l'acqua nelle risaie e, un tempo, per azionare i mulini (ormai quasi tutti dismessi o sostituiti dalle grandi traverse fluviali). Il Canale Regina Elena, invece, scorre nel medio novarese, ma porta acqua anche nella bassa provincia, tramite i \"diramatori\". Esso trae origine dal Ticino, altro fiume importante ed emissario del Lago Maggiore.\nUna zona \"anormale\" del Basso Novarese \u00e8, invece, il paesaggio a sud di Novara: la cosiddetta Valle dell'Arbogna, antico terrazzo fluvioglaciale, le cui collinette sono coltivate sempre a riso.\nIl territorio posto immediatamente a est del Sesia, presenta la morfologia di tutto il Basso Novarese ma con differenti e uniche caratteristiche dovute alle non poco frequenti inondazioni del fiume e ai numerosi spostamenti d'alveo del fiume stesso, il cui corso ha delimitato anomale variazioni territoriali.\nPossiamo perci\u00f2 dire che tale territorio aveva un aspetto molto differente da quello attuale. Tenendo conto dei suddetti spostamenti possiamo ipotizzare che il Sesia abbia lasciato svariati \"paleoalvei\", successivamente utilizzati per far scorrere corsi d'acqua artificiali come la roggia Busca o la roggia Bolgora.\nUna decina di chilometri a nord di Novara il paesaggio inizia a mutare e la vasta pianura risicola scompare progressivamente per lasciare il posto a modesti rilievi collinari ricoperti di boschi, prati, vigneti e coltivazioni cerealicole asciutte, prevalentemente di mais. Non si tratta per\u00f2 di un territorio collinare omogeneo bens\u00ec costituito da pianalti allungati con direzione prevalente nord-sud, alternati a zone pianeggianti dove scorrono i principali corsi d'acqua. Da ovest ad est si possono distinguere tre pianalti delimitati dai fiumi Sesia, Agogna, Terdoppio e Ticino. Questi residui morenici sono stati formati dell'avanzamento e ritiro delle lingue glaciali provenienti dalla Valsesia e dall'Ossola (attraverso il Cusio ed il Verbano) durante il pleistocene e dalla successiva erosione fluviale.\nIl settore compreso tra la Sesia e l'Agogna, ulteriormente solcato all'interno dal torrente Strona, inizia tra Romagnano Sesia e Borgomanero, terminando presso la frazione Proh di Briona e presenta un dislivello medio di 20 metri rispetto alla pianura circostante. Quest'area offre un terreno particolarmente favorevole alla coltivazione della vite.\nIl secondo ed il terzo pianalto hanno origine tra Borgomanero e Comignago e terminano l'uno presso la frazione Castelletto di Momo e l'altro a presso la frazione Cavagliano di Bellinzago Novarese. Il terrazzo morenico presente pi\u00f9 a sud, tra Novara e Vespolate, potrebbe essere la continuazione di quest'ultimo.\nAl di sopra della linea Romagnano Sesia-Borgomanero, allo sbocco della Valsesia, si eleva il gruppo del monte monte Fenera mentre nell'area settentrionale della provincia si trovano il Lago Maggiore ed il Lago d'Orta; tra i due laghi si erge il massiccio collinare-montuoso del Mergozzolo che culmina con la cima del Mottarone (), al confine con la provincia del VCO.\nL'altitudine provinciale varia dai della sponda del fiume Ticino nel comune di Cerano a circa , poco al di sotto della vetta del Mottarone, nel comune di Armeno.\nIdrografia.\nLa provincia di Novara comprende la porzione meridionale della sponda occidentale del Lago Maggiore, da Castelletto Ticino fino a Lesa, e la quasi totalit\u00e0 del lago d'Orta, ad eccezione della punta settentrionale.\nI principali corsi d'acqua sono:\nAttraversa la provincia anche una fitta rete di canali artificiali sfruttati per l'irrigazione delle coltivazioni di riso, tra i quali i principali sono il Canale Cavour, il Canale Quintino Sella, il diramatore Alto Novarese, il canale Regina Elena e la Roggia Mora (tutti in gestione all'ente Est Sesia) che si suddividono poi in una rete capillare di canali sempre pi\u00f9 piccoli. Il territorio provinciale si presenta quindi molto ricco di acque superficiali, risorsa fondamentale per l'agricoltura.\nStoria.\nSituata nell'estremo oriente piemontese, venne abitata dai Liguri gi\u00e0 da alcuni millenni prima di Cristo e successivamente dai Celti (IV secolo a.C.), che nella pianura fondarono il centro di \"Aria\". La trib\u00f9 Gallica stanziatasi nell'attuale Novarese fu quella dei Vertamocori che secondo Plinio il Vecchio furono i fondatori di Novara, anche se attuali scoperte indichino che il centro pi\u00f9 importante fosse situato pi\u00f9 a Nord.\nNel 196 a.C. giunsero i Romani che conquistarono la regione, accampandosi ad Aria, e rinominandola in \"Novaria\". Circa 150 anni dopo, Giulio Cesare concesse al piccolo centro il titolo di \"municipium\", unico vero insediamento della zona.\nGi\u00e0 dal II secolo a.C. era attivo sul Passo del Sempione un sentiero romano che conduceva alla \"Civitas Vallensium\", ossia al Canton Vallese. Raggiunto dal Cristianesimo tra i secoli IV e V, dopo la caduta dell'Impero romano d'Occidente, il territorio dell'attuale provincia (comprensivo del Verbano-Cusio-Ossola) fu occupato prima dagli Ostrogoti e poi dai Longobardi, inframezzati dalla riconquista romana dell'Italia. Nel 774 Carlo Magno conquist\u00f2 il regno longobardo e nel 776, dopo la rivolta del duca del Friuli Rotgaudo, lo suddivise in comitati. In ogni caso, nel territorio dell'attuale provincia il potere vescovile rimase marcato e relativamente regolare attraverso i secoli, ed esteso fino ai lembi estremi della Val d'Ossola (Val Formazza e Val Divedro). Nel 1291 il conte di Castello vendette Sempione e Gondo al vescovo di S\u00econ Boniface de Challant.\nLa storia del territorio, comunque, rimane strettamente legata a quella delle nobili famiglie che vi si insediarono anche in tempi molto antichi ed influenzarono la vita economica, politica, religiosa ed sociale, in particolare:\nSuccessivamente, intorno al XV secolo, i contrasti interni al capoluogo portarono l'intero territorio a scivolare in possesso della famiglia Visconti di Milano e successivamente in mano agli Sforza, periodo al quale buona parte del Novarese deve il ceppo insubrico-lombardo (e non piemontese) della sua lingua.\nA questo punto il Novarese segu\u00ec le sorti delle regioni circostanti, subendo il dominio spagnolo durato alcuni secoli (e al quale si deve il nome di alcuni centri quali Cavaglio san Donnino o Cavaglio d'Agogna) finch\u00e9, all'inizio del XVIII secolo, queste terre vennero conquistate dai Savoia con Vittorio Amedeo II, e tali rimasero durante la dominazione napoleonica, fino all'unificazione del Regno d'Italia.\nIl dominio napoleonico port\u00f2 in Italia un'organizzazione statale molto gerarchizzata, dopo la Restaurazione Casa Savoia pertanto cerc\u00f2 di adeguarvisi istituendo province pi\u00f9 grandi sul suo territorio (in somiglianza dei dipartimenti francesi), con a capo un governatore (nel 1860 ribattezzato prefetto): il ministro che per primo vi diede attuazione fu Urbano Rattazzi, che nel 1859 suddivise il Piemonte in 4 province: Torino, Alessandria, Cuneo e Novara.\nLa provincia di Novara cos\u00ec definita, occupava allora un territorio vastissimo, ed era suddivisa fra i circondari di Biella, Domodossola, Novara, Pallanza, Varallo e Vercelli, quindi comprendeva per intero i territori delle odierne province di Vercelli, Biella e Verbano-Cusio-Ossola.\nL'alessandrino ministro che ne disegn\u00f2 la circoscrizione tenne poco in considerazione il marcato orgoglio di Vercelli, da tempo abituata ad essere capoluogo di provincia e che ora soggiaceva a Novara. Le proteste della citt\u00e0 s'intensificarono finch\u00e9 Benito Mussolini, nel 1927, ne separ\u00f2 il territorio.\nNel 1929 la provincia di Novara ricevette il comune di Campello Monti, gi\u00e0 parte della provincia di Vercelli.\nIl territorio ora appariva estremamente simmetrico, perlomeno orizzontalmente, configurandosi con la zona pianeggiante, collinare e alpina, orbitante sul capoluogo Novara, per topografia stradale, ma soprattutto per dialetto, tradizione e cultura; l'unico inconveniente era che alcune zone nell'estremo nord della provincia (quali la Val Formazza, la Val Divedro o la Val Cannobina) distavano oltre 100\u00a0km dal capoluogo ed erano difficilmente raggiungibili.\nNel 1976 fu istituito il circondario autonomo del Verbano-Cusio-Ossola, con sedi a Domodossola, Omegna e Verbania; questo tuttavia ad alcuni non parve sufficiente e si giunse nel 1992 all'istituzione della provincia del Verbano-Cusio-Ossola, fatto che ridusse la provincia di Novara alle dimensioni attuali. Bench\u00e9 amministrativamente separato, il Verbano-Cusio-Ossola continua ad orbitare su Novara, che rimane l'unica citt\u00e0 del Piemonte orientale di considerevoli dimensioni (oltre al legame culturale e linguistico fra le due terre). La separazione tuttavia consent\u00ec a Palazzo Natta (sede della Provincia di Novara) di raffinare la gestione del territorio e migliorarne il governo, essendo diventato oramai piccolo e sostanzialmente pianeggiante o collinare.\nSociet\u00e0.\nEvoluzione demografica.\nAl 1 gennaio 2021 la provincia di Novara conta abitanti, per una densit\u00e0 di quasi 272 abitanti per km quadrato (la pi\u00f9 alta del Piemonte dopo la citt\u00e0 metropolitana di Torino). Il saldo demografico risulta essere in passivo con una perdita di unit\u00e0 rispetto al 1 gennaio 2011. La popolazione \u00e8 concentrata maggiormente nel capoluogo, nei centri orientali prossimi al confine lombardo ed intorno alle citt\u00e0 di Arona e Borgomanero. L'occidente della provincia appare meno densamente abitato e principalmente dedito all'agricoltura.\nIn data 1 gennaio 2021 la popolazione straniera regolarmente residente nella provincia risultava essere composta da unit\u00e0, corrispondente al 11% degli abitanti totali. Tale percentuale \u00e8 pi\u00f9 che raddoppiata se confrontata con il dato del 2004 quando gli stranieri registrati risultavano essere .\nEconomia.\nLa provincia si configura come un interessante incontro geo-economico fra l'industrializzazione e terziarizzazione lombarda, e la trainante produzione agricola piemontese.\nL'agricoltura \u00e8 praticata specialmente nell'ovest e sud della provincia, tra il capoluogo ed il fiume Sesia, mentre l'attivit\u00e0 industriale e terziaria \u00e8 maggiormente sviluppata nella zona orientale confinante con la Lombardia, oltre che intorno a Novara e ad altre citt\u00e0 come Borgomanero ed Arona.\nAnche il turismo ha un ruolo significativo nell'economia del territorio ed \u00e8 sviluppato soprattutto nelle localit\u00e0 sulle rive del Lago Maggiore e del Lago d'Orta.\nEconomicamente, la provincia occupa un posto ragguardevole nell'ambito del Piemonte; il reddito pro capite si configura superiore alla media nazionale ( l'anno pro capite nel 2021 ); il paese della provincia a reddito pi\u00f9 elevato \u00e8 Pogno.\nAgricoltura e zootecnia.\nL'agricoltura intensiva si concentra nelle zone di pianura (82% della superficie agricola utilizzata). La coltura principale \u00e8 quella del riso con circa di superficie coltivata, distribuiti principalmente nell'ovest e nel sud della provincia ed intorno al capoluogo; la provincia di Novara rappresenta il terzo polo risicolo italiano dopo le province di Vercelli e Pavia. La seconda coltura pi\u00f9 diffusa \u00e8 il mais con oltre coltivati soprattutto nella medio-alta provincia, al di sopra della pianura irrigua. La superficie seminata a frumento si attesta a poco meno di ; in misura minore sono presenti anche soia, orzo, avena, segale e triticale.\nAltra coltura importante \u00e8 quella della vite, coltivata nella zona delle colline novaresi su una superficie complessiva di quasi 700 ettari. Dai vitigni del territorio si producono importanti vini a Denominazione di Origine Controllata ed il Ghemme DOCG. Ulteriori 90 ettari circa sono sfruttati per la coltivazione di uva da tavola.\nLungo la sponda del lago Maggiore ha grande rilevanza il settore della floricoltura.\nPiccole superfici agricole sono inoltre utilizzate per l'orticoltura e la frutticoltura, con produzione principalmente di mele.\nL'allevamento \u00e8 soprattutto di suini e bovini, praticato prevalentemente in pianura. \u00c8 presente anche una delle pi\u00f9 importanti aziende italiane nel campo dell'allevamento bufalino.\nIl latte bovino \u00e8 utilizzato per la produzione di un altro prodotto tipico gastronomico: il gorgonzola DOP, del quale la provincia \u00e8 ormai patria e maggiore produttrice nazionale. Il gorgonzola novarese \u00e8 anche considerato il pi\u00f9 pregiato.\nUn ruolo importante e ben radicato \u00e8 ricoperto dall'apicoltura che ha la sua eccellenza nella produzione di miele d'Acacia.\nCultura.\nCastelli.\nIl territorio della provincia di Novara \u00e8 ricco di castelli, se ne contano circa 110 ancora esistenti (in 77 degli 87 comuni) tra torri, fortificazioni, ricetti e castelli di varie dimensioni. Questa sorta di primato ha fatto nascere nel 2008 un progetto denominato \"Parco Ludovico il Moro \u2013 I Cento Castelli di Novara\" (Interreg IV A Italia Svizzera 2007-2013) allo scopo di valorizzare e promuovere questa ricchezza territoriale. Tra i sostenitori del progetto vi \u00e8 anche il critico d'arte Vittorio Sgarbi.\nTra gli esempi pi\u00f9 significativi si ricordano:\nChiese.\nNel territorio sono presenti numerose chiese ed edifici storici; alcuni di questi sono stati risanati nel corso degli anni, mentre altri sono in stato di semi abbandono o di rovine (es. il Castello di Monticello, sulla collina sotto il torrente Neralo).\nL'elemento architettonico pi\u00f9 significativo di Novara \u00e8 la sua maestosa cupola, alta 121 metri, progettata dall'architetto-ingegnere Alessandro Antonelli, assurta a simbolo della citt\u00e0 e segno distintivo del suo panorama, osservabile da tutte le arterie stradali che conducono in citt\u00e0.\nLa chiesa parrocchiale di San Bartolomeo e Gaudenzio di Borgolavezzaro (XIX secolo), progettata nel 1858 dall'architetto Alessandro Antonelli e terminata nel 1862, si trova nella piazza al centro del borgo. In stile neoclassico, ha una sola navata ed \u00e8 preceduta da un pronao con quattro colonne in granito e capitelli corinzi che sostengono un architrave con timpano. Il campanile \u00e8 antecedente e risale al seicento.\nIl duomo di Novara, assieme agli altri edifici sacri ad esso connessi, si trova nel cuore della citt\u00e0, in Piazza della Repubblica, dove sorgeva una precedente cattedrale romanica dell'XI-XII secolo, abbattuta dall'Antonelli per fare posto al nuovo edificio\nI grandi tenimenti delle antiche famiglie.\nTra il 1600 ed il 1700 si registr\u00f2 da una parte l'ampliamento della rete irrigua e dall'altra l'organizzazione delle terre agricola in grandi propriet\u00e0 strettamente legate alle pi\u00f9 importanti famiglie novaresi.\nDi estremo interesse sono le terre dell'Abbazia di San Nazzaro Sesia, dei Gautieri, dei Lodi Cusani e dei Tornielli.\nSacro Monte di Orta.\nSovrastante l'abitato di Orta, il Sacro Monte venne edificato alla fine del Cinquecento su progetto del frate Cappuccino Cleto da Castelletto Ticino. L'insieme delle cappelle si affaccia sul Lago d'Orta con aspetti paesistici altamente scenografici e suggestivi. Nel 2003 il Sacro Monte di Orta \u00e8 stato inserito nella Lista del Patrimonio dell'Umanit\u00e0, insieme ad altri sei Sacri Monti del Piemonte e due della Lombardia.\nIl complesso \u00e8 dedicato a san Francesco, riproposto in chiave di imitatore di Cristo. Per questa sua specificit\u00e0 \u2013 l'essere dedicato ad un santo anzich\u00e9 alla vita di Cristo o di Maria \u2013 si differenzia nettamente dagli altri Sacri Monti.\nDialetto.\nIn gran parte della provincia si parla il dialetto novarese, appartenente al gruppo lombardo occidentale, con influenze piemontesi sempre pi\u00f9 evidenti man mano che ci si avvicina alla sinistra orografica della Sesia. I dialetti dei Comuni compresi tra il corso del fiume Sesia e quello dell'Agogna sono, in effetti, considerati piemontesi.\nReligione.\nLa religione maggiormente praticata \u00e8 quella cattolica; gli stranieri invece sono in prevalenza musulmani. Sulla zona sono presenti anche diversi nuclei di Testimoni di Geova: nel comune di Novara sorge un centro di ritrovo chiamato \"Sala del Regno\" che attrae numerose persone anche dalle province vicine.\nAmministrazione.\nSedi giudiziarie.\nIl capoluogo \u00e8 sede di Tribunale e di Procura della Repubblica (si \u00e8 avanzata l'ipotesi di aprirvi anche una sede di Corte d'Appello).\nDa Arona compresa fino all'estremo nord della provincia, il territorio \u00e8 sotto la giurisdizione del Tribunale di Verbania.\nOltre a Novara, vi sono Giudici di Pace a Borgomanero e ad Arona (un tempo Pretori).\nUffici finanziari.\nVi sono in provincia sedi dell'Agenzia delle Entrate, oltre che nel capoluogo, anche a Borgomanero e ad Arona.\nViabilit\u00e0.\nFerrovie.\nIl Piemonte \u00e8 la regione italiana con il maggior numero di chilometri di ferrovie.\nIn particolare le principali ferrovie della provincia di Novara sono:\nStrade.\nLa provincia di Novara ha un sistema di strade molto antico, probabilmente realizzato originariamente dai Romani, ampliato nel medioevo: all'incirca 700\u00a0km (considerando solo la rete ormai asfaltata).\nIl sistema stradale si basa, essenzialmente, su una griglia principale a tela di ragno, incentrata sul capoluogo, dove l'importante arteria ex Strada statale 11 Padana Superiore, (ora Regionale), che attraversa l'intera pianura, incontra il corridoio Genova-Svizzera, comprendente l'ex Statale 211 della Lomellina, (ora Provinciale), che va da Novi Ligure fino a Novara, e poi i quattro rami principali che si dipartono verso nord: la Statale 32 Ticinese, che a Castelletto Ticino si collega alla Statale 33 del Sempione, la Statale 229 del Lago d'Orta, che conduce verso il Sempione passando dal lago d'Orta, la Strada statale 299 di Alagna, che conduce in Valsesia e, infine, la Statale 341 Gallaratese, che arriva fino a Varese; le restanti strade, perlopi\u00f9 provinciali, formano una fittissima rete di interconnessione.\nAutostrade:\nStrade Statali:\nStrade Regionali (strade ex Statali divenute Regionali in seguito al decreto legislativo n. 112 del 1998):\nStrade Provinciali:\nQuesto \u00e8 l'attuale patrimonio stradale della provincia; l'attuale numerazione proviene da un piano di strade \"provincializzabili\" richiesto di redare all'amministrazione provinciale entro la fine del 1958: questo piano andava da 1 a 95, strade che vennero pian piano provincializzate fra il 1960 e il 1964; da l\u00ec proseguirono ulteriori strade provincializzate. Ora risulta pesantemente incompleta a causa di numerose strade cedute alla neonata Provincia del Verbano Cusio Ossola, nonch\u00e9 molte altre declassificate a comunali, o Statalizzate (come la Provinciale 1, Statalizzata nel 1959, ora ex Strada statale 229 del Lago d'Orta).\nSono inoltre in gestione alla provincia le 4 ex Statali ora Regionali passanti sul territorio della provincia (Vedi Sopra o nell'elenco sotto).\nComuni.\nAppartengono alla provincia di Novara i seguenti 87 comuni: \nComuni pi\u00f9 popolosi.\nDi seguito \u00e8 riportata la lista dei comuni della provincia con pi\u00f9 di abitanti"}
{"id": "9286", "revid": "1305772", "url": "https://it.wikipedia.org/wiki?curid=9286", "title": "Provincia di Asti", "text": "La provincia di Asti \u00e8 una provincia italiana del Piemonte; conta abitanti. Il capoluogo di provincia \u00e8 Asti.\nConfina a nord-ovest con la citt\u00e0 metropolitana di Torino, a est con la provincia di Alessandria, a sud con la Liguria (provincia di Savona) per soli 3\u00a0km nel comune di Serole e a ovest con la provincia di Cuneo.\nStoria.\nLe pi\u00f9 antiche notizie che si hanno della provincia di Asti risalgono alle Regie Lettere Patenti di S.A.R. Carlo Emanuele I del 22 novembre 1620, secondo le quali la provincia di Asti era formata da 42 comuni, buona parte dei quali non pi\u00f9 appartenenti alla attuale circoscrizione.\nNel 1622 la provincia si ingrand\u00ec a comprendere 87 comuni, alcuni dei quali appartenenti al territorio albese.\nDal 1797 al 1814 la provincia di Asti fu dominio della Repubblica Francese prima e dell'Impero Napoleonico poi, formando parte del dipartimento di Marengo con capoluogo Alessandria.\nCaduta la dominazione straniera e restaurata la dinastia dei Savoia con decreto 21 maggio 1814 ritorna in vigore l'antica Costituzione, ed Asti torna ad essere provincia aggregata alla divisione amministrativa di Alessandria.\nDal 1842 al 1847 la provincia di Asti fu parte dell'intendenza generale di Casale; nel 1847 ritorn\u00f2 ad essere aggregata ad Alessandria e vi rimase fino al 1859, anno in cui con la legge del 23 ottobre, proposta dall'allora Ministro Urbano Rattazzi, venne diviso il Regno d'Italia in province, circondari, mandamenti e comuni. L'antica provincia di Asti venne soppressa e fu costituito il circondario di Asti, che comprendeva gli stessi comuni, formando parte della provincia di Alessandria con Acqui, Casale, Novi e Tortona.\nLa provincia di Asti venne ricostituita con deliberazione del Consiglio dei Ministri del 30 marzo 1935, promulgata con regio decreto n. 297 del 1\u00ba aprile 1935, con capoluogo Asti e circoscrizione formata da 105 Comuni.\nLe cronache dell'epoca scrissero di ricostruzione e non di creazione della provincia di Asti, perch\u00e9 Asti, dopo il periodo repubblicano e dopo quello della dominazione straniera, fu sempre provincia.\nNell'Asti repubblicana l'ente provincia viene riconsiderato con i primitivi compiti, sorto per soddisfare esigenze ed interessi locali che superano la cerchia dei singoli comuni, i suoi specifici elementi dell'autarchia e della territorialit\u00e0.\nDopo la liberazione, negli anni 1947-49, viene riconosciuta dignit\u00e0 di ente autonomo ad una serie di comuni, che durante la parentesi fascista erano stati aggregati a realt\u00e0 comunali maggiormente significative. La provincia viene cos\u00ec ad essere formata da 120 comuni, per ricostituzione dei seguenti: Azzano, Cantarana, Capriglio, Castellero, Cerreto, Loazzolo, Colcavagno (uno dei tre comuni che former\u00e0 poi nel 1998 Montiglio Monferrato), Corsione, Cortandone, Maretto, Moasca, Moransengo, Pino d'Asti, Roatto e Tonengo.\nLa provincia sub\u00ec pesanti danni per le alluvioni del 1948, del 1968 e del 1994, che provocarono anche alcune vittime.\nNel 1998 i comuni della provincia diventarono 118, con l'unione di Colcavagno, Montiglio e Scandeluzza a formare il paese di Montiglio Monferrato.\nInfrastrutture e trasporti.\nAutostrade.\nElenco delle autostrade in Provincia di Asti\nStrade Regionali.\nQuesto \u00e8 un elenco delle ex strade statali presenti sul territorio della Provincia di Asti, divenute nel 2001 strade regionali in seguito al decreto legislativo n. 112 del 1998, e divenute infine nel 2008 strade provinciali con la legge regionale Piemonte 6 agosto 2007 n. 18 (BUR 9/8/2007 n. 32) e la conseguente soppressione dell'ARES (Agenzia regionale strade) di cui facevano parte:\nStrade Provinciali.\nDi seguito le principali Strade Provinciali della Provincia di Asti:\nQuesto non \u00e8 l'elenco completo delle strade provinciali della Provincia di Asti. Esso \u00e8 invece disponibile nell'area dedicata nel sito istituzionale della provincia.\nTrasporto ferroviario.\nLa rete ferroviaria astigiana comprende le seguenti linee:\nLa Ferrovia Alessandria-San Giuseppe di Cairo, passa per il territorio provinciale di Mombaldone con la stazione ferroviaria con la Stazione di Mombaldone-Roccaverano, nel territorio di Mombaldone, viene anche servito il comune astigiano di Roccaverano.\nAeroporti.\nNon sono presenti aeroporti nel territorio provinciale. I pi\u00f9 vicini ad esso sono l'Aeroporto di Torino-Caselle, l'Aeroporto di Cuneo-Levaldigi e l'Aeroporto di Alessandria.\nGeografia.\nLe montagne.\nLa Provincia di Asti comprende una piccola parte di Appennino Ligure, dove raggiunge la sua altezza massima con il Bric Puschera (851\u00a0m).\nLe colline.\nLa maggior parte del territorio astigiano \u00e8 composto da rilievi collinari quali il Monferrato, Colline del Po e Langhe.\nLa pianura.\nIn Provincia di Asti la pianura \u00e8 rappresentata dalle valli dei fiumi e dei torrenti tra le colline, in particolare la Valle Belbo che attraversa il Sud della provincia. In queste sono edificate il capoluogo ed altri comuni principali.\nCorsi d'acqua e laghi.\nI principali corsi d'acqua che bagnano il territorio sono i fiumi Tanaro e Bormida e i torrenti Banna, Belbo, Tiglione, Borbore, Stura e Versa (principalmente affluenti dei fiumi Tanaro e Po).\nL'unico lago della provincia \u00e8 il lago di Codana, nei comuni di Montiglio Monferrato e Castell'Alfero.\nIl clima.\nLa provincia presenta un clima tipicamente padano, con estati molto calde ed afose e inverni freddi e nebbiosi. Le precipitazioni sono sotto la media nazionale.\nL'economia.\nAsti \u00e8 una provincia sostanzialmente agricola, con particolare rilievo per i vigneti (famosi anche all'estero i vini del Monferrato e dell'Astigiano). L'industria, sviluppata soprattutto nel capoluogo e nei comuni limitrofi, non \u00e8 di fondamentale importanza nell'economia, anche se in ogni caso la provincia costituisce la sede di numerose attivit\u00e0 del settore secondario.\nArtigianato.\nL'artigianato \u00e8 molto importante nel territorio astigiano. Sono diverse, infatti, le Scuole Secondarie che preparano i giovani in questo settore. Si tratta sia di istituti statali che di scuole private:\nLuoghi d'interesse.\nCastelli.\nQui di seguito vi sono elencate i principali complessi e castelli della Provincia di Asti:\nChiese e luoghi di culto.\nNel territorio provinciale sono numerosi gli edifici ecclesiastici di grande bellezza e importanza artistica e culturale, tra le quali sono degni di citazione la Abbazia di Vezzolano, presso Albugnano, e la Cattedrale di Santa Maria Assunta (Asti).\nSono da segnalare la presenza di una moschea, di un tempio e di un museo ebraico e della sala dei Testimoni di Geova in Asti e Nizza Monferrato.\nMusei.\nSono numerosi i complessi museali nel territorio provinciale. Degno di nota ad Asti \u00e8 il \"Museo degli Arazzi\". Presso Castagnole delle Lanze \u00e8 molto importante il \"Museo della Civilt\u00e0 Contadina dell'Alto Monferrato e della Bassa Langa\". Altrettanto importanti sono, a Castelnuovo Don Bosco, il Museo della \"Vita Contadina\" e il \"Museo Etnologico Missionario\". Nel paese di Cisterna d'Asti un'importante complesso museale \u00e8 rappresentato dal \"Museo di Arti e Mestieri di un Tempo\". A Grazzano Badoglio, rappresentativo il \"Museo Badogliano\", centrato sulla vita del paesano Pietro Badoglio. In Maranzana importante il \"Museo Giacomo Bove\", mentre a Mombercelli \u00e8 rappresentativo il Museo di Arte Moderna. A Nizza Monferrato vi \u00e8, infine, il Museo \"Bersano\" delle Contadinerie e Stampe antiche del vino.\nDegne di nota, infine, alcune mostre inusuali come il \"Museo a cielo aperto d'arte moderna muriMAESTRI\" a Cerreto d'Asti e la \"Gipsoteca Gonetto\" di Cinaglio.\nProdotti tipici.\nTra i migliori prodotti tipici della Provincia di Asti si possono annoverare la robiola di Roccaverano e la Muletta (un salame grosso fatto di pancetta, filetto, coscia, spalla disossata e sgrassata). Tra i prodotti ortofrutticoli della provincia annoveriamo il cardo, utilizzatissimo nella preparazione del piatto tipico per eccellenza, la bagna cauda (o ca\u00f4da), i peperoncini e la mostarda d\u2019uva. Abbondante la presenza dei buonissimi e ricercati tartufi bianchi e della nocciola Piemonte. Piatti tipici della gastronomia di Asti sono i risotti e i tajer\u00ecn (o tajar\u00ecn).\nTra i migliori vini di Asti il Barbera, il Moscato e il Grignolino sono i fiori all\u2019occhiello delle sue colline. Importante anche il Freisa.\nComuni.\nAppartengono alla provincia di Asti i seguenti 118 comuni:\nComuni pi\u00f9 popolosi.\nLa provincia di Asti \u00e8 suddivisa in 118 comuni, dopo al capoluogo le citt\u00e0 pi\u00f9 importanti a livello storico-culturale e agricolo, oltre ad essere gli unici comuni della provincia a raggiungere i 10.000 abitanti sono Nizza Monferrato e Canelli, entrambe UNESCO dal 2014 per i beni paesaggistici e per il vino. I comuni pi\u00f9 popolosi in ordine sono:\nAmministrazione.\nGli organi della provincia sono il Presidente della provincia, eletto fra i sindaci della provincia, il Consiglio provinciale, composto dal presidente della provincia e da consiglieri dei comuni della provincia e l'Assemblea dei sindaci, costituita dai sindaci dei comuni della provincia di Asti. Il presidente della provincia \u00e8 il sindaco di Valfenera.\nGiornali locali.\nIn provincia di Asti i giornali principali sono tre: la Gazzetta d'Asti, la Nuova Provincia e il Corriere dell'Astigiano.\nSociet\u00e0.\nEvoluzione demografica.\nDa quanto si evince dai dati ISTAT di dicembre 2019, in quella data si contavano abitanti, di cui stranieri.\nLe pi\u00f9 grandi comunit\u00e0 di stranieri, cio\u00e8 quelle oltre le persone, sono:\nQualit\u00e0 della vita.\nNel dicembre 2014 la qualit\u00e0 della vita del capoluogo, Asti, era migliorata rispetto all'anno precedente, ma la citt\u00e0 si attestava al 97\u00ba posto per ordine pubblico su 107 classificate. A pari merito con Asti erano la citt\u00e0 di Savona mentre, in Piemonte, si possono citare Torino (102) e Novara (104). Questi dati erano forniti dall'annuale classifica de \"Il Sole 24 ore\", che mette a confronto, sulla base di un'indagine statistica che analizza diversi parametri suddivisi in sei capitoli di indagine, la qualit\u00e0 della vita nei diversi capoluoghi di provincia italiani. Migliori le posizioni nelle altre categorie.\nRiassumendo Asti era all'incirca a met\u00e0 della classifica generale che vedeva sul podio Ravenna, Trento e Modena e ultima Agrigento. Rispetto all'anno precedente, Asti aveva recuperato quattro posizioni.\nEtnie e minoranze straniere.\nLa popolazione straniera residente in provincia di Asti al 1\u00ba gennaio 2017, considerando cittadini stranieri le persone di cittadinanza non italiana aventi dimora abituale in Italia, si attesta a 24.293 persone, che rappresentano l'11,2% della popolazione residente.\nLa comunit\u00e0 straniera pi\u00f9 numerosa \u00e8 quella proveniente dalla Romania con il 29,9% di tutti gli stranieri presenti sul territorio, seguita dall'Albania (19,4%) e dal Marocco (11,5%).\nReligione.\nLa religione prevalente \u00e8 il cattolicesimo; la provincia \u00e8 divisa tra la Provincia ecclesiastica di Torino (diocesi di Alba, diocesi di Asti e Arcidiocesi di Torino e la Provincia ecclesiastica di Vercelli (Diocesi di Acqui e Diocesi di Casale Monferrato), entrambe appartenenti alla Regione ecclesiastica Piemonte.\nOnorificenze.\nLa provincia di Asti \u00e8 tra le istituzioni insignite della medaglia d'oro al valor militare il 17 maggio 1996, per la sua attivit\u00e0 nella lotta partigiana durante la seconda guerra mondiale:"}
{"id": "9287", "revid": "322321", "url": "https://it.wikipedia.org/wiki?curid=9287", "title": "Provincia di Alessandria", "text": "La provincia di Alessandria \u00e8 una provincia italiana del Piemonte di abitanti.\nOccupa l'estremo settore sud-orientale del Piemonte, confina a nord con la provincia di Vercelli, a ovest con la citt\u00e0 metropolitana di Torino e la provincia di Asti, a est con la Lombardia (provincia di Pavia), a sud con la Liguria (citt\u00e0 metropolitana di Genova e provincia di Savona), a sud-est con l'Emilia-Romagna (provincia di Piacenza).\nStoria.\nRitrovamenti testimoniano che nell'antichit\u00e0 il territorio occupato oggi dalla provincia di Alessandria fu abitato gi\u00e0 in epoca neolitica. Nella zona di Casalbagliano alla periferia di Alessandria (cascina Chiappona) alcuni scavi hanno portato alla luce le pi\u00f9 antiche sepolture della Cultura dei campi di urne del nord Italia. Area d'influenza proto-celtica-Halstattiana, abitata dalle popolazioni Celto/liguri autoctone dei Marici nell'alessandrino e dei liguri Statielli nell'area di Acqui e di Tortona prima e poi da popolazioni celtiche transalpine che invasero l'Italia settentrionale.\nLa presenza gallo-ligure della zona \u00e8 anche testimoniata dagli idronimi Tanaro e Bormida e da alcuni toponimi come Pietra Marazzi e forse Marengo. Nel III secolo a.C. pass\u00f2 sotto il controllo di Roma. Fece parte della Regio IX Liguria. Importanti centri furono Libarna e i centri di Forum Fulvii, Derthona e Aquae Statiellensium.\nFin dall'epoca longobarda vi operavano i monaci colombaniani della potente abbazia di San Colombano di Bobbio, attivissimo centro di evangelizzazione e di rinascita agricola sotto la protezione del Papa. Essi a partire dal vasto feudo reale ed imperiale monastico, di cui facevano parte anche l'abbazia di San Pietro di Precipiano, l'abbazia di Santa Giustina di Sezzadio, l'abbazia di San Salvatore di Giusvalla ed il loro territorio, diedero impulso all'agricoltura con il recupero di aree incolte o abbandonate, le bonifiche e le migliorie agronomiche con il recupero e la diffusione di vigneti, castagneti, mulini, ecc. I monaci diedero, inoltre, un notevole apporto alimentare grazie agli allevamenti ed alla conservazione degli alimenti, proteine e grassi, come olio, burro, formaggi, salumi, grazie a sale e spezie; inoltre si adoperarono per la riapertura delle vie commerciali e delle vie del sale ed il commercio lungo la pianura e verso la marittima ligure con conscambi di merci varie come olio, sale, spezie, legname, carne, ecc.\nDivisa per secoli tra i Feudi Imperiali genovesi, la Repubblica di Genova, il Marchesato/Ducato del Monferrato e il Ducato di Milano.\nNel 1708 il Ducato del Monferrato (con Casale Monferrato e Acqui Terme) pass\u00f2 ai Savoia; nel 1707 Alessandria e nel 1734 il Tortonese, dopo quattro secoli di appartenenza al Ducato di Milano, passarono ai Savoia; nel 1815 pass\u00f2 tutto il Novese gi\u00e0 parte dei Feudi Imperiali e della Repubblica di Genova insieme ad Ovada (tutte gi\u00e0 parte della Repubblica Ligure) ai Savoia.\nL'odierna provincia fu istituita con regio decreto n. 3702 del 23 ottobre 1859, la cosiddetta Legge Rattazzi, dall'unione delle province (1818) di Alessandria, Tortona, Casale, gi\u00e0 appartenenti alla divisione di Alessandria, Asti, Acqui e Novi, quest'ultima sottratta alla divisione di Genova.\nNel 1878 prese Isola Sant'Antonio dalla provincia Pavese, nel 1880 acquis\u00ec dalla provincia di Genova il comune di Pareto.\nDurante il fascismo nel dicembre 1926 i comuni del mandamento di Gavi (Gavi, Voltaggio, Parodi Ligure, Carrosio e Fraconalto) tentarono inutilmente di passare sotto la provincia di Genova, ma a causa dell'opposizione del prefetto di Alessandria la cosa non and\u00f2 in porto..\nNel 1935, perse il territorio di Asti e parte del territorio di Acqui, che form\u00f2 la nuova provincia di Asti.\nIl 1\u00ba maggio 1945 gli abitanti di Fraconalto spostarono il cippo di confine alla Bocchetta e lo portarono al confine con il comune di Voltaggio, dove i voltaggini, poi i carrosiani e infine i gaviesi lo portarono fino al confine con il comune di Serravalle Scrivia, per\u00f2 i serravallesi dissentirono e da allora la questione dell'appartenenza al Piemonte di quelle terre non \u00e8 pi\u00f9 stata riaperta.\nOggi la provincia di Alessandria comprende 187 comuni. Per estensione \u00e8 la terza provincia del Piemonte, dopo Cuneo e Torino.\nIl comune di Voltaggio \u00e8 comune onorario della provincia di Genova per i legami culturali, linguistici e storici con il capoluogo ligure.\nOnorificenze.\nLa Provincia di Alessandria \u00e8 tra le istituzioni decorate al valor militare per la sua attivit\u00e0 nella lotta partigiana durante la seconda guerra mondiale. Il 17 maggio 1996, la provincia di Alessandria \u00e8 stata infatti insignita della Medaglia d'oro al valor militare:\nGeografia fisica.\nTerritori.\n\u00c8 possibile ripartire la circoscrizione di Alessandria in quattro ambiti, individuati in base a caratteri territoriali e urbanistici e sulla base dell'analisi della capacit\u00e0 di attrazione e del raggio d'influenza dei suoi centri principali:\nIl territorio della provincia \u00e8 per 3/4 montuoso o collinare. A nord il basso Monferrato si caratterizza per una immensa distesa di colline del Monferrato e valli in cui scorrono il fiume Po e il Tanaro. Al centro \u00e8 situata una fertile pianura attraversata dal Tanaro, dalla Bormida e dai loro affluenti. A sud-ovest ancora le colline della Val Bormida, della Val d'Erro e della Val d'Orba, e della val Lemme che si congiungono con i monti dell'Appennino Ligure. A sud-est le zone collinari del novese e del tortonese, con le valli dello Scrivia e dei suoi affluenti, in primis la val Borbera e la valle Spinti costituiscono le estreme propaggini dell'Appennino Ligure, sui quali la provincia confina con quella di Genova. Poco lontano dal confine con la Lombardia scorre il Curone che divide lapianura tortonese dall'Oltrep\u00f2 Pavese; inoltre \u00e8 delimitata brevemente dallo Staffora. Il punto pi\u00f9 elevato \u00e8 il Monte Ebro che raggiunge i 1.701\u00a0m, il meno elevato il comune di Molino dei Torti che si trova a 76\u00a0m d'altezza.\nLa zona pi\u00f9 meridionale del territorio, in particolare l'acquese, l'ovadese e il novese, a volte \u00e8 esposta a pi\u00f9 o meno intense raffiche di vento provenienti dal vicino Mar Ligure. Questo vento, che d'estate porta il fresco e d'inverno mitiga le temperature causando un rapido scioglimento delle eventuali nevi presenti, \u00e8 chiamato dagli abitanti del posto \"il marino\".\nOrografia.\nMonti.\nMonti oltre i metri, gran parte dei quali si trova in val Borbera.\nPassi e valichi.\nValico di San Fermo 1.129\u00a0m\nPasso della Bocchetta 772\u00a0m\nPasso della Castagnola 578\u00a0m\nValico degli Eremiti 559\u00a0m\nFiumi e torrenti.\nIn questa lista sono raccolti tutti i fiumi e i torrenti che scorrono in provincia di Alessandria. \nLaghi.\nNella provincia sono presenti cinque laghi di notevole importanza turistica, ma soprattutto utili per le risorse idriche della citt\u00e0 di Genova dato che sono tutti artificiali e furono costruiti per lo stesso scopo.\nSociet\u00e0.\nComuni.\nAppartengono alla provincia di Alessandria i seguenti 187 comuni: \nComuni pi\u00f9 popolosi.\nLa provincia di Alessandria \u00e8 suddiviso in , i pi\u00f9 popolosi dei quali sono:\nComuni meno popolati.\nCastellania Coppi e Carrega Ligure con i loro 85 abitanti sono i comuni con il pi\u00f9 basso dato di popolazione.\nReligione.\nLa provincia di Alessandria \u00e8 divisa tra le regioni ecclesiastiche Piemonte e Liguria.Sotto la regione ecclesiastica Piemonte si trovano la diocesi di Alessandria (della Paglia) e la diocesi di Casale Monferrato che fanno parte della provincia ecclesiastica di Vercelli. La diocesi di Asti e la diocesi di Acqui fanno invece parte della provincia ecclesiastica di Torino.Sotto la regione ecclesiastica Liguria si trova la diocesi di Tortona che fa parte della provincia ecclesiastica di Genova. Inoltre il comune di Mongiardino Ligure in val Borbera, Rigoroso di Arquata Scrivia e i comuni di Fraconalto e Voltaggio dell'alta val Lemme appartengono direttamente alla arcidiocesi di Genova.\nLingue e dialetti.\nA causa della secolare divisione storica della provincia, i dialetti che vi sono parlati possono essere considerati come appartenenti alle lingue: \nEconomia.\nAgricoltura.\nLa vasta pianura centrale \u00e8 dedicata essenzialmente alla coltura cerealicola: grano, orzo, mais, soia, girasole. Diffusa la coltivazione della barbabietole da zucchero, destinata alla produzione industriale. Nelle zone pianeggianti del casalese, il paesaggio si caratterizza per la presenza di estese risaie. Nel novese, le poche zone pianeggianti sono in gran parte adibite all'agricoltura cerealicola e i campi si caratterizzano per la presenza di filari di gelsi, introdotti nel a cavallo del XVII-XIX secolo, per la bachicoltura.\nNelle zone collinari del novese, casalese, acquese, tortonese ed ovadese la vite domina incontrastata e notevole \u00e8 la produzione del vino.\nLa Val Curone \u00e8 una tipica zona di produzione di frutta. Diffuse le coltivazioni a prato nei fondovalle dell'acquese.\nLungo i fiumi (la Bormida in particolare) si estende la pioppicoltura.\nIndustria, commercio e artigianato.\nI principali poli industriali sono localizzati intorno ad Alessandria (Spinetta Marengo e Valenza), Tortona (Castelnuovo Scrivia e Pontecurone), Novi Ligure (Arquata Scrivia, Serravalle Scrivia, Cassano Spinola), Casale Monferrato.\nI settori produttivi principali sono il metalmeccanico e l'oreficeria (a Valenza). Seguono il settore alimentare (a Novi Ligure), prodotti chimici e materie plastiche (a Novi Ligure, Spinetta Marengo, Cassano Spinola, Serravalle Scrivia). Numerose le imprese artigianali nei settori manifatturiero costruzioni, trasporti.\nRilevante il commercio sia come negozi tradizionali che come grande distribuzione (81 esercizi nel 1998).\nTurismo.\nAlessandria promuove una serie di percorsi di interesse turistico. Tali percorsi toccano localit\u00e0 che puntano sul patrimonio artistico e sulle abilit\u00e0 enogastronomiche delle varie localit\u00e0 della provincia. \nIl Monferrato Casalese, ricco di monumenti nel suo capoluogo e di castelli sulle colline, offre anche una ricca gastronomia, nonch\u00e9 il piacere delle degustazioni di vini schietti o raffinati.\nRicca la presenza nel territorio di edifici della fede di notevole valore artistico: dalla Trinit\u00e0 da Lungi a Castellazzo Bormida al complesso di Santa Croce a Bosco Marengo, dall'abbazia di Santa Giustina a Sezzadio al Sacro Monte di Crea, presso Serralunga di Crea, ora patrimonio dell'umanit\u00e0 dell'UNESCO e di testimonianze medioevali come la torre di Masio con il museo ricavato al suo interno.\nLe colline dell'Alto Monferrato racchiudono suggestivi borghi alcuni di origine preromana. Centri come Acqui Terme, Gavi e Ovada sono al centro di percorsi enogastronomici e culturali che toccano borghi pittoreschi come Cremolino, Carpeneto, Tagliolo Monferrato e Rocca Grimalda con il suo impianto altomedioevale e l'antico carnevale della Lachera. Di notevole interesse sono i resti (anfiteatro, teatro, due isolati) della citt\u00e0 romana di Libarna, sita nel territorio del comune di Serravalle Scrivia. \nMa il vero motore del turismo del territorio \u00e8 l'Outlet di Serravalle, enorme centro commerciale sorto all'inizio degli anni 2000 nella piana di Serravalle Scrivia.Di rilievo la citt\u00e0 di Acqui Terme per le proprie terme, i centri benessere e la sua ricchezza di monumenti e resti risalenti all'epoca Romana.\nInfrastrutture e trasporti.\nStrade e autostrade.\nLa provincia \u00e8 percorsa dalle seguenti autostrade:\ne da varie strade provinciali\nAeroporti.\nNella provincia ci sono tre piccoli aeroporti ad uso turistico a Alessandria, Casale Monferrato e Novi Ligure.\nGastronomia ed enologia.\nI piatti tipici della provincia di Alessandria sono quelli riconducibili essenzialmente alla cucina piemontese, con per\u00f2 sempre maggiori influenze dalle regioni limitrofe man mano che dal capoluogo si procede verso le principali storiche direttrici di uscita verso la Liguria, la Lombardia e l'Emilia-Romagna.\nIl Novese, l'Ovadese e in parte l'Acquese sono molto influenzati dalla cucina ligure: infatti procedendo verso la parte meridionale e collinare della provincia, aumentano in modo sensibile le influenze mediterranee nel panorama gastronomico.\nEsempi di questo tipo sono le focacce tra cui la famosa focaccia novese, vicina per preparazione e degustazione alla focaccia genovese, la farinata, i pansotti, i corzetti, i ravioli al tocco e i dolci come i biscotti della salute di Ovada, molto simili ai biscotti del Lagaccio di Genova.\nLe zone del Casalese e del Valenzano presentano similitudini culinarie con la Lomellina e in generale con la pianura occidentale lombarda, ove si trova grande diffusione del riso e dei condimenti \"in carpione\".\nSpiccate analogie accostano invece la tradizione gastronomica del Tortonese a quella lombarda dell'Oltrep\u00f2 pavese e alla cucina piacentina, soprattutto nei salumi, nei formaggi e altre peraparazioni quali la zuppa di ceci, le tagliatelle con l\"'aj\u00e0\" (salsa di noci), la \"panada\" e i \"fars\u00f6\" (frittelle tipiche della ricorrenza di San Giuseppe). Di Tortona sono originari i baci di dama, dolcetti a base di nocciole e cioccolato.\nTra i piatti pi\u00f9 noti del territorio, oltre a quelli gi\u00e0 citati, si ricordano:\nIn linea con la tradizione piemontese sono:\nIn ambito gastronomico, la provincia di Alessandria si distingue tra le altre del Piemonte per le maggiori contaminazioni esterne.\nVini di eccellenza sono il Cortese di Gavi, il Dolcetto e la Barbera."}
{"id": "9288", "revid": "322321", "url": "https://it.wikipedia.org/wiki?curid=9288", "title": "Provincia del Verbano-Cusio-Ossola", "text": "La provincia del Verbano-Cusio-Ossola, abbreviata in VCO e conosciuta anche come la \"provincia azzurra\", \u00e8 una provincia italiana del Piemonte di abitanti, costituita nel 1992 scorporando 77 comuni dalla provincia di Novara (dal 2019 il numero dei comuni si \u00e8 ridotto a 74 per la fusione di Seppiana e Viganella nel comune di Borgomezzavalle, nel 2016, e per la fusione di Cavaglio-Spoccia, Cursolo-Orasso e Falmenta nel comune di Valle Cannobina, nel 2019). Il capoluogo \u00e8 la citt\u00e0 di Verbania, per questo \u00e8 a volte impropriamente chiamata \"provincia di Verbania\".\nSituata nella parte settentrionale della regione, confina a nord-est e a nord-ovest con la Svizzera (rispettivamente con Cantone Ticino e Canton Vallese), ad est con la Lombardia (provincia di Varese, esclusivamente tramite il Lago Maggiore), a sud con la provincia di Novara e a sud-ovest con quella di Vercelli. Il territorio della provincia rappresenta l'area nordoccidentale dell'Insubria e l'ente provinciale \u00e8 membro della comunit\u00e0 della Regio Insubrica.\nInsieme con la provincia del Sud Sardegna, \u00e8 oggi l'unica provincia italiana a non prendere nemmeno parte del proprio nome dalla citt\u00e0 capoluogo. Inoltre, assieme a quelle di Sondrio e Belluno, \u00e8 una delle tre province ordinarie interamente montane.\nGeografia fisica.\nLa provincia aggrega quattro territori geograficamente distinti: l'Ossola (interamente), il Verbano (porzione occidentale), il Cusio (porzione settentrionale) e il Vergante (porzione settentrionale); tuttavia i primi tre territori citati sono quelli principali e costituenti la triplicit\u00e0 del nome provinciale. Demograficamente il territorio pi\u00f9 popoloso \u00e8 l'Ossola ( abitanti), seguito dal Verbano (), Cusio () e Vergante ().\nGeografia politica.\nI centri abitati pi\u00f9 importanti sono Verbania, Omegna e Domodossola, rispettivamente nel Verbano, nel Cusio e nell'Ossola; altri centri importanti sono Gravellona Toce (baricentro provinciale), Villadossola, Cannobio e Stresa.\nTerritorio.\nIl territorio della provincia \u00e8 quasi interamente collinare e montuoso, le uniche zone relativamente pianeggianti sono il fondo valle ossolano lungo il corso del fiume Toce, da Crevoladossola alla foce nel Lago Maggiore, e la piana di Intra. L'altitudine varia dai del lago Maggiore ai del Monte Rosa.\nLe sezioni alpine che interessano la provincia sono le Alpi Pennine (in particolare le Alpi del Monte Rosa, Contrafforti valsesiani del Monte Rosa e le Alpi Cusiane) e le Alpi Lepontine (in particolare le Alpi del Monte Leone e del San Gottardo e le Alpi Ticinesi e del Verbano).\nValli.\nIl territorio del Verbano-Cusio-Ossola \u00e8 ricco di numerose valli, sia principali, sia secondarie; fra quelle principali ricordiamo la Val d'Ossola, Val Vigezzo, Valle Antrona, Valle Anzasca, Val Bognanco, Val Divedro, Valle Antigorio-Formazza, Val Corcera, Valle Strona, Valle Cannobina e la Val Grande.\nIdrografia e clima.\nLa provincia comprende buona parte della sponda piemontese del Lago Maggiore (o \"Verbano\") da Belgirate al confine svizzero, oltre al piccolo Lago di Mergozzo e la porzione settentrionale del lago d'Orta (o \"Cusio\").\nIl corso d'acqua pi\u00f9 importante \u00e8 il fiume Toce, immissario del Lago Maggiore e principale tributario del Ticino. Il Toce scorre lungo l'intera Val d'Ossola, da nord a sud, raccogliendo la acque dei torrenti che scendono dalle valli laterali. L'intera provincia appartiene al bacino idrografico del Ticino in quanto tutte le acque, direttamente o indirettamente, confluiscono nel Lago Maggiore. Il clima varia molto a seconda della zona considerata: sulle vette pi\u00f9 alte (oltre i metri) troviamo un clima nivale con temperature sotto lo zero per gran parte dell'anno, sui rilievi e nelle valli secondarie il clima \u00e8 alpino con inverni lunghi freddi e molto nevosi, ed estati brevi e e fresche.\nNelle aree pianeggianti dell'Ossola, fino in prossimit\u00e0 del Lago Maggiore, il clima \u00e8 prealpino, con inverni freddi e moderatamente nevosi ed estati calde (anche se in misura minore rispetto a molte zone della Pianura Padana). Sulle rive del lago Maggiore predomina un clima temperato con inverni freddi, ma pi\u00f9 miti rispetto alle zone interne, ed estati calde, ma anch'esse mitigate dalla presenza dell'ampio bacino lacustre. In estate la zona \u00e8 interamente interessata da forti temporali, mentre in inverno le nevicate sono molto abbondanti sui rilievi alpini e nelle valli, accumuli pi\u00f9 modesti, anche se talvolta abbondanti interessano le zone pianeggianti dell'Ossola e le rive del Lago Maggiore. Le precipitazioni sono molto abbondanti, specialmente in autunno e primavera, e ci\u00f2 fa del Verbano-Cusio-Ossola una delle zone pi\u00f9 piovose d'Italia.\nStoria.\nLe vicende della provincia del Verbano-Cusio-Ossola sono strettamente collegate al territorio novarese, da cui dipendeva fino al 1992, anno della creazione della provincia.\nGi\u00e0 dal II secolo a.C. era attivo sul Passo del Sempione un sentiero romano che conduceva alla \"Civitas Vallensium\", ossia al Canton Vallese. Raggiunto dal Cristianesimo tra i secoli IV e V, dopo la caduta dell'Impero romano d'Occidente, il territorio fu occupato prima dagli Ostrogoti e poi dai Longobardi, inframezzati dalla riconquista romana dell'Italia. Nel 774 Carlo Magno conquist\u00f2 il regno longobardo e nel 776, dopo la rivolta del duca del Friuli Rotgaudo, lo suddivise in comitati. In ogni caso, nel territorio dell'attuale provincia il potere vescovile rimase marcato e relativamente regolare attraverso i secoli, ed esteso fino ai lembi estremi della Val d'Ossola (Val Formazza e Val Divedro). Nel 1291 il conte di Castello vendette Sempione e Gondo al vescovo di S\u00econ Boniface de Challant. Successivamente, intorno al XV secolo, i contrasti interni al capoluogo Novara portarono l'intero territorio a scivolare in possesso della famiglia Visconti di Milano e successivamente in mano agli Sforza.\nA questo punto avvenne il dominio spagnolo, che dur\u00f2 alcuni secoli, finch\u00e9 all'inizio del XVIII secolo, il territorio venne conquistato dai Savoia con Vittorio Amedeo II, e tali rimasero durante la dominazione napoleonica, fino all'unificazione del Regno d'Italia. Con il Decreto Rattazzi, rispetto alla Provincia di Novara, all'attuale VCO aspettano il Circondario di Domodossola e la parte settentrionale di quello di Pallanza.\nNel 1929 il comune di Campello Monti, fino ad allora appartenente alla Provincia di Vercelli, venne aggregato a Valstrona (allora in provincia di Novara e oggi in quella del VCO). Nel 1976 fu istituito il circondario autonomo del Verbano-Cusio-Ossola, con sedi a Domodossola, Omegna e Verbania; nel mentre venne fondata l'Unione Ossolana per l'Autonomia e ci\u00f2, a seguito di pressioni esercitate sul governo romano, fece giungere nel 1992 all'istituzione della provincia del Verbano-Cusio-Ossola.\nIl 21 ottobre 2018 si \u00e8 tenuto un referendum consultivo sull'ipotesi di distacco del territorio provinciale dal Piemonte al fine di aggregarlo alla Lombardia. Data la bassa affluenza alle urne, attestatasi a votanti totali a fronte della necessit\u00e0 di voti favorevoli, la proposta di cambiare Regione \u00e8 stata dichiarata respinta.\nMonumenti e luoghi d'interesse.\nAree naturali.\nCirca il 38% del territorio provinciale \u00e8 rappresentato da aree protette a conferma dell'elevato valore ambientale presente.\nLa provincia comprende nel suo territorio il Parco Nazionale della Val Grande.\nRiserve naturali regionali.\nSiti di interesse comunitario SIC:\nSociet\u00e0.\nEtnie e minoranze straniere.\nAl 1\u00ba gennaio 2018 gli stranieri residenti nella provincia erano , ossia il 6,4% della popolazione.\nLingue e dialetti.\nLa Carta dei dialetti d'Italia, del linguista Giovan Battista Pellegrini, inquadra il territorio tra il Ticino e la Sesia (Novarese) come area di transizione. Inserita nella regione linguistica lombarda (III), la zona viene definita come \"area mista di complessa classificazione\", evidenziando una realt\u00e0 dove isoglosse lombardo-occidentali (insubre) e piemontesi si incontrano e si sovrappongono sul territorio. Pi\u00f9 netto \u00e8 il giudizio di altri linguisti. Gaetano Berruto, nel 1974, scriveva : \u00ab\"Il Novarese e l'Ossola presentano parlate di carattere ormai spiccatamente lombardo, specialmente per quel che riguarda l'intonazione e il lessico, che si oppone concordemente al lessico tipico panpiemontese, concordando col lessico tipico lombardo ...\"\u00bb. Pi\u00f9 recentemente, Tullio Telmon, alla voce \"Piemont\" ed Ottavio Lurati in \"Lombardei und Tessin\", del Lexicon, hanno escluso le parlate della provincia del Verbano-Cusio-Ossola dal complesso dei dialetti piemontesi attribuendole alla sezione occidentale del diasistema lombardo. In particolare l'ossolano, rileva Telmon, rientra nel lombardo di tipo alpino che raccoglie le parlate lombarde pi\u00f9 conservatrici. Ancora Michele Loporcaro nella sua panoramica delle aree dialettali italiane settentrionali definisce le variet\u00e0 dell'Ossolano e del Novarese come \"francamente lombarde\". Pi\u00f9 definita, dunque, appare la posizione del VCO, dove ossolano e verbanese mostrano stretta affinit\u00e0 tanto con le parlate ticinesi del Sopraceneri quanto, nel secondo caso, con i dialetti del Varesotto, non costituendo il Lago Maggiore un confine culturale, bens\u00ec un tramite di rapporti materiali e linguistici tra le popolazioni delle due sponde e dei due stati. Nella zona del Cusio le parlate locali rlvelano gi\u00e0 elementi piemontesi, specialmente nei centri prossimi alla Valsesia.\nDall'Ossola e dalle valli del Verbano, rispettivamente, provengono due importanti attestazioni del milanese letterario. Il domese Giovanni Capis, storico e giurista, \u00e8 l'autore del \"Varon Milanes\", dizionario etimologico del lessico milanese. I rustici dialetti delle valli della sponda occidentale del Lago Maggiore furono la base linguistica per quel pasticcio letterario che espresse per lungo tempo (dalla met\u00e0 del '500 a tutto il '700) il filone della poesia satirica e carnascialesca a Milano (\"La Bedie di Fechin dol Lagh Mej\u00f2\").\nA Macugnaga e soprattutto in Val Formazza sono tuttora vive parlate di tipo alemanno (Walser), espressione di comunit\u00e0 giunte dal confinante Vallese nel corso del medioevo. Altri insediamenti walser presenti sul territorio, come Ornavasso e Campello Monti, sono ormai da tempo di parlata romanza. Le parlate walser del VCO sono riconosciute come una delle quattro lingue storiche presenti sul territorio piemontese, e come tali degne di tutela e di protezione, in base alle leggi regionali numero 26 del 1990 e numero 37 del 1997.\nReligione.\nTutti i comuni della provincia fanno parte, in ambito ecclesiastico, della diocesi di Novara, suddivisa qui nei vicariati del Verbano (54 parrocchie), Cusio (32 parrocchie) e Ossola (67 parrocchie). Dal 2012 vescovo di Novara \u00e8 Franco Giulio Brambilla. Nell'alto Verbano, Cannobio e la sua pieve furono aggregate alla diocesi novarese solamente nel 1818, essendo prima parte dell'arcidiocesi di Milano. Quale legame con la citt\u00e0 meneghina tutte le parrocchie dell'antica pieve conservano tuttora il rito ambrosiano. Tentativi di istituire una diocesi locale con sede nel comune di Pallanza (1700-1800 circa), caddero nel vuoto.\nEconomia.\nPunto di forza dell'economia locale \u00e8 il turismo, sia lacustre sia montano, caratterizzato dall'ampia presenza di villeggianti stranieri (prevalentemente tedeschi, francesi e olandesi); i luoghi di maggior interesse turistico sono le coste del Lago Maggiore (da Cannobio a Belgirate, con particolare attenzione alla citt\u00e0 di Stresa, rinomata per i suoi lussuosi hotel), del Lago d'Orta, del Lago di Mergozzo e le vallate alpine, le quali permettono di percorrere numerosi itinerari (le localit\u00e0 pi\u00f9 suggestive sono Macugnaga, Formazza e Santa Maria Maggiore).\nTrasporti e vie di comunicazione.\nStrade.\nIl sistema stradale si innesta sulla pi\u00f9 importante arteria della provincia, la strada statale 33 del Sempione, che collega Milano col Passo del Sempione, e che taglia in due il territorio attraversandolo da sud a nord. Da questa strada dipartono poi altre strade importanti, come la strada statale 34 del Lago Maggiore e la strada statale 337 della Val Vigezzo; oltre a queste, numerosissime strade di collegamento locale, tra cui la strada statale 229 del Lago d'Orta, che arriva da Novara, la strada statale 549 di Macugnaga, che si inoltra nella valle Anzasca, la strada statale 659 di Valle Antigorio e Val Formazza e molte altre strade provinciali.\nStrade statali.\nNella tratta dalla periferia nord di Gravellona Toce (dove termina l'A26) fino a Iselle, il tracciato attuale, aperto in fasi successive fra gli anni ottanta e i primi anni 2000, \u00e8 a scorrimento veloce, sotto forma di strada a scorrimento veloce a carreggiate separate (mentre il tracciato pi\u00f9 antico \u00e8 stato declassato a strada provinciale), bench\u00e9, a causa del tracciato ricco di curve a stretto raggio, sia classificata come strada di tipo C (strada extraurbana secondaria), quindi con una limitazione di velocit\u00e0 a 90\u00a0km/h.\nStrade regionali.\nStrade statali che per alcuni anni sono divenute strade regionali con il decreto legislativo n. 112 del 1998 e declassate infine a strade provinciali con la legge regionale Piemonte 6 agosto 2007 n. 18 (BUR 9/8/2007 n. 32). Nel 2021 entrambe queste strade sono tornate statali.\nStrade provinciali.\nLa numerazione del patrimonio stradale della provincia risulta incompleta, per il fatto che molte strade appartengono ancora alla Provincia di Novara, dalla quale Verbania si stacc\u00f2 nel 1992. Infatti, fino a tale data, le strade erano tutte gestite dalla Provincia di Novara, che le numer\u00f2 progressivamente dalla data di presa in gestione. I numeri di classificazione, fino al 165, risultano ancora quelli della gestione novarese e non si trovano doppioni tra le due province.\nFerrovie.\nLe principali ferrovie della Provincia del Verbano-Cusio-Ossola sono:\nAmministrazione.\nLa provincia \u00e8 stata istituita per decreto legislativo numero 277 del 30 aprile 1992 (resa per\u00f2 attiva con le elezioni amministrative del 1995), per scorporo dalla provincia di Novara.\nHa sede centrale nel comune di Verbania. Questo \u00e8 il luogo ove hanno sede gli uffici di presidenza, del segretario generale, delle segreterie di giunta e del consiglio provinciale. Tuttavia la Provincia ha altre sedi nei comuni di Domodossola (uffici provinciali dei Settori III e IV), Baveno (servizio formazione e politiche del lavoro), Crevoladossola e Gravellona Toce.\nPer quanto concerne gli uffici statali, si \u00e8 cercato di distribuirli equamente nei centri principali del territorio: la Questura, i comandi provinciali dei Carabinieri, dei vigili del fuoco e della Guardia di Finanza, hanno sede nel capoluogo, Verbania; la Motorizzazione Civile e il Pubblico Registro Automobilistico hanno sede a Domodossola; l'INPS ha sede a Gravellona Toce; l'ASL ha sede a Omegna. La Camera di commercio ha invece sedi a Baveno e Domodossola.\nConsiglio provinciale.\nIl Consiglio provinciale \u00e8 composto da 10 membri, pi\u00f9 il Presidente :\nComuni.\nAppartengono alla provincia del Verbano-Cusio-Ossola i seguenti 74 comuni:\nComuni pi\u00f9 popolosi.\nDi seguito \u00e8 riportata la lista dei dieci comuni della provincia del Verbano-Cusio-Ossola pi\u00f9 popolosi, aggiornata al 30/11/2021.:\nUnioni montane di comuni.\nNel territorio provinciale sono presenti le seguenti unioni di comuni (4 nell'Ossola, 3 nel Verbano e 2 nel Cusio):\nCultura.\nNella provincia del Verbano-Cusio-Ossola sono presenti due Sacri Monti, che nel 2003 sono stati inseriti dall'UNESCO nella Lista del Patrimonio dell'Umanit\u00e0 insieme ad altri cinque piemontesi e lombardi.\nSacri Monti.\nLa provincia rientra nel progetto CoEUR - Nel cuore dei cammini d'Europa, percorso devozionale che tocca anche i 2 Sacri Monti.\nMedia.\nStampa.\nVi sono due quotidiani che hanno pagine dedicate al Verbano Cusio Ossola, ovvero \"La Stampa\" e \"La Prealpina\". Due i settimanali: \"Eco Risveglio\" (che ha due edizioni, una in edicola il mercoled\u00ec dedicata al Verbano e al Cusio e una pubblicata il gioved\u00ec e dedicata all'Ossola) e la \"Stampa Diocesana Novarese\", che a seconda della zona presenta un nome diverso (\"Il Verbano\", \"Il Popolo dell'Ossola\" e \"L'Informatore del Cusio\").\nRadio.\nLa principale emittente radiofonica locale, in quanto unica a trasmettere notiziari locali con un segnale che copre tutta la provincia, \u00e8 Rvl La Radio, la cui sede \u00e8 a Verbania. Le altre emittenti sono Radio RTO (con studi a Ghiffa), Radio Studio Star (Cannobio), Radio Spazio 3 (Omegna), Radio Esse Effe e Radio Studio 92 (Domodossola).\n A Ramate di Casale Corte Cerro, sempre fra gli anni 1970 e 1980, trasmetteva RadioSole.\nTelevisione.\nL'unica emittente televisiva con sede nella provincia \u00e8 Vco Azzurra Tv, con sede a Verbania."}
{"id": "9289", "revid": "111325", "url": "https://it.wikipedia.org/wiki?curid=9289", "title": "Noir (serie animata)", "text": " \u00e8 un anime di genere girls with guns di 26 episodi prodotto nel 2001 dallo studio Bee Train. In Italia la serie doveva essere distribuita da d/visual ma non venne mai pubblicata.\nTrama.\nRacconta di due giovani donne \"killer\" che cercano risposte sul loro passato e sul perch\u00e9 stiano facendo il lavoro che fanno, e durante questa loro ricerca vengono attirate in svariate trappole dalle stesse persone che danno loro \"lavoro\", una sconosciuta organizzazione segreta che si autodefinisce \"I Soldati\".\nTematiche.\nIn Giappone \u00e8 stato trasmesso da TV Tokyo, conosciuta per una politica etica estremamente rigida, che comprende la richiesta \"NO blood please\", intesa come assenza di sangue o scene cruente nelle trasmissioni che vanno in onda. Un altro anime, \"Excel Saga\", che andava ugualmente in onda sullo stesso canale, aggir\u00f2 questa direttiva nell'ultimo suo episodio, mentre \"Noir\" aggir\u00f2 la regola, stilizzando la sparatoria.\n\"Noir\" \u00e8 anche la parola francese che indica il colore nero, oltre ad indicare un sottogenere del giallo. Entrambi questi vocaboli sono all'origine del titolo della serie: si svolge in Francia ed \u00e8 un \"anime\" abbastanza violento e dalle atmosfere \"dark\".\nNoir inizia come un \"anime\" d'azione relativamente normale, ma successivamente (con l'entrata in scena del personaggio di Chloe) diventa maggiormente psicologico. La serie ha un cast ricorrente davvero minimo, formato di sole quattro donne.\nOgni episodio \u00e8 anticipato/aperto da una breve citazione che appare, e viene letta da ognuno dei personaggi principali, ogni volta leggermente diversa dalla precedente, ma generalmente suona come \"Noir \u00e8 il nome dell'antico destino, due ragazze/vergini che governano la morte, la pace del nuovo nato, le loro mani nere a proteggere\".\nNonostante le numerose sparatorie e una notevole quantit\u00e0 di cadaveri, in \"Noir\" non appare molto sangue, come si sarebbe portati a credere. In origine un semplice atto di rispetto per il network che lo metteva in onda, anche l'edizione in DVD rimane pulita sotto questo punto di vista, attirando ugualmente gli spettatori. Sembra che questa assenza di sangue renda la morte di numerosi agenti in giacca e cravatta meno preoccupante, trasformandoli in truppe senza volto, delle nullit\u00e0. Ad ogni modo, in circostanze limitate, molti personaggi, tra cui Kirika, sanguinano, forse per dimostrarci la loro umanit\u00e0 e la loro volont\u00e0, superiore a I Soldati che non hanno opinioni personali, e solo eseguono gli ordini pedissequamente.\nLa colonna sonora \u00e8 un elemento essenziale in \"Noir\", spesso l'aspetto pi\u00f9 lodato della serie, per la sua unicit\u00e0 e creativit\u00e0, un mix di musica techno, opera e arie dalla suggestione francese. Sembra addirittura che riesca ad influenzare le percezioni dello spettatore sull'analisi della serie.\nComposta da Yuki Kajiura, escluse le sigle di apertura e chiusura, con la collaborazione di Ali Project e Akino Arai, l'intera colonna sonora \u00e8 raccolta in tre CD. Alcune delle canzoni pi\u00f9 celebri sono: \"Lullaby\", \"Canta Per Me\", \"Salva Nos\", \"Kirei na Kanjou\", \"Copperia no Hitsugi\" (sigla d'apertura), \"Aka to Kuro\" e \"Indio\".\nCaratteristiche \"yuri\".\nA causa dell'intimit\u00e0 che si instaura tra le protagoniste man mano che la serie procede, Noir \u00e8 molto popolare tra gli otaku del genere \"yuri\": la dualit\u00e0 tra Mireille (alta, bionda, matura) e Kirika (con quell'aria da \"giovane scolaretta\" vestita alla marinara), la loro stessa relazione leggermente ambigua con il procedere della serie contribuiscono non poco a questo successo.\nDiscorso a parte va fatto per i sentimenti di Chloe a proposito di Kirika. Tali sentimenti, in principio, potrebbero essere ricondotti ad una semplice ammirazione, ma con il procedere degli eventi prendono una piega pi\u00f9 ossessiva."}
{"id": "9290", "revid": "92723", "url": "https://it.wikipedia.org/wiki?curid=9290", "title": "1292", "text": ""}
{"id": "9291", "revid": "838137", "url": "https://it.wikipedia.org/wiki?curid=9291", "title": "1291", "text": ""}
{"id": "9292", "revid": "1833487", "url": "https://it.wikipedia.org/wiki?curid=9292", "title": "1290", "text": ""}
{"id": "9293", "revid": "838137", "url": "https://it.wikipedia.org/wiki?curid=9293", "title": "1293", "text": ""}
{"id": "9294", "revid": "838137", "url": "https://it.wikipedia.org/wiki?curid=9294", "title": "1294", "text": ""}
{"id": "9295", "revid": "838137", "url": "https://it.wikipedia.org/wiki?curid=9295", "title": "1295", "text": ""}
{"id": "9296", "revid": "838137", "url": "https://it.wikipedia.org/wiki?curid=9296", "title": "1296", "text": ""}
{"id": "9297", "revid": "838137", "url": "https://it.wikipedia.org/wiki?curid=9297", "title": "1297", "text": ""}
{"id": "9298", "revid": "838137", "url": "https://it.wikipedia.org/wiki?curid=9298", "title": "1298", "text": "Eventi.\nMentre \u00e8 in prigione, a Genova, Marco Polo detta il racconto del proprio viaggio.\nInizia la costruzione del campanile di Giotto, che \u00e8 la torre campanaria di Santa Maria del Fiore, la Cattedrale di Firenze\nIl 1\u00ba dicembre, forte terremoto tra Rieti e Spoleto di cui \u00e8 testimone anche il Papa (terremoto del reatino del 1298).\nSant'Ambrogio di Milano, San Gregorio Magno, Sant'Agostino d'Ippona e San Girolamo vengono nominati dottori della Chiesa"}
{"id": "9299", "revid": "287204", "url": "https://it.wikipedia.org/wiki?curid=9299", "title": "1299", "text": ""}
{"id": "9300", "revid": "124858103", "url": "https://it.wikipedia.org/wiki?curid=9300", "title": "Viscum album", "text": "Il vischio (Viscum album ) \u00e8 una pianta cespugliosa che appartiene alla famiglia delle Santalaceae (secondo la classificazione APG).\nIl vischio \u00e8 una pianta sempreverde epifita emiparassita di numerosi alberi ospiti, in particolare conifere e alcune latifoglie (es. pioppi, salici, aceri, betulle, tigli, meli, \"Robinia\" e pi\u00f9 raramente \"Prunus\"). . Se ne pu\u00f2 notare la presenza specialmente nei boschi caduchi in inverno, quando i suoi cespugli cresciuti sui tronchi e sui rami sono evidenziati dalla perdita delle foglie della pianta che li ospita.\nDescrizione.\nIl vischio ha fusti lunghi 30-100 centimetri con ramificazioni dicotomiche. Le foglie sono oblunghe e coriacee, a fillotassi opposta, intere, di consistenza coriacea, lunghe 2-8 centimetri, larghe 0,8\u20132,5 centimetri, di colore verde-giallastro.\nIl vischio ha fiori unisessuali poco appariscenti, portati in glomeruli; i fiori maschili sono privi di calice quelli femminili hanno sia calice che corolla.\nQuesta specie \u00e8 dioica i fiori impollinati dagli insetti.\nI frutti sono delle bacche sferiche o ovoidi, bianche o giallastre translucide contenenti semi di 5\u20136\u00a0mm, appiattiti sui lati e immersi in una polpa gelatinosa e vischiosa.\nBiologia.\nLa foglia verde del vischio indica la presenza di clorofilla, quindi questa pianta \u00e8 in grado di compiere la fotosintesi. Pur essendo in grado di effettuare la fotosintesi, sottrae acqua, sali minerali e azoto dalla pianta ospite. Alla base del fusto principale sono prodotti cordoni verdi che penetrano all\u2019interno della corteccia dell\u2019ospite e generano delle propaggini che si allungano fino al tessuto conduttore.\nLe sue bacche, trasportate e disperse dagli uccelli (che se ne cibano in inverno), si insediano nelle intercapedini di un ramo di una pianta ospite e i semi ivi contenuti iniziano a germinare. Attraverso un cono di penetrazione ha inizio la formazione di un piccolo tronco e lo sviluppo del vischio.\nUsi.\nLa coltivazione del vischio \u00e8 praticata per fini ornamentali e per l'erboristeria, recidendo in primavera una parte di ramo da una pianta ospite e innestando, schiacciandola, una bacca di vischio matura. Dopo un lento sviluppo, che pu\u00f2 durare anche un paio di anni, inizier\u00e0 la sua crescita spontanea. Di solito la pianta ospite non subisce danni, a patto che non ci siano troppi individui di vischio: in tal caso per liberarsene si dovr\u00e0 procedere a recidere il ramo.\nTossicit\u00e0.\nIl vischio \u00e8, in forma concentrata, potenzialmente fatale e le persone possono ammalarsi gravemente mangiandone le bacche.\nGli estratti concentrati possono causare un'intossicazione importante, che pu\u00f2 manifestarsi con diplopia, midriasi, ipotensione, confusione mentale, allucinazioni, convulsioni.\nLa lectina tossica viscumina \u00e8 stata isolata dal vischio . La viscumina \u00e8 una proteina citotossica (chiamata proteina inattivante ribosoma, o RIP) che si lega ai residui di galattosio delle glicoproteine sulla superficie cellulare e pu\u00f2 essere internalizzata dall'endocitosi. La viscumina inibisce fortemente la sintesi proteica inattivando la subunit\u00e0 ribosomiale 60 S .\nMedicina alternativa.\nIl vischio viene impiegato nella medicina tradizionale, sotto forma di tinture o infusi, come antipertensivo e anti-arteriosclerotico. Non vi sono al momento studi clinici che confermino tale azione.\nPer queste sue propriet\u00e0 curative il vischio era utilizzato sin dai popoli della mitologia norrena.\nIl vischio \u00e8 una delle sostanze di medicina alternativa e complementare pi\u00f9 studiate per la lotta al cancro. Sebbene non esistano prove a sostegno dell'idea che la stimolazione del sistema immunitario da parte del vischio porti a una migliore capacit\u00e0 di combattere il cancro, la ricerca di base con estratti di vischio fornisce molte tracce per ulteriori indagini sui possibili meccanismi del vischio come prodotto di supporto nell'intero trattamento oncologico del singolo paziente. Gli estratti di vischio sono stati valutati in numerosi studi clinici e sono stati segnalati frequentemente miglioramenti nella sopravvivenza e nella qualit\u00e0 della vita. Tuttavia, secondo alcune revisioni critiche, la maggior parte degli studi clinici condotti fino ad oggi hanno avuto uno o pi\u00f9 importanti punti deboli che hanno sollevato dubbi sull'affidabilit\u00e0 dei risultati. La capacit\u00e0 di effettuare studi di controllo randomizzati in doppio cieco con estratti di vischio inoltre \u00e8 limitata a causa degli effetti immunologici osservati sulla pelle dopo le iniezioni sottocutanee. In secondo luogo, gli studi sono limitati dal fatto che per condurli \u00e8 necessario un grande investimento economico senza poter avere alcuna esclusiva commerciale sul prodotto derivato dal vischio dopo aver ottenuto i risultati finali.\nTradizioni correlate.\nAl vischio sono riconducibili leggende e tradizioni molto antiche: per le popolazioni celtiche, che lo chiamavano \"oloaiacet\", era, assieme alla quercia, considerato pianta sacra e dono degli dei; secondo una leggenda nordica teneva lontane disgrazie e malattie. Continua in molti paesi a essere considerato simbolo di buon augurio durante il periodo natalizio: diffusa \u00e8 infatti l'usanza, originaria dei paesi scandinavi, di salutare l'arrivo del nuovo anno baciandosi sotto uno dei suoi rami.\nA questo proposito il mito di Baldur (raccontato nel \"Gylfaginning\"), figlio del dio Odino e signore della luce (per questo sovrapponibile a Cristo), che muore ucciso da una bacchetta di vischio da cui, idealmente e simbolicamente, proviene, in quanto il padre Odino \u00e8 identificato con l'albero cosmico Yggdrasill su cui nasce il vischio: come era accaduto a Cristo per il legno della croce.\nNel VI libro dell'Eneide (vv. 133-141) di Virgilio, dove si racconta la discesa di Enea nell'oltretomba, la Sibilla cumana gli ordina di trovare un \"ramo d'oro\" (cio\u00e8 di vischio, secondo gli studi antropologici) che sar\u00e0 necessario per placare le divinit\u00e0 infere durante la sua catabasi. L'antropologo britannico James Frazer ha dedicato a questo mito una poderosa ricerca.\nIl succo delle bacche veniva usato per preparare colle usate nell'uccellagione. A questo uso fanno riferimento alcuni modi di dire entrati nel linguaggio corrente: pu\u00f2 essere \"vischiosa\" una sostanza \"attaccaticcia\" o una persona particolarmente tediosa, mentre non \u00e8 gradevole rimanere \"invischiati\" in certe situazioni.\nAlla natura parassita di questa pianta il poeta italiano Giovanni Pascoli dedic\u00f2 una poesia, intitolata \"Il vischio\"."}
{"id": "9301", "revid": "838137", "url": "https://it.wikipedia.org/wiki?curid=9301", "title": "1302", "text": "Eventi.\nA Firenze, ormai nelle mani dei Guelfi Neri, inizia una serie di processi contro gli oppositori politici"}
{"id": "9302", "revid": "838137", "url": "https://it.wikipedia.org/wiki?curid=9302", "title": "1301", "text": ""}
{"id": "9303", "revid": "838137", "url": "https://it.wikipedia.org/wiki?curid=9303", "title": "1300", "text": ""}
{"id": "9304", "revid": "46291", "url": "https://it.wikipedia.org/wiki?curid=9304", "title": "Viscum", "text": "Viscum \u00e8 un genere di piante della famiglia delle Viscaceae (o Santalaceae secondo la classificazione APG).\nSpecie.\nComprende le seguenti specie:"}
{"id": "9305", "revid": "838137", "url": "https://it.wikipedia.org/wiki?curid=9305", "title": "1305", "text": ""}
{"id": "9306", "revid": "838137", "url": "https://it.wikipedia.org/wiki?curid=9306", "title": "1306", "text": ""}
{"id": "9307", "revid": "838137", "url": "https://it.wikipedia.org/wiki?curid=9307", "title": "1308", "text": "Eventi.\nFondazione dell'Universit\u00e0 degli Studi di Perugia"}
{"id": "9308", "revid": "838137", "url": "https://it.wikipedia.org/wiki?curid=9308", "title": "1309", "text": ""}
{"id": "9309", "revid": "838137", "url": "https://it.wikipedia.org/wiki?curid=9309", "title": "1310", "text": ""}
{"id": "9310", "revid": "838137", "url": "https://it.wikipedia.org/wiki?curid=9310", "title": "1312", "text": "Significati del numero stesso.\nL'alfabeto dei numeri fa significare il numero 1312 allo stile di vita A.C.A.B. ovvero All Cops Are Bastards. (1 = A; 3 = C; 1 = A; 2 = B)"}
{"id": "9311", "revid": "838137", "url": "https://it.wikipedia.org/wiki?curid=9311", "title": "1314", "text": ""}
{"id": "9312", "revid": "838137", "url": "https://it.wikipedia.org/wiki?curid=9312", "title": "1315", "text": ""}
{"id": "9313", "revid": "838137", "url": "https://it.wikipedia.org/wiki?curid=9313", "title": "1316", "text": ""}
{"id": "9314", "revid": "838137", "url": "https://it.wikipedia.org/wiki?curid=9314", "title": "1317", "text": ""}
{"id": "9315", "revid": "53508", "url": "https://it.wikipedia.org/wiki?curid=9315", "title": "1318", "text": ""}
{"id": "9316", "revid": "15756", "url": "https://it.wikipedia.org/wiki?curid=9316", "title": "1319", "text": ""}
{"id": "9317", "revid": "838137", "url": "https://it.wikipedia.org/wiki?curid=9317", "title": "1320", "text": ""}
{"id": "9318", "revid": "838137", "url": "https://it.wikipedia.org/wiki?curid=9318", "title": "1322", "text": ""}
{"id": "9319", "revid": "287204", "url": "https://it.wikipedia.org/wiki?curid=9319", "title": "1323", "text": ""}
{"id": "9320", "revid": "119699746", "url": "https://it.wikipedia.org/wiki?curid=9320", "title": "1324", "text": ""}
{"id": "9321", "revid": "838137", "url": "https://it.wikipedia.org/wiki?curid=9321", "title": "1325", "text": ""}
{"id": "9322", "revid": "838137", "url": "https://it.wikipedia.org/wiki?curid=9322", "title": "1328", "text": ""}
{"id": "9323", "revid": "838137", "url": "https://it.wikipedia.org/wiki?curid=9323", "title": "1329", "text": ""}
{"id": "9324", "revid": "1814336", "url": "https://it.wikipedia.org/wiki?curid=9324", "title": "Serra", "text": "La serra \u00e8 un ambiente artificiale costruito appositamente per coltivare fiori e piante con caratteristiche di temperatura simili a quelle del loro habitat naturale, o per l'essiccazione di prodotti dell'agricoltura e della selvicoltura. Permette quindi di coltivare anche piante che solitamente si sviluppano in paesi con clima pi\u00f9 caldo, anche clima tropicale; in serre refrigerate si potr\u00e0 ottenere lo scopo opposto. Il vantaggio \u00e8 quindi poter creare l'ambiente ideale per il tipo di piante che si intende coltivare.\nLe serre possono avere struttura in ferro, in legno strutturale, in muratura o in alluminio. Di solito poggiano su una base in muratura o su supporti mobili avvitati nel terreno e hanno pareti e tetto in materiale trasparente; al loro interno si pu\u00f2 far entrare luce, regolare il calore e variare il livello di umidit\u00e0. Le pareti sono solitamente di vetro; il tetto \u00e8 spiovente da uno o da entrambi i versanti e dotato di finestre ad apertura verso l'esterno per permettere l'aerazione.\nL'orientamento pi\u00f9 favorevole \u00e8 a est-ovest con i raggi del sole che attraversano il rivestimento formando all'interno il ben noto \"effetto serra\"; i raggi solari attraversano la copertura della serra che, imprigionandoli al suo interno, provoca un innalzamento della temperatura. \nIn una serra di struttura standardizzata, al centro si trover\u00e0 un banco da lavoro affiancato da due bancali laterali che servono da appoggio.\nLe serre sono suddivise in diverse tipologie a seconda della temperatura che si vuole raggiungere al loro interno e ad altre caratteristiche.\nTipi di serra.\nNumerosi sono i criteri di classificazione; quelli pi\u00f9 validi sono i seguenti:\nTenendo conto dell'indirizzo colturale, le serre si raggruppano in:\nTenendo conto del numero delle campate, le serre si raggruppano in:\nTenendo conto della possibilit\u00e0 di spostamento, le serre si raggruppano in:\nTenendo conto del substrato utilizzato, le serre si raggruppano in:\nTenendo conto della presenza e della tipologia dell'impianto di climatizzazione, le serre si raggruppano in:"}
{"id": "9326", "revid": "599013", "url": "https://it.wikipedia.org/wiki?curid=9326", "title": "Bam", "text": ""}
{"id": "9332", "revid": "287204", "url": "https://it.wikipedia.org/wiki?curid=9332", "title": "Brest", "text": ""}
{"id": "9333", "revid": "466539", "url": "https://it.wikipedia.org/wiki?curid=9333", "title": "Brest (Francia)", "text": "Brest \u00e8 una citt\u00e0 portuale francese situata nel dipartimento del Finist\u00e8re nella regione della Bretagna, sulla costa occidentale. \u00c8 sede della principale base navale militare francese che d\u00e0 sulla rada di Brest. La citt\u00e0 \u00e8 situata sull'estremit\u00e0 occidentale dell'Europa continentale, da qui la definizione: \"L'Europa da Brest a Brest (Br\u0117st, in Bielorussia)\".\nGeografia fisica.\nTerritorio.\nLa citt\u00e0 di Brest si trova nel nord-ovest della Francia, direttamente sulla costa atlantica, o pi\u00f9 precisamente all'interno di un'insenatura naturale, la \"rada\". La citt\u00e0 si estende da ovest a est e sud si trova la rada di Brest. La costa che circonda Brest forma la pi\u00f9 grande rada d'Europa (circa 180\u00a0km\u00b2).\nLa citt\u00e0 \u00e8 praticamente tagliata in due parti dal fiume Penfeld, alla cui foce si trova il castello cittadino. A sud \u00e8 bagnata dalla vasta rada. Sia a ovest che a nord, il mare non dista pi\u00f9 di una ventina di chilometri. A est i principali centri sono Landerneau e Morlaix.\nClima.\nData la collocazione di Brest sull'Oceano Atlantico, il clima \u00e8 per tutto l'anno molto umido e ventoso, con improvvise piogge in tutto l'anno, quindi un clima oceanico. Tecnicamente per\u00f2, secondo la classificazione dei climi di K\u00f6ppen, Brest fa parte della zona a clima temperato umido, con un'estate tiepida se non addirittura fresca; \u00e8 classificato come \"Cfb\".\nI record di temperatura massima e minima a Brest (in realt\u00e0 al suo aeroporto) nel periodo dal 1945 al 2001 sono rispettivamente di 35,2\u00a0\u00b0C il 12 luglio 1949 e di -14\u00a0\u00b0C il 28 gennaio 1947. La temperatura media \u00e8 di 10,9\u00a0\u00b0C. Le precipitazioni sono superiori a 2,5\u00a0mm in 112 giorni in un anno.\nOrigini del nome.\nIl toponimo derivante dal latino \u00e8 \"Bresta super Caprellam\", dove il termine \"Caprellam\" \u00e8 il termine antico con cui chiamavano il fiume Penfeld.\nVi sono diverse ipotesi sull'origine del nome; la pi\u00f9 attendibile \u00e8 che sia nato dall'unione dei termini \"Beg ar Rest\".\nBrest in francese si pronuncia [b\u0281\u025bst], in bretone [brest] e in gallo [Br\u00e8sst].\nStoria.\nVenne fondata nel III secolo dai Romani che costruirono un primo campo fortificato sopra uno sperone di roccia: un \"castellum\"; su queste fondamenta poi venne costruito il castello durante la dinastia Carolingia (dal VI al X secolo).\nAppartenuta fra i secoli IX e il XIII ai conti di L\u00e9on e poi ai duchi di Bretagna, fu inglese fra il 1342 e il 1397.\nIl 10 agosto 1512 si tenne nelle vicinanze di Brest la battaglia di St. Mathieu, uno scontro navale tra 25 navi inglesi e 22 navi francesi e bretoni.\nNel 1631 si edific\u00f2 l'arsenale, che diede sviluppo portuale e marittimo alla citt\u00e0. Nel 1686 con l'arrivo di tre ambasciatori dal Regno del Siam, alla rue Saint-Pierre venne cambiato il nome in rue de Siam. Verso la fine del Seicento, si iniziava la costruzione della chiesa di St. Louis. All'inizio del XVII secolo Brest, sotto il regno di Enrico IV, era poco pi\u00f9 di un paesino di 2000 abitanti perlopi\u00f9 pescatori. Tornata alla Francia divenne un importante porto di guerra.\nNel 1790 gli abitanti erano divenuti 27.000, e Brest era diventato uno dei porti militari pi\u00f9 grandi in Francia. \u00c8 di questo periodo la costruzione di molte fortezze a protezione della citt\u00e0 e della rada di Brest, secondo i voleri di S\u00e9bastien Le Prestre de Vauban (1633-1707), durante la guerra d'indipendenza americana, quando si ipotizzava un'invasione inglese.\nDurante il XIX secolo si realizz\u00f2 il canale Nantes-Brest, un canale navigabile lungo 364\u00a0km a piccola sezione che collega le citt\u00e0 di Nantes e Brest.\nTra il 1918 e il 1919, l'influenza spagnola colp\u00ec inizialmente Brest assieme a Boston, nel Massachusetts e Freetown in Sierra Leone. Si trattava di un ceppo di influenza particolarmente violenta e letale. La malattia si diffuse in tutto il mondo, uccidendo 50 milioni di persone (secondo alcuni di pi\u00f9) in 6 mesi e spar\u00ec solamente dopo 18 mesi. Il ceppo esatto non fu mai determinato con precisione.\nDurante la seconda guerra mondiale nel porto militare, fortificato da Vauban, i tedeschi vi stabilirono un'importante base per sottomarini. Brest nel 1941 ebbe a che fare, attraverso l'Operazione Rhein\u00fcbung, alla Caccia alla Bismarck.\nIl 24 luglio 1941 la Royal Air Force tent\u00f2 il bombardamento di Brest, con l'uso dei Boeing B-17 Flying Fortress, ma questi mancarono i bersagli completamente. Successivamente, nel febbraio del 1942, si dette il via da Brest all'Operazione Cerberus, per portare alcune navi tedesche alla difesa della Norvegia, attraversando i blocchi alleati nel canale della Manica. La base dei sottomarini fu danneggiata nel corso della battaglia di Brest subito dopo lo sbarco in Normandia, durante la quale la citt\u00e0 fu distrutta.\nLa guerra comport\u00f2 per la citt\u00e0 una vera e propria catastrofe. Solo pochi dei vecchi edifici medioevali rimasero in piedi. Nel dopo-guerra, con l'aiuto del governo della Germania Ovest, la citt\u00e0 fu in breve tempo ricostruita. Anche per questo motivo, oggigiorno la citt\u00e0 appare a prima vista un po' malinconica.\nNel 1954 venne costruito il ponte de Recouvrance, il secondo ponte sollevabile in Europa per le sue dimensioni (64\u00a0m).\nTra il 1946 e il 1961 si procedette speditamente con la ricostruzione della citt\u00e0, seguendo le indicazioni di Jean-Baptiste Mathon. Nel 1974 si crea la \"Communaut\u00e9 Urbaine de Brest\", che raggruppa 8 comuni. Solamente nel 2005 questa comunit\u00e0 diviene \"Brest m\u00e9tropole oc\u00e9ane\".\nMonumenti e luoghi d'interesse.\nArchitetture religiose.\nChiesa di Saint-Louis.\nLa pi\u00f9 grande chiesa ricostruita in Francia, pu\u00f2 accogliere fino a 2.500 fedeli. La sua storia recente parte dal 28 novembre 1705 quando fu affidata ai Gesuiti; questi la restituirono alla citt\u00e0 nel 1740.\nNel 1944 fu distrutta durante un bombardamento ed \u00e8 stata ricostruita, tra il 1953 e il 1958, in stile moderno.\nCalvario di Plougastel-Daoulas.\nNel vicino piccolo comune di Plougastel-Daoulas si trova una raffigurazione della vita, opere e del calvario di Cristo. L'idea di questo monumento si ebbe nel 1598 quando gli abitanti decisero di fare un voto alla fine di un'epidemia di peste. La realizzazione prosegu\u00ec e nel 1602 si pose lo zoccolo di pietra ocra di Logonna, nel 1603 si posero le tre croci e nel 1604 si complet\u00f2 l'opera con le 181 statue di kersantite. Le statuette non sono in generale messe in un preciso ordine cronologico, su precisa idea dell'autore. Il 5 febbraio 1881 il monumento fu classificato come monumento storico.\nDurante l'avanzata americana del 1944 l'opera fu danneggiata dalle munizioni. Molte statuette e le tre croci vennero distrutte. L'ufficiale e artista statunitense John Davis Skilton, ritornando in patria decise di istituire un'associazione per la raccolta di fondi per la ricostruzione dei danneggiamenti. Il 16 luglio 1950 ricevette la cittadinanza onoraria di Pougastel.\nNel 2004 si \u00e8 eseguito un restauro di quattro mesi, in onore del 400\u00ba anniversario. I lavori sono stati eseguiti da una ditta bretone specializzata, sotto la direzione dell'architetto dei monumenti storici. I lavori hanno per lo pi\u00f9 riguardato le statuette che sono state tolte ripulite e rimesse nella loro posizione originale.\nCappella Sainte-Barbe.\nLa cappella \u00e8 stata costruita nel 1958, successivamente \u00e8 stata smontata pietra a pietra e ricostruita a 60 metri di distanza nel 1992 per far posto ad una strada. La cappella \u00e8 costruita con pietra di Logonna ed \u00e8 a pianta quadrata. L'altare si trova nell'angolo nord dell'edificio. La cappella \u00e8 dedicata a Santa Barbara, la patrona degli artiglieri e dei pompieri.\nArchitetture civili.\nPonti.\nPonte de Recouvrance.\nIl \"ponte de Recouvrance\", domina la zona dell'arsenale e del porto militare, collega la via principale (rue de Siam) con il quartiere Recouvrance, passando sopra al fiume Penfeld. Fu realizzato al posto del vecchio ponte girevole (pont National) distrutto nei bombardamenti alleati del 1944. Il nuovo ponte fu inaugurato il 17 luglio 1954 e fu per molto tempo il ponte sollevabile pi\u00f9 grande d'Europa. I 4 piloni laterali in cemento armato sono alti 64 metri e la traversa metallica sollevabile \u00e8 lunga 88 metri e pesa 525 tonnellate.\nAi piedi di questo grande ponte si trova un piccolo ponte flottante: pont Gueydon.\nPonte Albert Louppe.\nIl \"ponte Albert Louppe\" \u00e8 dedicato a Albert Louppe uno dei presidenti del \"Conseil G\u00e9n\u00e9ral\". Il ponte fu costruito tra il 1927 e il 1930, e permetteva di mettere in collegamento in maniera stabile il \"L\u00e9on\" e la \"Cornouaille\". Fu inaugurato dal presidente Gaston Doumergue il 9 ottobre 1930, ma venne parzialmente distrutto nel 1944 dai tedeschi, quindi rimesso in sesto nel 1949. Nella parte nord del ponte si possono notare due piccole costruzioni; altro non sono che i caselli di pedaggio utilizzati per finanziare il ponte. Il ponte \u00e8 lungo 888 metri ed \u00e8 alto 42,4 metri, e fino al 1934 rappresentava un record mondiale con i suoi tre archi di 186,4 metri ciascuno. Negli anni il ponte diveniva sempre meno adatto al moderno traffico pesante, tanto che fu affiancato da un pi\u00f9 moderno ponte: il ponte dell'Iroise.\nPrima del ponte Albert Louppe vi era un traghetto che collegava Kerhuon a Plougastel e prima ancora un collegamento saltuario con delle barche.\nOggi il ponte rimane come un luogo per passeggiare e avere una vista sulla citt\u00e0 e sui suoi porti, nonch\u00e9 sul \u00c9lorn, il tratto di acqua che da qui si spinge a est. A nord del ponte si trovano due statue in kersantite poste una di fronte all'altra ai margini della strada. Questi due personaggi sono ad opera di Ren\u00e9 Quillivic e rappresentano un contadino e sua moglie con i costumi tipici \"Leonard\". A sud del ponte altri due personaggi, ma con vestiti tipici della Cornouaille.\nPonte de l'Iroise.\nIl \"ponte de l'Iroise\", \u00e8 un moderno ponte strallato a doppia carreggiata, inaugurato il 12 luglio 1994 da Edouard Baladur, in sostituzione del precedente ponte, che ancora oggi gli passa accanto parallelamente. Il ponte \u00e8 lungo 800 metri, la distanza tra i due piloni \u00e8 di 400 metri largo 23,1 metri, alto 27,55 metri e con i due piloni che arrivano a 115 metri d'altezza.\nQuesto ponte, ai tempi della sua costruzione, \u00e8 stata l'opera che aveva la pi\u00f9 grande portata nel mondo.\nOceanopolis.\nUna delle attrazioni pi\u00f9 importanti di Brest \u00e8 sicuramente l'Oceanopolis, uno degli acquari pi\u00f9 grandi d'Europa, fondato nel 1990, all'avanguardia per le tecnologie interattive con il pubblico e per i bambini; soprattutto ai giovani, \u00e8 offerto un ampio programma di attivit\u00e0 didattiche sulla storia e la scoperta degli oceani. In tre padiglioni sono rappresentati circa 10.000 animali appartenenti a pi\u00f9 di 1000 specie differenti, che solitamente vivono in mari tropicali, ai polari o nei mari pi\u00f9 temperati.\nNell'acquario sono custodite 7 specie di squali, 13 metri di barriera corallina ricostruita.\nRue de Saint-Malo.\nLa rue de Saint-Malo \u00e8 costeggiata da case del XVII e XVIII secolo. \u00c8 la via pi\u00f9 antica di Brest, anche perch\u00e9 miracolosamente scampata ai bombardamenti di cui la citt\u00e0 ha sofferto.\nOggi, dal 1989 l'associazione \"Vivre la rue\" effettua spettacoli urbani e storici.\nArchitetture militari.\nCastello di Brest.\nIl \"castello di Brest\" (in francese \"Ch\u00e2teau de Brest\") ha origini gallo-romane.\nTorre Tanguy.\nLa \"torre Tanguy\" (in francese \"Tour Tanguy\") ha origini incerte. Potrebbe essere stata costruita dagli inglesi durante la loro occupazione del paese del XIV secolo, o precedentemente da Lord Tanguy du Chatel.\nNel 1341 la torre venne consegnata all'inglese Giovanni II di Montfort. Suo figlio, Giovanni IV di Montfort, l'ha ristrutturata nel 1397. Nel 1786 divent\u00f2 propriet\u00e0 del principe Rohan Guemene, e durante la rivoluzione venne venduta allo stato.\nDopo che fu utilizzata anche come abitazione privata, la torre sub\u00ec anche un incendio nel 1944. Nel 1959 il pittore Jim Sevellec ebbe l'idea di raccogliere in questa torre le memorie di una citt\u00e0 che non esisteva pi\u00f9.\nBase navale di Brest.\nBase per sottomarini.\nLa base dei sottomarini fu costruita in circa 500 giorni dall'Organizzazione Todt nel 1941, fino all'estate del 1942. Ci sono voluti oltre 500.000 m\u00b3 di cemento, con un record giornaliero di 4000 m\u00b3.\nLa base \u00e8 lunga 306 metri, larga 177 e alta 18. Comprende 15 bacini: 3 da 122\u00d722 metri, 2 da 93\u00d722 metri, 8 da 90\u00d715 metri e 2 da 103\u00d717 metri, tutti profondi circa 12 metri. La struttura inizialmente era dotata di una copertura di 4,2 metri, ma successivamente, per ragioni di sicurezza, questa \u00e8 stata portata a 6,1 metri. Durante i numerosi bombardamenti degli alleati su Brest, solamente una volta questi sono riusciti nel loro intento, il 5 agosto 1944 con degli Avro 683 Lancaster che volavano a 8.000 metri d'altitudine, sganciando le 9 bombe da 6 tonnellate ciascuna, le bombe \"Tallboy\". Il risultato \u00e8 stato un buco nella struttura, ma nessun danneggiamento agli U-Boot.\nFin da allora, alla base arrivava ed esiste tuttora una traccia di linea ferroviaria che dalla stazione dei treni, attraversa in maniera contorta la citt\u00e0 per terminare alla base.\nLa struttura oggigiorno non \u00e8 pi\u00f9 utilizzata come base per sottomarini, dato che \u00e8 una struttura pericolante, ma anche perch\u00e9 i sottomarini moderni hanno dimensioni molto maggiori. \u00c8 visibile all'interno dell'Arsenale di Brest.\nMonumento americano.\nQuesto monumento (\"monument am\u00e9ricain\") fu costruito dagli Stati Uniti d'America, ad opera dell'architetto Ralph Milnau, per commemorare l'eroico successo della Marina Americana nella scorta e fornitura di truppe all'Europa durante la prima guerra mondiale. Il sito dove \u00e8 collocata si affaccia sul porto di Brest, che era la base delle operazioni americane durante la guerra, come anche porto di imbarco e sbarco di truppe. Nel 1926 il sindaco L\u00e9on Nardon ha messo loro a disposizione questo terreno per poter costruire questo monumento commemorativo. I lavori iniziarono nel 1930 e finirono con la sua inaugurazione nel 1937.\nIl monumento originale fu distrutto dai tedeschi il 4 luglio 1941 (giorno dell'Indipendenza americana), prima dell'entrata in guerra degli USA.\nQuando gli USA entrarono nella prima guerra mondiale, nell'aprile 1917, si trovarono due difficolt\u00e0: assistere e neutralizzare il prima possibile i sottomarini tedeschi la cui forza aveva fatto perdere 800.000 tonnellate al mese di naviglio, e organizzare il passaggio di centinaia di migliaia di truppe americane per l'Atlantico, in totale 911.000 uomini. Un'altra identica parte di truppe fu invece trasportata da navi inglesi.\nIl memoriale, alto 50 metri, di cui ne era stato allestito uno identico a Gibilterra, \u00e8 attualmente mantenuto dalla \"Commissione monumenti di battaglie americana\", un'agenzia del Governo degli Stati Uniti. Il monumento era in granito proveniente da Aber-Ildut. Nel monumento ricostruito il 16 luglio 1960 \u00e8 stato utilizzato del granito rosa, proveniente da Perros Guirec.\nFortificazioni per la protezione di Brest.\nAttorno alla citt\u00e0 di Brest si trovano molti forti che Luigi XVI ha voluto che si costruissero attorno al porto di Brest, per proteggere la base navale dato che da qui partivano squadroni che andavano in aiuto degli americani durante la guerra d'indipendenza americana. La linea di difesa era costituita da cinque capisaldi e seguiva il progetto di S\u00e9bastien Le Prestre de Vauban, di fortificare la parte occidentale di Brest.\nMolte di queste fortezze, con l'aggiunta di nuovi bunker vennero utilizzate dai nazisti all'interno del Vallo Atlantico.\nA difendere il porto vi erano, a ovest:\nMentre a est del porto:\nAd ulteriore protezione della rada di Brest, altri forti furono costruiti:\nAree naturali.\nConservatorio botanico nazionale.\nFino alla fine del XIX secolo l'acqua che scorreva lungo questa valletta, \"Stang-Alar\", era talmente pura che era potabile. Dopo la seconda guerra mondiale fu aperta una cava e uno scavo ai suoi lati, fino al 1966. In seguito fu abbandonata, fino al 1971, quando la comunit\u00e0 di Brest decise di farne un parco pubblico.\nIl biologo Jean-Yves Lesouef, preoccupato per le specie vegetali in estinzione, decise di fondare \"un'infermeria\" per piante. Nel 1975 trov\u00f2 i fondi dalla \"Communaute' Urbaine de Brest\", dal Ministero dell'ambiente e dalla \"protection de la nature en Bretagne\" per la sua pionieristica idea. Fin dal 1990 Brest ha quindi un centro botanico nazionale, e fa parte del programma europeo \"Natura 2000\".\nIl Conservatorio botanico nazionale, in francese \"Conservatoire botanique national\" \u00e8 il secondo in Europa; qui sono raccolte e conservate circa di 1700 specie vegetali, di cui una ventina che rischiano l'estinzione, come ad esempio la \"Normania triphilla\" proveniente dall'isola di Madeira, dove dal 1998 la citt\u00e0 di Brest sta tentando di ripristinarla; altro esempio \u00e8 la pianta di \"Limonium humile\". Le specie vegetali vengono si dall'Europa, ma anche da diverse isole sulla terra.\nL'area occupa circa 22 ettari, in aggiunta vi sono altri 17-18 ettari di giardino pubblico (aperto tutto l'anno) e altre serre per ricreare un clima adatto alle piante. L'area \u00e8 un luogo rilassante e visitata da famiglie con bambini lungo i molteplici percorsi pedonali. All'interno si trovano diversi luoghi rilassanti con la presenza di molti laghetti di diverse dimensioni.\nDal 2000 il parco ha aperto una seconda entrata, per permettere l'ingresso anche dal lato sud, nei pressi quindi dell'acquario \"Oceanopoliss\" e del porto di \"Moulin Blanc\".\nSociet\u00e0.\nLingua bretone.\nA Brest, come in tutta la Bretagna inferiore, \u00e8 tutt'oggi diffuso l'uso della lingua bretone.\nReligione.\nCristiana, cattolica\nCultura.\nPoesia.\nDel bombardamento e successiva distruzione della citt\u00e0 di Brest parla la poesia \"Barbara\" di Jacques Prevert\nIstruzione.\nBiblioteche.\nA Brest esiste una biblioteca comunale ripartita in dieci succursali sparse per i quartieri della citt\u00e0. La sede principale si trova in centro e contiene importanti enciclopedie, carte e mappe antiche del XV secolo.\nUniversit\u00e0.\nBrest \u00e8 il principale polo economico della Bretagna; per tale motivo la citt\u00e0 offre un certo numero di scuole superiori e di ricerca:\nMusei.\nMuseo della torre Tanguy.\nIl \"Museo della torre Tanguy\" (in francese \"mus\u00e9e de la tour Tanguy\") si trova per l'appunto all'interno della torre Tanguy. All'interno \u00e8 distribuito su tre piani e rievoca la storia di Brest dal Medioevo alla vigilia della seconda guerra mondiale.\nMuseo della Marina.\nIl castello di Brest accoglie il \"Museo Nazionale della Marina\" (in francese \"mus\u00e9e de la Marine\"). Al suo interno si trova una collezione che testimonia la grande avventura navale dell'arsenale di Brest e della marina francese. Il museo si sviluppa sia all'interno delle sale del castello che nelle sue parti esterne, e presenta alcune decorazioni navali, la descrizione della costruzione delle navi alcune tabelle informative e delle sculture relative alla tradizione marinara. Nella sua torre Paradiso, sono esposte delle rappresentazioni artistiche della marina moderna. Al centro del castello si trova invece un moderno palazzo, altro non \u00e8 che la prefettura marittima della costa atlantica.\nMuseo delle fragole e del patrimonio.\nil \"museo delle fragole e del patrimonio\" (in francese \"Mus\u00e9e de la fraise ed du patrimoine\") \u00e8 allestito per ricordare le tradizioni della penisola di Plougastel, ovvero le coltivazioni di fragole, le tradizioni religiose, gli usi e costumi della popolazione e le attivit\u00e0 marittime. Le fragole provenienti da questa penisola godono di ottima fama. Durante l'estate si possono degustare anche le fragole e i prodotti derivati da queste.\nMemoriale del Forte Montbarey.\nIl \"memoriale del Forte Montbarey\" (in francese \"mus\u00e9e m\u00e9morial Fort Montbarey\") \u00e8 un museo ospitato da una fortezza edificata nel tempo di Luigi XVI. Oggi il forte ospita un'esposizione permanente sul tema della seconda guerra mondiale vissuta nel dipartimento di Finist\u00e8re.\nAl museo si possono osservare molti mezzi americani utilizzati persino nello sbarco in Normandia (ad esempio alcune Jeep, un Mk IV Churchill, alcune armi anti-aeree FlaK, un M3 Half-track, ecc) e armi del tempo della seconda guerra mondiale ritrovate in zona. Oltre a ci\u00f2 si pu\u00f2 osservare la presenza di un carro merci, posto in ricordo dei deportati della zona.\nIl museo inoltre contiene in due tunnel una lista di oltre 10.000 nomi di abitanti del Finist\u00e8re morti per la Francia, suddivisi in base al Comune di residenza.\nMuseo delle belle arti.\nIl museo delle belle arti (\"mus\u00e9e des Beaux-Arts\") \u00e8 stato inaugurato nel 1968 nella citt\u00e0 appena ricostruita. In realt\u00e0 gi\u00e0 nel 1877 esisteva una sorta di museo, ma i bombardamenti del '41 ne hanno distrutto gran parte. Il museo oggi propone un panorama della pittura europea dal XVI secolo al XX secolo, con circa 300 opere esposte.\nCinema.\nTra i cinema presenti a Brest, recentemente \u00e8 stato aperto un cinema multisala, denominato \"Multiplexe\", vicino alla piazza principale \"Liberte'\".\nEconomia.\nTurismo.\nA livello alberghiero la citt\u00e0 offre 47 hotel da 1 a 3 stelle, per un totale di 1741 posti letto, 3 campeggi, un ostello e 300 ristoranti.\nInfrastrutture e trasporti.\nTrasporti pubblici.\nAll'interno della citt\u00e0 circola una fitta rete di autobus di linea sia urbani che extra-urbani, che dal 1986 offre servizi sotto il nome di \"bibus\". La rete prevede una ventina di corse.\nDurante l'estate del 2009 si \u00e8 pensato di realizzare una linea del tram lunga 14,7\u00a0km, che si estende da est a ovest (dalla fermata Technop\u00f4le a Kergaradec et au Froutven), con 25 stazioni intermedie percorse in 38 minuti:. La messa in servizio de \"LeTram\" \u00e8 avvenuta nel 2012.\nTrasporti ferroviari.\nBrest ha un'unica stazione dei treni, nel centro della citt\u00e0. \u00c8 stata ricostruita tra il 1936 e il 1937 sotto la direzione dei lavori dell'architetto Urbain Cassan. Del bassorilievo della torre dell'orologio in granito rosa non resta che la parte bassa, rappresentava un soggetto evocante la Bretagna, ad opera dello scultore Lucien Brasseur.\nLa struttura ha la forma di un emiciclo e la forma pi\u00f9 generale ricorda quella di una locomotiva.\nLe facciate hanno un doppio ritmo: da una parte una tettoia continua e dall'altra una copertura terrazzata.\nLa stazione offre collegamenti regionali e direttamente con il TGV per Parigi, nella sua stazione Montparnasse, in 3 ore e 59 minuti. Esiste tuttavia un progetto per diminuire questo tempo a 3 ore e 10 minuti entro il 2020.\nStrade principali.\nL'automobile \u00e8 il mezzo di trasporto pi\u00f9 utilizzato dai cittadini; anche se la bicicletta, nonostante le poche piste ciclabili, sta emergendo come mezzo di locomozione alternativo.\nDa Brest partono sue strade europee: la strada europea E60 che collega Brest a Costanza, in Romania, con un percorso lungo 3508\u00a0km e la strada europea E50 che collega Brest a Muka\u010devo, in Ucraina, con un percorso lungo 2498\u00a0km.\nDa Brest partono inoltre due superstrade gratuite: la RN 12 che in 245\u00a0km porta a Rennes e la RN 165 che in 296\u00a0km porta a Nantes. Ci sarebbe anche la RN 265, ma questa parte a est della citt\u00e0, semicircondandola.\nAeroporti.\nA nord-est della citt\u00e0 si trova invece il suo aeroporto, sito nel territorio comunale di Guipavas, a 9 chilometri di distanza da Brest. Fornisce regolari collegamenti con Parigi (CDG e Orly), Lione, Nizza, Marsiglia, Tolosa, Bordeaux, Ouessant, Londra Luton, Birmingham, Manchester, Southampton e Dublino. L'aeroporto \u00e8 collegato con la stazione ferroviaria attraverso un servizio di navetta.\n\u00c8 il primo aeroporto bretone per traffico di passeggeri, rappresentando il 45% del traffico della regione, per una capacit\u00e0 di 1,8 milioni di passeggeri l'anno. Il 12 dicembre 2007 \u00e8 stata inaugurata una nuova parte dell'aeroporto, con una struttura a forma di manta.\nPorti.\nStoricamente la citt\u00e0 di Brest ha due porti: a est quello commerciale e a ovest quello militare. Quello militare \u00e8 il secondo porto militare francese.\nRecentemente si sono costruiti ed attrezzati nuovi porti, pi\u00f9 che altro turistici. Tra quello militare e quello commerciale, proprio sotto il castello, si trova il porto del Castello (\"port du Ch\u00e2teau\"), un piccolo porto turistico per 575 posti che sorge su una superficie ceduta dalla marina nazionale nel 2009; qui solitamente si svolgono le grandi manifestazioni nautiche. Pi\u00f9 a est invece, nei pressi di Oceanopolis, si erge il porto di Moulin Blanche, il pi\u00f9 grande della Bretagna, con 1460 posti, costruito anch'esso nel 2009.\nIl porto di Brest \u00e8 soprattutto dedicato al trasporto di merci, di idrocarburi, ma anche per il trasporto passeggeri che vogliono andare verso la penisola di Crozon e verso le isole del mare d'Iroise (\u00cele de Sein, \u00cele-Mol\u00e8ne, Ouessant).\nAmministrazione.\nCantoni.\nFino al 2014 la citt\u00e0 di Brest era suddivisa in 10 cantoni:\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, il territorio comunale della citt\u00e0 di Brest \u00e8 stato suddiviso in 5 cantoni:\nGemellaggi.\nBrest \u00e8 gemellata con:\nHa inoltre un protocollo d'amicizia con:\nSport.\nA Brest \u00e8 possibile effettuare molti sport, ad esempio: cricket, ciclismo, equitazione, golf, tennis, calcio, rugby, football americano, football gaelico e persino hockey su ghiaccio. Ma a Brest sono molto pi\u00f9 diffusi gli sport acquatici: la vela, il kitesurfing, il kayak.\nDal 1901 Brest \u00e8 centro dell'epica gara ciclistica di 1.200 km Parigi-Brest-Parigi. Spesso negli anni, presso la citt\u00e0 passa il Tour de France."}
{"id": "9336", "revid": "1305772", "url": "https://it.wikipedia.org/wiki?curid=9336", "title": "Casa occupata", "text": "Con la locuzione casa occupata si possono individuare diverse possibili accezioni, civilistiche, penalistiche, e di tipo sociale:"}
{"id": "9338", "revid": "15", "url": "https://it.wikipedia.org/wiki?curid=9338", "title": "Monetazione Romana", "text": ""}
{"id": "9339", "revid": "1305772", "url": "https://it.wikipedia.org/wiki?curid=9339", "title": "Monetazione greca", "text": "Alla fine del XVIII secolo Eckhel riorganizz\u00f2 la collezione del \"Gabinetto numismatico imperiale\" di Vienna, di cui era responsabile, secondo nuovi criteri. Divise la numismatica antica in due dipartimenti: quello delle monete greche, dove si trovavano le monete coniate da tutti gli stati dell'antichit\u00e0 classica ad esclusione di Roma, e quello delle monete romane. Di fatto incluse tra le monete greche anche quelli di popoli non greci come ad esempio gli Etruschi o i Fenici. Organizz\u00f2 le monete \"greche\" secondo una suddivisione di tipo geografico, che procedeva dalla penisola iberica verso est fino all'Asia minore e proseguiva poi per l'Africa verso ovest, seguendo cos\u00ec il Mediterraneo. Questa organizzazione \u00e8 quella tuttora in uso presso gli studiosi di numismatica classica.\nStoria.\nLa moneta fu inventata nel regno di Lidia, nell'attuale Turchia, verso il 620 a.C. Fu inventata nello stesso periodo indipendentemente anche in Cina ed in India. La monetazione si diffuse molto rapidamente prima nelle citt\u00e0-stato della Ionia sulle coste del mare Egeo e poi nel resto del mondo greco, che allora si estendeva dal mar Nero alla Sicilia ed all'Italia meridionale (Magna Grecia).\nLe monete dell'antica Grecia sono considerate le pi\u00f9 belle e di maggiore contenuto artistico tra tutte quelle prodotte dall'introduzione dell'uso della moneta. Una caratteristica comune di queste monete \u00e8 di essere prodotte con la coniazione al martello; esse sono inoltre caratterizzate da un elevato rilievo delle immagini raffigurate, che sono spesso frutto del lavoro di grandi artisti.\nLa storia delle monete greche antiche pu\u00f2 essere suddivisa, come peraltro la maggior parte delle forme d'arte greche, in tre periodi: il periodo arcaico, quello classico e quello ellenistico.\nIl periodo arcaico inizia con l'introduzione della moneta nel mondo greco (ca. 600 a.C.) fino alle Guerre persiane (ca. 480 a.C.). Poi inizia il periodo classico, che termina con le conquiste di Alessandro Magno (ca. 330 a.C., quando ha inizio il periodo ellenistico che arriva fino all'assorbimento da parte dell'Impero romano del mondo greco nel I secolo a.C. Molte citt\u00e0 greche continuarono a produrre le loro monete per molti secoli anche durante l'Impero romano.\nPeriodo arcaico.\nDurante il periodo arcaico le monete erano relativamente grezze rispetto agli standard successivi. Erano principalmente piccole gocce di oro o argento a forma di fagiolo, marcate con un disegno geometrico o con un simbolo che indicava la citt\u00e0 di provenienza. Con il miglioramento delle tecniche di produzione, le monete divennero pi\u00f9 standardizzate, a forma di piccoli dischi metallici. Divenne abituale l'abitudine di porre una rappresentazione della divinit\u00e0 protettrice della citt\u00e0 o animali simbolici come la civetta sacra ad Atena nelle monete ateniesi.\nIl mondo greco era diviso in un migliaio di citt\u00e0 (\u03c0\u03cc\u03bb\u03b5\u03b9\u03c2) indipendenti e la maggior parte di queste emise le proprie monete. Tuttavia per facilitare il commercio tra le citt\u00e0 con il tempo le monete furono battute in valori standard, anche se contrassegnate ognuna con i simboli della citt\u00e0 che le aveva emesse. Qualcosa di simile alle monete dell'Euro, in cui \u00e8 riconoscibile lo stato che le ha battute ma che sono valide in tutta la zona Euro. La dracma divenne l'unit\u00e0 di scambio pi\u00f9 diffusa.\nVerso il 510 a.C. Atene inizi\u00f2 a produrre una moneta da quattro dracme, il tetradracma, che fu usata in tutto il mondo greco e che rifletteva la crescente egemonia di Atene.\nPeriodo classico.\nIl periodo classico vide la monetazione greca raggiungere un elevato livello di qualit\u00e0 tecnica ed estetica. Le citt\u00e0 pi\u00f9 grandi ora producevano un'ampia variet\u00e0 di monete d'argento e d'oro, che per lo pi\u00f9 presentavano da una parte il ritratto della divinit\u00e0 protettrice oppure un eroe leggendario e dall'altra un simbolo della citt\u00e0. Alcune monete usavano un'immagine che rappresentava il nome della citt\u00e0: una rosa (\"rhodon\" ) per Rodi, un granchio (\"akragas\" ) per Agrigento.\nIn questo periodo comincia l'uso delle iscrizioni, di solito il nome della citt\u00e0 o preferibilmente con l'etnico (il genitivo plurale del nome degli abitanti). Le ricche citt\u00e0 della Sicilia produssero monete particolarmente belle. I grandi decadrammi (dieci dracme) d'argento di Siracusa sono considerati da molti collezionisti come le pi\u00f9 belle monete prodotte nel mondo antico o forse le pi\u00f9 belle mai battute in assoluto.\nUsare le monete a scopo di propaganda \u00e8 un'invenzione greca. Le monete sono importanti, durevoli, viaggiano per molti luoghi e sono viste da molte persone. In un'et\u00e0 senza giornali e senza altri mass media, le monete erano il vettore ideale per la diffusione di messaggi politici. La prima di queste monete fu un \"decadracma\" (dieci dracme) commemorativo emesso da Atene in seguito alla vittoria greca nelle guerre persiane. In questa moneta, la civetta di Atene \u00e8 rappresentata di fronte con le ali distese e con un ramoscello di ulivo. Il messaggio \u00e8 che Atene \u00e8 potente e vittoriosa ma allo stesso tempo ama la pace.\nPeriodo ellenistico.\nIl periodo ellenistico fu caratterizzato dalla diffusione della cultura greca in grande parte del mondo allora conosciuto. Regni di lingua greca furono stabiliti in Egitto, Siria e per un certo tempo anche in Iran e nell'attuale Afghanistan. Mercanti greci diffusero le monete greche in questi ampi territori e i nuovi regni iniziarono presto a produrre le loro monete. Poich\u00e9 questi regni erano molto pi\u00f9 grandi e ricchi delle vecchie citt\u00e0-stato del periodo classico, le monete furono prodotte in quantit\u00e0 enormemente maggiori, di maggiori dimensioni e pi\u00f9 frequentemente anche in oro. Tuttavia spesso mancava loro il senso estetico delle monete del periodo precedente. Comunque alcune delle monete greco-battriane e quelle dei loro successori in India, le monete indo-greche, sono considerate tra i migliori esempi dell'arte numismatica greca con una \"raffinata miscela di realismo e idealizzazione\", comprese le pi\u00f9 grandi monete emesse nel mondo ellenistico: la pi\u00f9 grande moneta d'oro fu battuta da Eucratide (che ha regnato dal 171 al 145 a.C.) e la pi\u00f9 grande moneta d'argento del re indo-greco Aminta Nicatore (che ha regnato dal 95 al 90 a.C.). I ritratti \"mostrano un grado di individualit\u00e0 che non ebbe mai riscontro nelle rappresentazioni spesso insipide dei re loro contemporanei che si trovavano pi\u00f9 ad occidente\" (Roger Ling, \"Greece and the Hellenistic World\").\nLa nuova caratteristica pi\u00f9 evidente delle monete ellenistiche \u00e8 l'uso di ritratti di persone viventi, pi\u00f9 precisamente dei re stessi. \nQuesta pratica era gi\u00e0 iniziata in Sicilia, ma era stata disapprovata dagli altri greci perch\u00e9 era segno di hybris, (orgoglio). Ma i Tolomei dell'Egitto ed i Seleucidi della Siria non avevano questo tipo di scrupoli ed emisero magnifiche monete d'oro ornate con i loro ritratti e con i simboli del loro stato sul rovescio. Anche i nomi dei re furono frequentemente scritti sulle monete. Questa prassi ha fissato uno schema che \u00e8 arrivato fino a noi: il ritratto del re, in genere di profilo e in posa eroica, al dritto con il nome accanto e lo stemma o altri simboli dello stato al rovescio.\nLa monetazione fiduciaria.\nAgli inizi del IV secolo a.C. il valore della moneta era dato esclusivamente dal valore del metallo prezioso (oro o argento) che la costituiva. L'uso delle monete d'argento poneva grandi limiti nel commercio minuto, quello di tutti i giorni.\nLe monete fuse di bronzo o rame, utilizzate in Italia centrale prevalentemente dalle popolazioni Italiche (Aes grave), d'altronde avevano il grande svantaggio di essere troppo pesanti per essere realmente pratiche ed inoltre, visto le dimensioni non potevano essere battute al martello, facilitando cos\u00ec l'opera dei falsari.\nLe citt\u00e0 greche, probabilmente Siracusa cominciarono ad emettete per il commercio locale monete di bronzo il cui valore non era pi\u00f9 legato al contenuto metallico della moneta, ma assicurato dal buon nome della citt\u00e0-stato.\nTecniche di produzione.\nTutte le monete greche erano battute al martello. In disegno del dritto e quello del rovescio erano incise (al contrario) in blocchi di ferro detti conii. Un dischetto (tondello) d'oro o d'argento, riscaldato per renderlo malleabile, era sistemato tra questi due blocchi. Il conio superiore veniva colpito con forza con un martello ed imprimeva cos\u00ec l'immagine su entrambe le facce della moneta. Questa tecnica era abbastanza rozza e produceva quindi un'elevata quantit\u00e0 di insuccessi, cosicch\u00e9 l'alto standard tecnico raggiunto dalle migliori monete greche \u2013 la perfetta centratura dell'immagine sul disco metallico, la corretta distribuzione del rilievo su tutta la moneta, la nitidezza del bordo \u2013 \u00e8 una testimonianza del perfezionismo dei Greci.\nLe monete.\nPer quanto riguarda i materiali, le monete d'oro avevano come unit\u00e0 monetaria lo statere, del peso di circa 8,7 g. Per le monete di valore inferiore, invece, veniva impiegato l'argento, con un rapporto di 1:10 con l'oro.\nIl riferimento per le monete d'argento era la dracma (o dramma). Due dracme in equilibrio su una bilancia rappresentano uno statere (il termine statere, infatti, viene anche utilizzato per indicare un tipo di bilancia). Dato il rapporto tra oro e argento, uno statere d'oro equivaleva a 20 dracme d'argento.\nUn sottomultiplo della dracma era l'obolo, con un rapporto in valore pari ad 1/6.\nPer quanto riguarda le monete di valore inferiore, queste venivano realizzate in rame, con un'unit\u00e0 monetaria data dalla litra.\nLa classificazione geografica.\nNormalmente le monete greche sono divise secondo la regione di provenienza. \nQueste regioni, che rispecchiano l'organizzazione di Eckhel, sono: Hiberia, Gallia, Britannia, Italia, Sicilia, Grecia, Asia, Africa.\nMonetazione greca in Italia.\nIn particolare per le monete prodotte in Italia, tradizionalmente vige la classificazione che usa in gran parte la divisione in \u00abRegiones\u00bb di Augusto: Etruria, \"Aes grave\", Umbria, Picenum, Vestini, Latium, Samnium, Frentani, Guerra Sociale, Campania, Apulia, Calabria, Lucania e Bruttium.\nDa notare che in questa divisione tradizionale sono presenti molte popolazioni non greche e che la Calabria dell'antichit\u00e0 corrisponde alla parte meridionale della moderna Puglia.\nMonetazione della Sicilia antica.\nLa Sicilia al tempo di Augusto era una provincia romana e quindi la monetazione antica della Sicilia \u00e8 considerata separatamente da quella dell'Italia peninsulare.\nIn Sicilia si trovano:\nLe zecche pi\u00f9 importanti sono:\na nord \na ovest\na est\na sud - ovest\na nord - est\nSylloge Nummorum Graecorum.\nA partire dagli anni '30 del XX secolo in Gran Bretagna \u00e8 nato un progetto della British Academy, denominato Sylloge Nummorum Graecorum il cui obiettivo \u00e8 pubblicare cataloghi illustrati delle monete greche nelle collezioni pubbliche e private. Le Sylloge pongono il testo a fronte delle illustrazioni, limitando il testo e dando pi\u00f9 ampio spazio alle fotografie. Questo progetto \u00e8 stato adottato anche da altri paesi, tra cui l'Italia, che stanno pubblicando le loro collezioni secondo questo schema."}
{"id": "9340", "revid": "75230", "url": "https://it.wikipedia.org/wiki?curid=9340", "title": "Monetazione bizantina", "text": "La monetazione bizantina \u00e8 costituita dalla monete usate nell'Impero romano d'Oriente dopo la caduta dell'Impero romano d'Occidente ed \u00e8 rappresentata principalmente da due tipi di monete: il solido (\"solidus\") d'oro ed una serie di monete di bronzo.\nStoria della monetazione.\nLa monetazione bizantina, secondo i numismatici, inizia con la riforma monetaria dell'imperatore romano Anastasio I (491-518) del 498, che riform\u00f2 il sistema monetario del tardo impero organizzandolo intorno al \"solido\" d'oro ed ai \"nummi\" di bronzo.\nIl nummo era una moneta di bronzo estremamente piccola (ca. 8\u201310\u00a0mm), poco comoda perch\u00e9 anche per le piccole transazioni ne era richiesta una grande quantit\u00e0. Quindi furono emesse nuove monete di bronzo, multipli del \"nummo\", come il follis, pari a 40 nummi, ed altre da 20, 10 e 5 nummi. Il dritto di queste monete recava l'immagine molto stilizzata dell'imperatore, mentre al rovescio era indicato il valore della moneta con il sistema numerico greco (M=40, K=20, I=10, E=5).\nL'unica moneta d'argento emessa in modo quasi regolare fu il miliarense, battuto con un titolo variabile e con un peso generalmente fra 7,5 e 8,5 grammi. Il miliarense fu coniato fin dal VI secolo, ma sembra pi\u00f9 comune nel settimo e nel IX secolo. Accanto al miliarense fu emessa anche la siliqua, che valeva mezzo miliarense: il miliarense e la siliqua avevano un valore rispettivamente di 1/12 ed 1/24 di solido. Fu infine emesso anche l'aspro, che era la pi\u00f9 piccola moneta turca d'argento e che, in seguito, a causa della carenza del metallo, continu\u00f2 ad essere prodotta in rame. Comunque le piccole transazioni durante questo periodo erano per lo pi\u00f9 effettuate con le monete di bronzo.\nLa moneta d'oro era il solido (\"solidus\"), con i suoi sottomultipli semisse (pari a 1/2 di solido) e tremisse (pari a 1/3 di solido). Il valore di un solido era di 1/72 della libbra romana, corrispondenti a 4,5 grammi. Il solido rimase la moneta standard per i commerci internazionali fino all'XI secolo, quando cominci\u00f2 ad essere svalutato a pi\u00f9 riprese sotto diversi imperatori a partire dal 1030 ca. sotto l'imperatore Romano Argiro (1028-1034). Fino a questo periodo il titolo dell'oro era di circa 955/980 millesimi.\nAll'inizio del IX secolo, fu emesso un solido di tre quarti di peso in parallelo con il solido del peso pieno; con lo stesso titolo in oro, nel tentativo (fallito) di spingere il mercato ad accettare le monete sottopeso allo stesso valore delle monete di peso pieno.\nLa moneta del peso di tre quarti fu denominata \"tetarteron\" (greco per \"quarto\") ed il solido di peso pieno fu denominato \"histamenon \". Il tetarteron fu impopolare e fu riconiato solo sporadicamente durante il X secolo.\nIl solido di peso pieno era battuto a 72 in una libbra romana, approssimativamente 4,48 grammi di peso. Fu il modello per il dinar islamico (il cui nome fu anche applicato al dirham d'argento \u2013 peso ca. 1.5g \u2013 e che era battuto ad imitazione del denario romano che era circolato ampiamente in Medio Oriente) ed in seguito ispir\u00f2 la monetazione veneziana ed altre monetazioni dell'Italia settentrionale.\nAl tempo dell'imperatore Romano Diogene (1067\u20131071) il solido era stato svalutato fino a contenere solo il 15% di contenuto in oro. Sotto Alessio Comneno (1081\u20131118) il solido svalutato non fu pi\u00f9 emesso e fu definita una coniazione in oro di titolo pi\u00f9 alto (generalmente 900/950 millesimi), comunemente denominato \"hyperpyron\". L'hyperpyron era un po' pi\u00f9 piccolo del solido, e rimase in circolazione regolarmente fino alla fine dell'impero bizantino nel 1453. Comunque dopo la seconda met\u00e0 del XIV secolo anche questo fu svalutato frequentemente. Dopo il 1400, la coniazione bizantina divenne insignificante, mentre la monetazione circolante predominante era costituita oramai dalle monete italiane.\nIl sistema monetario in bronzo cambi\u00f2 nel VII secolo quando la moneta da 40 nummi (anche conosciuto come follis), ora significativamente pi\u00f9 piccola, divenne l'unica moneta di bronzo ad essere emessa regolarmente. Anche se Giustiniano II (685\u2013695 e 705\u2013711) tent\u00f2 di ripristinare il formato dei tempi di Giustiniano I, il follis continu\u00f2 lentamente a diminuire nel medesimo. Nel X secolo furono battuti i cosiddetti \"follis anonimi\" anzich\u00e9 le monete precedenti che rappresentavano l'imperatore. I follis anonimi presentavano il busto di Ges\u00f9 al diritto e l'iscrizione \"XRISTUS/bASILEU/bASILE\", che si traduce con \"Cristo, re dei re\" (vedi iconoclastia).\nPi\u00f9 tardi furono emessi degli scifati (monete cio\u00e8 a forma di coppa) noti come \"trachi\", battuti sia in elettro (lega di oro e argento) sia in biglione (argento svalutato). L'esatto motivo per cui sono state emesse monete di questa forma non \u00e8 conosciuto, anche se qualcuno teorizza che servisse ad impilarli meglio."}
{"id": "9341", "revid": "1444886", "url": "https://it.wikipedia.org/wiki?curid=9341", "title": "Monetazione medievale", "text": "L'inizio della monetazione medievale viene fatta risalire al 774 con l'avvento di Carlo Magno come re dei Franchi e in seguito re dei Longobardi, e dall'800 Imperatore del Sacro romano Impero. L'Europa che usciva dalla fine dell'Impero romano era caratterizzata dallo spopolamento delle citt\u00e0 e dalla mancanza di commerci, con la conseguente riduzione dell'utilizzo del denaro da una parte e la scarsit\u00e0 di metalli preziosi da impiegare nelle monete dall'altra.\nIl sistema monetario istituito da Carlo Magno, la cosiddetta monetazione carolingia, fu la prima riunificazione monetaria a livello europeo dopo il marasma delle invasioni barbariche.\nEra basato sul monometallismo argenteo, data l'estrema rarit\u00e0 dell'oro, con un'unica unit\u00e0 monetaria il denaro. \nLa riforma monetaria imponeva che a chi avesse portato una libbra d'argento presso una zecca, venissero consegnati 240 denari. Quindi si inizi\u00f2 a considerare un denaro come 1/240 di libbra o lira (dal peso pari a 434,16 grammi). Il primo denaro carolingio pesava g 1,3 ma nel 794 il peso fu innalzato a g 1,70 di una lega di circa 950 millesimi (e quindi con un fino di g 1,6) Un soldo, invece, era un multiplo corrispondente a 12 denari, e corrispondeva, perci\u00f2, ad 1/20 di lira. Dunque, solo il denaro era una vera e propria moneta coniata nell'impero, dato che lira e soldo erano solamente unit\u00e0 di conto nate dall'uso quotidiano e non imposte da leggi o decreti.\nUna riforma uguale fu fatta in Inghilterra da re Offa di Mercia che nel 785 introdusse il penny (plur. \"pence\"). Multipli del penny erano lo scellino (\"shilling\") pari a 12 penny e la libra (\"pound\") pari a venti scellini. Il sistema monetario inglese nato nel 785 \u00e8 sopravvissuto fino alla decimalizzazione del 1971. Le iniziali dei nomi latini delle tre valute (Libra, Solidus, Denarius) furono usate per indicare le monete.\nLe monete medioevale avevano un tondello sottile, peso scarso e quindi un valore intrinseco limitato.\nIl denaro si diffuse ovunque nell'Europa orientale, con l'eccezione di quelle aree che - come l'Italia meridionale - conservarono sistemi monetari differenti. Al dritto era presente l'indicazione dell'autorit\u00e0 che l'aveva emesso mentre al rovescio era raffigurata di norma una croce greca. Fu coniato in Germania, Francia e da vari comuni dell'Italia centrale e settentrionale. Tra i molti comuni italiani possiamo ricordare Asti, Ancona, Bergamo, Ravenna e Siena.\nPer oltre cento anni il denaro mantenne inalterato peso e lega. I primi slittamenti iniziarono nel X secolo. I primi Ottoni (961-973 e 973-983) misero ordine nel sistema consacrando lo slittamento del denaro in termini di peso e di fino: una \"lira\" (ossia 240 denari) pass\u00f2 da g 410 a g 330 di una lega argentea peggiore (da 390 g di argento fino a 275 g).\nLa svalutazione della moneta fu interrotta con la ripresa del commercio nel periodo comunale, dall'avvento al trono di Federico I nel 1152 alla morte di Federico II nel 1250.\nIn particolare, era sentita l'esigenza di monete utilizzabili per il commercio con i paesi arabi, dove erano ancora largamente utilizzate monete in oro: il \"d\u012bn\u0101r\" in Asia, Africa e Spagna, il mancuso nella Penisola italiana e il pi\u00f9 famoso tarenus in Sicilia: dall'arabo \"ar\u012b\" (ovvero \"\"fresco\" [di conio]\"), era una moneta d'oro che corrispondeva a 1/4 di \"d\u012bn\u0101r\" (per questo era anche chiamato \"rub\u0101\u2018\u012b\", lett. \"quarto\") e a circa 1/4 del soldo bizantino.\nLa repubblica di Amalfi fu per questo il primo Stato occidentale a coniare una moneta d'oro, il tar\u00ec amalfitano: derivato dall'omonima ed equivalente valuta araba, era accettato in tutto il Mediterraneo, segno della prosperit\u00e0 della repubblica marinara.\nSar\u00e0 usato anche dai Normanni.\nVenezia inizi\u00f2 a coniare a partire dal 1200 il grosso, una moneta d'argento pari a 10 denari, con un titolo di 965 millesimi ed un peso di 2,18 grammi. \nNel 1230 Federico II coni\u00f2 nell'Italia meridionale l'augustale, una moneta d'oro di peso 5 grammi e del valore di 5 tar\u00ec.\nNel 1252 Firenze inizi\u00f2 a coniare il suo fiorino, una moneta di 3,54 grammi d'oro quasi puro, diffusosi ed imitato immediatamente su tutto il continente al punto da poter essere definito il dollaro del Medioevo. Quasi contemporaneamente Genova coni\u00f2 il genovino d'oro e nel 1284 Venezia inizi\u00f2 a coniare il ducato, che dal 1545 sar\u00e0 definito zecchino, coniato fino al 1797, in argento e oro."}
{"id": "9342", "revid": "125340103", "url": "https://it.wikipedia.org/wiki?curid=9342", "title": "Sterlina britannica", "text": "La sterlina britannica, ufficialmente denominata lira sterlina (), libbra sterlina o anche per sineddoche come sterlina inglese, \u00e8 la valuta utilizzata nel Regno Unito. Il suo codice ISO 4217 \u00e8 GBP.\nStoria.\nIl nome \"sterlina\" deriva dall'espressione \"pound of sterling silver\", che indica una quantit\u00e0 pari a una libbra di argento particolarmente puro (una lega al 92,5% di argento e 7,5% di rame, lega detta appunto \"argento sterling\"), alla quale era legato il suo valore. Mentre in inglese si omette solitamente la parola \"sterling\" del nome della moneta, lasciando solo la parola \"pound\" (letteralmente, 'lira' o 'libbra'), in italiano si omette invece la parola \"lira\" (che potrebbe portare a confusioni con la vecchia lira italiana), lasciando solo la dizione \"sterlina\".\nIl simbolo adottato per la sterlina \u00e8 \"\u00a3\", derivato dalla L iniziale (corsiva) del latino \"Libra\". Quando la parola \"pound\" ha il significato di libbra come unit\u00e0 di peso (pari a 454 grammi) si abbrevia invece con la sigla \"lb\".\nDal 1880 al 1914 il cambio \u00e8 stato regolato dal sistema aureo (\"gold standard\") e la sterlina \u00e8 divenuta la principale moneta di scambio nel commercio internazionale. All'inizio della prima guerra mondiale (\"Currency and Bank Notes Act, 1914\" del 6 agosto 1914) il Tesoro britannico pot\u00e9 emettere biglietti di Stato (\"currency notes\") convertibili in oro presso la Banca d'Inghilterra. Con la stessa legge si sospendeva l'obbligo di copertura dell'emissione di biglietti di banca. L'abbandono della riserva aurea consent\u00ec di espandere l'offerta di moneta per finanziare la spesa militare, aumentando il debito pubblico e l'inflazione. Il gold standard non venne quindi sospeso \"de iure\", ma scoraggiato, tramite provvedimenti in via amministrativa, che rendevano difficile l'acquisto e la vendita d'oro, e tramite il rifiuto, per motivazioni patriottiche, di esportare oro da parte dei \"dealer\" londinesi.\nLe monete e le banconote prodotte in Inghilterra hanno corso legale in tutto il regno e nelle dipendenze della Corona. Diversamente dalla generalit\u00e0 degli Stati, tuttavia, il Regno Unito non ha mai emanato una legge che centralizzi l'emissione valutaria: per questo motivo varie banche private in Scozia e in Irlanda del Nord e i governi delle dipendenze della Corona coniano monete o stampano banconote destinate ai propri specifici territori, ma che occasionalmente circolano anche in Inghilterra pur non avendovi corso forzoso.\nLe banconote.\nLe banconote in sterline sono suddivise in quattro tagli: 5 \u00a3, 10 \u00a3, 20 \u00a3 e 50 \u00a3.\nDi seguito una tabella della serie di biglietti in vigore prima del 2016.\nA partire dal 2016 la Banca d'Inghilterra ha introdotto una nuova serie di biglietti, stampata su un polimero plastico riciclabile.\nMonetazione non decimale.\nPrima della decimalizzazione la base monetaria era rappresentata dal penny, introdotto probabilmente da Offa, re di Mercia, quasi contemporaneamente alla riforma monetaria di Pipino il Breve del 755. Un penny pesava 20 \"grani\", pari a 1/24 dell'oncia \"Troy\".\nIl penny era simile, per dimensioni e peso, al denaro francese e, analogamente al sistema francese, in cui la livre era divisa in 20 solidi, ciascuno dei quali divisi in 12 denari, il penny derivava dalla suddivisione della libbra in 20 scellini (\"shilling\"), con lo scellino pari a 12 pence. Anche i simboli ricordavano il sistema francese, con la \"s\" per lo scellino (da \"solidus\") e la \"d\" per il penny (da \"denarus\").\nIl penny aveva come sottomultipli l\"halfpenny\" (1/2 penny) e il \"farthing\" (1/4 di penny) entrambi introdotti verso il 1279 da Edoardo I (1272-1307).\nCome multipli del penny Edoardo introdusse il \"groat\", cio\u00e8 il grosso, pari, al momento delle prime emissioni, a 4 pence.\nCon Edoardo III (1327-1377) fu introdotta la prima moneta d'oro, il noble, con le sue frazioni da un mezzo e da un quarto. Il noble valeva sei scellini e 8 pence, ovvero 80 pence, cio\u00e8 un terzo di sterlina; il mezzo noble di conseguenza tre scellini e 4 pence (cio\u00e8 40 pence, o un sesto di sterlina), e il quarto di noble valeva 1,5 scellini e 2 pence (cio\u00e8 20 pence, o un dodicesimo di sterlina).\nLa prima moneta di valore pari a una sterlina fu la sovrana in oro (\"sovereign\"), emessa nel 1489 da Enrico VII. Con la riunificazione di Scozia e Inghilterra sotto Giacomo I, la sovrana venne rinominata in \"unite\", mantenendo lo stesso valore di 20 scellini. A seguito della continua rivalutazione dell'oro, nel 1612 la \"unite\" assunse il valore di 22 scellini e, sempre da parte di Giacomo I, per un valore di 20 scellini venne coniato il \"laurel\". L'adozione di nuove tecniche per la coniazione delle monete port\u00f2 nel 1663 all'emissione da parte di Carlo II della guinea o ghinea, il cui nome ricorda la regione di provenienza dell'oro utilizzato, una moneta con un diametro di 25\u00a0\u2013 26\u00a0mm, un peso di 8,35 grammi e un titolo di 22 carati. Una successiva riforma monetaria port\u00f2 nel 1817 all'abbandono della guinea per il ritorno alla sovrana, con un diametro di 22,05\u00a0mm, un peso di 7,98 grammi e un titolo di 22 carati.\nAltro multiplo del penny fu la corona (\"Crown\" - pari a 5 scellini), introdotta nel 1526 con la riforma monetaria di Enrico VIII. Le prime monete furono in oro, fino al regno di Edoardo VI che introdusse le prime monete d'argento. Non vennero coniate corone durante il regno di Filippo II e Maria I, ma corone sia d'oro che d'argento furono coniate da Elisabetta I, Giacomo I e Carlo I, come pure in tutti i regni tra Elisabetta I e Elisabetta II.\nLa prima moneta con valore pari a uno scellino, invece, venne coniata da Edoardo VI nel 1549.\nNel 1717 inizi\u00f2 l'abbandono del sistema monetario basato sull'argento a favore del gold standard, che venne ufficialmente adottato nel 1821 al termine delle guerre napoleoniche. Il gold standard venne poi sospeso nel 1914, allo scoppio della prima guerra mondiale, ma solo di fatto, per essere reintrodotto nel 1925, dopo una pesante deflazione, ma sotto forma di \"gold bullion standard\" (cio\u00e8 di cartamoneta convertibile solo in lingotti e non in monete d'oro). L'abbandono definitivo dello standard si ebbe poi il 21 settembre 1931.\nMonetazione decimale.\nDal 15 febbraio 1971 (Decimal Day) il sistema monetario del Regno Unito \u00e8 decimale e la sterlina ne rappresenta la base monetaria. Il suo unico sottomultiplo \u00e8 il penny (plurale in inglese \"pence\"), con 1 sterlina pari a 100 pence; il simbolo per il penny \u00e8 \"p\". La prima moneta in metallo non prezioso con valore pari a una sterlina venne coniata nel 1983, in sostituzione della banconota da una sterlina non pi\u00f9 emessa a partire dal 1984 e non pi\u00f9 in corso legale dal 1988.\nRecord e minimi storici.\nIl 30 dicembre 2008 la sterlina britannica ha toccato un minimo di 1 EUR = 0,9804 GBP, riportandosi su valori che non si registravano dall'ottobre del 1986.\nTra ottobre e dicembre 2008 l'euro si \u00e8 apprezzato di oltre il 20% sulla divisa britannica (e del 30% da inizio 2008) e lo stesso andamento si \u00e8 registrato anche nei confronti del dollaro USA, che anzi si \u00e8 rivalutato del 25% nello stesso trimestre e di oltre il 35% dall'inizio del 2008.\nPeggio \u00e8 avvenuto nei confronti dello yen che da inizio anno ha avuto una rivalutazione del 70%.\nUn simile crollo in cos\u00ec breve tempo \u00e8 stato peggiore persino di quello avutosi nel 1992 (anno in cui la sterlina usc\u00ec dallo SME), dovendosi risalire, per registrare un precedente simile, al 1931, quando il governo inglese abbandon\u00f2 (per la seconda volta) il sistema del gold standard.\nL'indebolimento progressivo della sterlina nei confronti dell'euro e il rafforzamento continuo della moneta unica sembravano portare alla parit\u00e0 tra le due valute; tuttavia, successivamente, la sterlina si \u00e8 rivalutata nei confronti dell'euro.\nIl 24 giugno 2016 (definito da molti media come \"venerd\u00ec nero\"), ossia il giorno successivo al referendum britannico sulla Brexit, la sterlina ha toccato i valori minimi del cambio rispetto al dollaro statunitense dal 1985, ovvero di 1 GBP = 1,3406 USD; alla chiusura della borsa il cambio tra EUR e GBP era di 0,812.\nSostituzione con l'euro.\nQuando nel 1992 i dodici Stati della Comunit\u00e0 economica europea firmarono il Trattato di Maastricht che prevedeva per il futuro anche la realizzazione di una moneta unica europea, in sostituzione delle rispettive valute nazionali, il Regno Unito firm\u00f2 una deroga affinch\u00e9 l'adozione della futura moneta unica europea, l'euro, fosse unicamente facoltativa. Il Regno Unito non ha mai aderito all'euro e ha poi addirittura lasciato l'Unione Europea il 31 gennaio 2020. "}
{"id": "9346", "revid": "1953061", "url": "https://it.wikipedia.org/wiki?curid=9346", "title": "Sterlina (disambigua)", "text": "Sterlina \u00e8 il nome di diverse monete:\nIn corso:\nFuori corso:"}
{"id": "9352", "revid": "287204", "url": "https://it.wikipedia.org/wiki?curid=9352", "title": "Opuntia", "text": "Opuntia \u00e8 un genere di piante della famiglia delle Cactacee di cui fa parte il pi\u00f9 noto fico d'India; il suo nome deriva dal greco \"Opus\", per \"Opunte\", l'antica capitale della Locride.\nIl nome \"Opuntia\" venne usato anche da Plinio il Vecchio, ma la pianta che cresceva a quei tempi non ha niente a che vedere con la \"Opuntia\" che conosciamo ai giorni nostri e che \u00e8 originaria dell'America meridionale.\nCaratteristiche della pianta.\nLe \"Opuntia\" fanno tutte parte della famiglia dei cactus; hanno fusti cilindrici, piatti o globulari, detti \"cladodi\"; molto raramente producono piccole foglie cilindriche che hanno breve vita e appaiono in pochissime specie e ricoperte da un sottile strato ceroso per limitare la traspirazione e quindi la perdita d'acqua. \nPossiedono un apparato radicale carnoso che si sviluppa soprattutto in larghezza e meno in profondit\u00e0, capace di colonizzare gli ambienti pi\u00f9 impervi alla ricerca di acqua e nutrimento.\nI fiori solitari delle \"Opuntia\" sono molto vistosi e alla loro sfioritura seguono dei frutti ovoidali contenenti parecchi semi, sulla buccia poi si notano delle piccole protuberanze disposte quasi simmetricamente tra di loro munite di piccolissimi aculei, quasi invisibili, che producono a contatto con la pelle un continuo fastidio.\nL\"Opuntia ficus-indica\" (fico d'India) \u00e8 la specie pi\u00f9 conosciuta e cresce spontanea in tutto il Mediterraneo. In lingua inglese viene chiamata \"indian fig, barbary fig\" o \"prickly pear\" mentre in spagnolo \u00e8 nota sotto il nome di \"nopal\" o \"tuna\". Le \"foglie\" carnose della pianta vengono usate per l'alimentazione dei bovini in genere e anche per i porci (Messico, Africa, Australia, Brasile), mentre il frutto molto ricco di vitamina C viene consumato come delicatezza, trasformato in marmellata, sciroppo e anche in bevande alcoliche (in Messico: \"conche\"). Sulla \"Opuntia\" vive spesso la cocciniglia, un insetto di cui si conoscono un migliaio di specie: dai corpi essiccati delle femmine del \"Dactylopius coccus\", originario del Messico e gi\u00e0 usato per tinture dagli Aztechi, viene estratto l'acido carminico che \u00e8 un colorante rosso-vivo usato per cosmetici, pigmenti, inchiostri e soprattutto nell'industria alimentare per conferire un aspetto pi\u00f9 gradevole a cibi e bevande.\nMolte altre specie di \"Opuntia\" sono rustiche o semi-rustiche e si trovano nei climi miti Italiani lungo i litorali di tutte le riviere.\nLa loro coltivazione richiede un terriccio molto drenante e roccioso e, se coltivate in vaso, la terra deve essere concimata e mista a sabbia grossolana; l'esposizione deve essere in pieno sole, le annaffiature regolari in estate vanno completamente sospese in inverno; in questa stagione, le piante - che sopportano anche il freddo - andranno tenute all'aperto ad una temperatura che non superi i 5 o 7\u00a0\u00b0C per evitare un prolungamento con conseguente indebolimento degli \"articoli\" della pianta.\nLa moltiplicazione avviene sia per seme usando un miscuglio di terra e sabbia umida, e mantenendo una temperatura di 21\u00a0\u00b0C, o pi\u00f9 semplicemente staccando un articolo o tagliando la cima di una forma tubolare che verr\u00e0 preventivamente fatta asciugare e appoggiata a una base di sabbia pura dove la parte tagliata verr\u00e0 sorretta da paletti provvisori.\nSpecie di \"Opuntia\".\nSottogenere \"Tephrocactus\".\ncon articoli corti e globulari. Questo tipo di \"Opuntia\" \u00e8 considerata da alcuni un genere a parte, mentre altri la valutano simile alla \"Cylindropuntia\" per via dei suoi fusti che invecchiando si allungano. Alcune specie sono:\nSottogenere \"Platyopuntia\".\ncon articoli piatti \u00e8 la pi\u00f9 diffusa tra le categorie delle \"Opuntia\" e quella che comprende molte specie tra cui:"}
{"id": "9359", "revid": "117298061", "url": "https://it.wikipedia.org/wiki?curid=9359", "title": "Quartieri di Berlino", "text": ""}
{"id": "9360", "revid": "125878587", "url": "https://it.wikipedia.org/wiki?curid=9360", "title": "Irlanda del Nord", "text": "L'Irlanda del Nord (inglese: \"Northern Ireland\"; irlandese: \"Tuaisceart \u00c9ireann\"; Ulster Scots: \"Norlin Airlann\") \u00e8 una delle quattro nazioni costitutive del Regno Unito. Oltre che come nazione, \u00e8 variabilmente descritta come stato, come regione o provincia del Regno Unito a seconda dei contesti. Copre un'area di \u00a0km\u00b2 nella parte nord-orientale dell'isola d'Irlanda e confina con la Repubblica d'Irlanda.\nA partire dalla firma dell'accordo del Venerd\u00ec Santo nel 1998, l'Irlanda del Nord ha ampi margini di auto-governo all'interno del Regno Unito; secondo tale accordo, coopera con la Repubblica d'Irlanda in alcuni ambiti, mentre altri temi sono riservati al governo britannico, anche se la Repubblica d'Irlanda \"pu\u00f2 proporre nuovi punti di vista e opinioni\" con \"sforzi determinati a risolvere i disaccordi tra i due governi\".\nL'Irlanda del Nord fu creata nel 1921, quando l'Irlanda fu divisa in \"Irlanda del Nord\" e \"Irlanda del Sud\" con una legge del 1920 (\"Government of Ireland Act\") del Parlamento del Regno Unito. Diversamente dall'Irlanda del Sud, che sarebbe divenuta lo Stato Libero d'Irlanda nel 1922, la maggioranza della popolazione dell'Irlanda del Nord era unionista e lealista con il Regno Unito in quanto gran parte della popolazione era protestante e discendente di coloni provenienti dalla Gran Bretagna; tuttavia, una minoranza significativa, principalmente cattolica, era nazionalista e repubblicana, e voleva pertanto una Irlanda unita indipendente dal dominio britannico. Oggi, i primi si descrivono generalmente come britannici, mentre i secondi come irlandesi; alcune persone di entrambe le comunit\u00e0 si definiscono nord-irlandesi. \nStoricamente, l'Irlanda del Nord era segnata da discriminazione e ostilit\u00e0 tra le due comunit\u00e0, in quella che David Trimble, vincitore del Premio Nobel per la pace, defin\u00ec una \"casa fredda\" per i cattolici. Verso la fine degli anni 1960, i conflitti tra le due comunit\u00e0 e le forze statali coinvolte, sfociarono nei tre decenni di violenze note come Conflitto nordirlandese\" (o \"The Troubles\" in lingua inglese), che costarono la vita a oltre tremila persone e causarono oltre 50.000 feriti. \nL'Accordo del Venerd\u00ec Santo del 1998 fu un grande passo in avanti nel processo di pace, anche se il confessionalismo e la segregazione religiosa rimangono ancora gravi problemi sociali.\nL'Irlanda del Nord \u00e8 stata storicamente la regione pi\u00f9 industrializzata dell'isola. Dopo il declino seguito al periodo di turbolenza politica e sociale dei Troubles, la sua economia \u00e8 cresciuta fortemente a partire dalla fine degli anni 1990. Ci\u00f2 fu dovuto in parte al \"dividendo di pace\" e in parte a causa dell'aumento dei commerci con la Repubblica d'Irlanda, maggiore libert\u00e0 di movimento dovuta alla fine dei controlli di sicurezza dell'Esercito Britannico e una netta diminuzione dei problemi di sicurezza. Tutto questo ha portato all'aumento del turismo, investimenti e commerci da tutto il mondo. La disoccupazione nell'Irlanda del Nord ha toccato il suo massimo nel 1986, con il 17,2%, per poi scendere fino al 6,1% nell'agosto 2014 e per poi decrescere ulteriormente dell'1,2% nel corso dell'anno, in maniera simile al 6,2% del complesso del Regno Unito. Il 58,2% dei disoccupati non ha occupazione da oltre un anno.\nLe principali personalit\u00e0 artistiche e sportive dell'Irlanda del Nord includono Van Morrison, Rory McIlroy, Joey Dunlop e George Best. Alcuni che provengono dall'Irlanda del Nord hanno successivamente chiesto ed ottenuto la cittadinanza irlandese, come ad esempio il poeta S\u00e9amus Heaney; al tempo stesso anche cittadini irlandesi che vogliano stabilirsi in Irlanda del Nord o in Gran Bretagna possono ottenere la cittadinanza britannica con modalit\u00e0 pi\u00f9 semplici rispetto ad altri immigrati. I legami culturali tra Irlanda del Nord, il resto dell'Irlanda e la parte restante del Regno Unito sono complessi, in quanto l'Irlanda del Nord gode di un mix culturale che proviene dall'Irlanda e dal Regno Unito. In molti sport, l'isola dell'Irlanda compete con un'unica squadra, con l'eccezione del calcio e del netball, le cui organizzazioni sono separate da quelle della Repubblica d'Irlanda.\nL'Irlanda del Nord compete singolarmente ai Giochi del Commonwealth, e gli atleti della nazione possono competere sia con la Gran Bretagna, sia con l'Irlanda ai Giochi olimpici.\nIn quanto territorio appartenente al Regno Unito, ha avuto come motto \"Quis separabit?\" (in latino significa \"Chi potr\u00e0 separarci?\"). Dopo lo scoppio dei \"Troubles\" \u00e8 stato adottato dall'UDA.\nStoria.\nL'area oggi conosciuta come Irlanda del Nord ha una storia molto variegata. Dall'essere la culla del nazionalismo irlandese, all'epoca in cui in altre parti dell'Irlanda si diffondevano gli insediamenti voluti da Elisabetta I e Giacomo I d'Inghilterra, divenne essa stessa la principale area di insediamento dei coloni provenienti dalla Scozia. Ogni giorno, l'Irlanda del Nord \u00e8 un caleidoscopio di rivalit\u00e0, rappresentato a Belfast da intere comunit\u00e0 che sventolano il tricolore della repubblica d'Irlanda o la Union Flag, che simboleggia l'identit\u00e0 britannica, mentre anche nelle zone meno popolate, perfino i paracarri sono dipinti di verde bianco e arancio o in rosso bianco e blu, a seconda se la comunit\u00e0 locale \u00e8 nazionalista/repubblicana o unionista/lealista.\nIl periodo dell'autogoverno.\nNel 1920 fu concesso l'auto-governo bench\u00e9 non fosse stato richiesto e anzi era avversato da alcuni esponenti politici locali, come sir Edward Carson. Il governo locale, guidato da James Craig e dai primi ministri che gli succedettero, avvi\u00f2 una politica di discriminazione nei confronti della minoranza nazionalista/cattolica, che si sentiva molto pi\u00f9 legata alla neonata Repubblica d'Irlanda che alla corona britannica.\nUsando le parole del leader unionista David Trimble (primo ministro dell'Irlanda del Nord e premio Nobel per la pace nel 1998), l'Irlanda del Nord divenne \"un luogo freddo per i cattolici\". I distretti elettorali vennero modellati in modo tale (gerrymandering) che il controllo dei consigli cittadini venisse assicurato ai protestanti. A questo fine vennero anche stretti accordi elettorali che davano alle imprese alcune agevolazioni in cambio di voti.\nNegli anni 1960, il primo ministro unionista moderato Terence O'Neill cerc\u00f2 di riformare il sistema, ma incontr\u00f2 la dura opposizione dei leader estremisti protestanti come il reverendo Ian Paisley. La crescente pressione per le riforme da parte dei nazionalisti e la totale chiusura da parte degli estremisti unionisti port\u00f2 alla nascita di un movimento per i diritti civili guidato da figure come John Hume, Austin Currie e altri. Gli scontri tra i manifestanti e le forze di polizia britanniche (Royal Ulster Constabulary) alzarono il livello della disputa. L'esercito britannico venne inizialmente inviato nell'Ulster dal ministro dell'interno britannico James Callaghan, per proteggere i nazionalisti dagli attacchi, e all'inizio fu accolto calorosamente dalla popolazione.\nIl conflitto armato degli anni settanta e ottanta.\nLa situazione, per\u00f2, si infiamm\u00f2 il 30 gennaio 1972, quando dei paracadutisti britannici uccisero a Derry quattordici civili disarmati. Per reazione all'eccidio (passato alla storia come \"domenica di sangue\" o \"Bloody sunday\"), i nazionalisti si rivoltarono contro l'esercito britannico. In poche settimane, in seguito al diniego del governo unionista guidato da Brian Faulkner di cedere al governo britannico i poteri relativi a giustizia e ordine pubblico, il parlamento dell'Irlanda del Nord venne sospeso e Londra riprese il governo della provincia (\"Direct Rule\") il 24 marzo 1972.\nL'apparizione della Provisional IRA (un gruppo di fuoriusciti dall'Official IRA), e la campagna di violenza condotta da gruppi terroristici lealisti quali l'Ulster Defence Association e altri, port\u00f2 l'Irlanda del Nord sull'orlo della guerra civile. Lungo tutti gli anni 1970 e 1980, gli estremisti di entrambi gli schieramenti portarono avanti una serie di omicidi, attentati e ferimenti, spesso ai danni di civili innocenti.\nAlcuni politici britannici, soprattutto l'ex ministro laburista Tony Benn, furono fautori del ritiro della Gran Bretagna dall'Irlanda. I vari governi irlandesi espressero tuttavia un forte dissenso, prefigurando il rischio di ulteriori scontri e di esodi di massa dei nazionalisti nelle contee occidentali e dei lealisti verso le contee orientali. La paura pi\u00f9 forte era quella di una guerra civile che avrebbe coinvolto anche Repubblica d'Irlanda e Scozia, che avevano forti legami con le comunit\u00e0 nordirlandesi.\nLa pace degli anni novanta e il periodo successivo.\nDopo aver provato senza successo nuovi sistemi di governo, si arriva agli anni 1990, durante i quali, il fallimento della campagna dell'IRA per l'ottenimento del supporto delle masse o il ritiro britannico, e in particolare il disastro sul piano delle relazioni pubbliche seguito alla strage di Enniskillen e il cambio ai vertici repubblicani tra Ruair\u00ed \u00d3 Br\u00e1daigh e Gerry Adams, videro un allontanamento dal conflitto armato a favore dell'impegno politico.\nQuesti cambiamenti furono seguiti dalla comparsa di nuovi leader a Dublino (Albert Reynolds), Londra (John Major e poi Tony Blair) e nello schieramento unionista (David Trimble). I contatti inizialmente stabilitisi tra Adams e John Hume, capo del Partito Social Democratico Laburista, sfociarono in negoziati che coinvolgevano tutte le parti in causa e produssero l'accordo di Belfast del 10 aprile 1998 (pi\u00f9 noto come \"accordo del Venerd\u00ec Santo\"), che il mese successivo fu approvato a maggioranza da entrambe le comunit\u00e0 in Irlanda del Nord, chiamate ad esprimersi in referendum separati. Contestualmente, fu emendata la costituzione della Repubblica d'Irlanda, nella quale scomparve la rivendicazione dei territori nordirlandesi e fu esplicitato il riconoscimento del diritto di esistere dell'Irlanda del Nord, fatto salvo il desiderio nazionalista di una Irlanda unita.\nCon l'Accordo del Venerd\u00ec Santo, fu reintrodotto il parlamento nordirlandese e si stabil\u00ec che il governo locale avrebbe rispettato nella sua composizione la rappresentativit\u00e0 di tutti i maggiori partiti. Il leader unionista David Trimble guid\u00f2 il primo governo dell'Irlanda del Nord dopo la stipula dell'accordo del Venerd\u00ec santo. Per un presunto ritardo da parte dell'IRA nell'implementare lo smantellamento del proprio arsenale e la scoperta di una rete di spionaggio dell'IRA operante all'interno delle istituzioni, l'assemblea e l'esecutivo furono sospesi, ma la situazione torn\u00f2 serena nel volgere di breve tempo.\nIl cambiamento di clima venne rappresentato dalla visita di Elisabetta II alla sede del Parlamento a Stormont, dove incontr\u00f2 i rappresentanti unionisti cos\u00ec come quelli nazionalisti, e parl\u00f2 del diritto dei cittadini nordirlandesi che si sentono irlandesi di essere trattati con eguali diritti di quelli che si sentono britannici. Similmente, il presidente irlandese Mary McAleese, nella sua visita, si incontr\u00f2 con i ministri nazionalisti e con i locali rappresentanti della corona di ogni contea.\nLe elezioni del 2016 hanno assegnato la maggioranza relativa al Partito Unionista Democratico (DUP), con il 29,2% dei consensi, davanti al Sinn F\u00e9in (24%), al Partito Unionista dell'Ulster (UUP, 12,6%) e al Partito Socialdemocratico e Laburista (SDLP, 12%). Il governo di coalizione \u00e8 guidato dal leader unionista Arlene Foster del DUP, mentre il vice ministro \u00e8 Michelle O'Neill del Sinn F\u00e9in.\nGeografia fisica.\nTerritorio.\nL'Irlanda del Nord fu ricoperta da una calotta di ghiaccio per quasi tutta l'ultima era glaciale, oltre che in numerose occasioni precedenti; la conseguenza di ci\u00f2 si pu\u00f2 notare nella massiccia presenza di drumlin nelle contee di Fermanagh, Armagh, Antrim e in particolare Down. Il centro della geografia dell'Irlanda del Nord \u00e8 il Lough Neagh, che si estende per 391\u00a0km\u00b2, ed \u00e8 il pi\u00f9 grande lago presente sia sull'isola d'Irlanda, sia sulle isole britanniche. Un secondo gruppo di laghi \u00e8 incentrato intorno al Lough Erne, a Fermanagh. L'isola pi\u00f9 estesa dell'Irlanda del nord \u00e8 Rathlin, al largo della costa settentrionale della contea di Antrim. Lo Strangford Lough \u00e8 la pi\u00f9 grande insenatura delle isole britanniche, e si estende per 150\u00a0km\u00b2.\nVi sono una serie di altopiani nei Monti Sperrin (che costituiscono un'estensione della catena montuosa della Caledonia), con consistenti depositi di oro, granito sulle Montagne di Mourne, e basalto, come anche catene minori nella contea di Armagh e lungo il confine Fermanagh-Tyrone. Le colline non sono eccessivamente elevate; soltanto Slieve Donard, nei Mourne, raggiunge l'altitudine di 850 metri s.l.m. e rappresenta il punto pi\u00f9 alto dell'Irlanda del Nord. Il picco pi\u00f9 alto intorno a Belfast \u00e8 Cavehill. L'attivit\u00e0 vulcanica che ha creato il plateau di Antrim ha costituito anche una serie di pilastri geometrici conosciuti come Selciato del gigante (\"Giant's Causeway\" in lingua inglese), sulla costa settentrionale di Antrim. Nella stessa regione sono presenti anche il ponte di corda di Carrick-a-Rede, il Tempio di Mussenden e i Glens of Antrim.\nL'Alto e Basso fiume Bann, Foyle e Blackwater formano fertili pianure, con eccellenti terre coltivabili che si trovano anche nella parte nord ed est di Down, anche se gran parte della zona collinare \u00e8 marginale e adatta all'agricoltura.\nLa valle del fiume Lagan \u00e8 dominata da Belfast, la cui area metropolitana include circa un terzo della popolazione dell'Irlanda del Nord, con elevata urbanizzazione e industrializzazione lungo tutta la Valle del Lagan e su entrambe le coste del Belfast Lough.\nClima.\nL'Irlanda del Nord ha un clima oceanico temperato, maggiormente umido nell'ovest piuttosto che nell'est, anche se la copertura di nubi \u00e8 persistente in tutta la regione. Il meteo \u00e8 poco prevedibile in tutto l'anno, e anche se le stagioni sono distinte, esse sono molto meno pronunciate che nell'interno dell'Europa o nella parte orientale dell'America del Nord. La temperatura massima media durante il giorno a Belfast \u00e8 di circa 6,5 \u00b0C in gennaio e 17,5\u00a0\u00b0C in luglio. Il clima umido e la deforestazione estensiva dei XVI e XVII secolo ha portato alla presenza in tutta la regione di prati verdi rigogliosi. La temperatura massima registrata \u00e8 stata di 30,8\u00a0\u00b0C a Knockarevan, presso Garrison, nella contea di Fermanagh il 30 giugno 1976 e a Belfast il 12 luglio 1983. La temperatura minima pi\u00f9 bassa mai registrata \u00e8 stata di \u201318,7\u00a0\u00b0C a Castlederg, nella contea di Tyrone, il 23 dicembre 2010.\nGeografia antropica.\nCitt\u00e0.\nIn Irlanda del Nord ci sono cinque importanti insediamenti con lo status di citt\u00e0:\nPaesi e villaggi.\nDi seguito \u00e8 riportato un elenco di paesi con almeno 4.500 abitanti:\nPopolazione.\nEvoluzione demografica.\nLa popolazione dell'Irlanda del Nord \u00e8 cresciuta ogni anno dal 1978.\nLa popolazione nel 2011 era di 1 810 863 abitanti\nDivisione culturale.\nL'Irlanda del Nord \u00e8 un'entit\u00e0 complessa, divisa tra due comunit\u00e0 culturalmente differenti, gli unionisti (pro-Regno Unito) e i repubblicani (pro-Repubblica d'Irlanda). Entrambe sono spesso descritte in base alla loro appartenenza religiosa; gli unionisti sono principalmente cristiani protestanti (con una predominanza della fede presbiteriana), mentre i repubblicani sono principalmente cristiani cattolici di rito romano. Ad ogni modo, contrariamente a quanto si crede comunemente, non tutti i cattolici sono repubblicani e non tutti i protestanti sono unionisti.\nQuando venne fondata, a seguito del \"Government of Ireland Act\" (o \"Fourth Home Rule Act\"), l'Irlanda del Nord fu strutturata geograficamente in modo da avere una maggioranza unionista. Le paure unioniste su ci\u00f2 che sarebbe successo alla propria comunit\u00e0 formavano la base della loro opposizione a un'Irlanda unita e portarono alla creazione di due stati. Comunque da allora la percentuale di popolazione cattolica in Irlanda del Nord \u00e8 aumentata a scapito di quella protestante.\nReligione.\nL'appartenenza religiosa, in base ai dati dei censimenti fatti dal 1961 al 2011, \u00e8 cambiata come di seguito riportato:\nNel 2001 come ambiente culturale, il 53,1% della popolazione dell'Irlanda del Nord proveniva da un ambiente protestante, il 43,8% da un ambiente cattolico, lo 0,4% da ambienti non cristiani e il 2,7% da contesti non religiosi..\nPolitica.\nIl Parlamento dell'Irlanda del Nord \u00e8 l'Assemblea dell'Irlanda del Nord, composta di 90 membri. Legifera su un'ampia gamma di materie e nomina l'esecutivo.\nSuddivisioni: le Sei Contee.\nL'Irlanda del Nord viene anche detta, impropriamente, \"Ulster\" o, pi\u00f9 propriamente, \"le Sei Contee\". L'Ulster \u00e8 una delle quattro province storiche dell'isola, ed \u00e8 composta da nove contee di cui tre fanno parte della Repubblica d'Irlanda. Le rimanenti sei compongono l'Irlanda del Nord e sono:\nLa suddivisione storica in contee non ha per\u00f2 alcuna rilevanza amministrativa.\nI distretti.\nL'Irlanda del Nord \u00e8 suddivisa in 11 distretti; sono queste le suddivisioni amministrative principali dell'Irlanda del Nord, possedendo un'autonomia politica ed economica precisa, al contrario delle contee, il cui valore, in questo Stato, \u00e8 oramai solamente simbolico.\nBandiera e inno.\nL'Irlanda del Nord non ha una bandiera ufficiale dal 1972, dopo i noti fatti del Bloody Sunday. Dal 1953 al 1972 \u00e8 stata in uso ufficialmente una particolare composizione formata dalla bandiera dell'Inghilterra, con al centro una stella di Davide bianca contenente la mano rossa molto diffusa nell'Ulster sovrastata da una corona rappresentante la monarchia britannica. Questa bandiera fu sospesa come bandiera ufficiale per motivi di sicurezza e ordine pubblico, e viene usata attualmente soltanto per manifestazioni sportive o per rare occasioni internazionali.\nAd oggi, nessuna bandiera ufficiale ha preso il posto di quella precedente; i lealisti usano il vecchio emblema o l'Union Jack britannico, mentre i nazionalisti il tricolore irlandese. Alcuni proposero l'adozione della vecchia bandiera di San Patrizio, ma venne ritenuta anch'essa troppo legata all'antico impero britannico: durante l'occupazione britannica, era il simbolo dell'Irlanda insieme all'arpa dorata su sfondo verde. Altri invece hanno proposto l'uso del simbolo dell'Ulster, che, tuttavia, non identifica al meglio il paese, in quanto tre contee della provincia dell'Ulster sono parte della Repubblica d'Irlanda.\nStessa sorte per l'inno nazionale: talvolta, viene intonato l'inno britannico \"God save the Queen\", talvolta la vecchia musica \"A Londonderry Air\", nota anche (per il testo di una canzone novecentesca che usa la stessa musica) come \"Danny Boy\".\nNel rugby, almeno nella versione di gioco a 15, essendoci un'unica nazionale per Irlanda del Nord e Repubblica d'Irlanda, viene eseguito dagli '90 un inno appositamente creato (\"Ireland's Call\"). Solo per le partite giocate nella Repubblica d'Irlanda viene eseguito prima l'inno della repubblica (\"Soldier's Song\").\nLegge.\nL'Irlanda del Nord ha un sistema giuridico e amministrativo evoluto da quello in vigore prima della partizione dell'isola e deriva quindi da quello del Regno Unito. Ha mantenuto il potere gestionale in questi ambiti dal 1921 fino al 1972. Dal 1972 al 1999 (tranne per un breve periodo nel 1974), le leggi e l'amministrazione dell'Irlanda del Nord sono stati gestiti direttamente da Westminster. Tra gli anni 1999 e 2002 (eccetto durante una breve sospensione), e dal maggio 2007, il potere \u00e8 tornato al governo dell'Irlanda del Nord.\nCittadinanza e identit\u00e0.\nCome parte del Regno Unito, i nordirlandesi sono cittadini britannici. Essi hanno per\u00f2, anche il diritto di cittadinanza irlandese di nascita, come stabilito nell'accordo di Belfast del 1998 tra il governo britannico e irlandese, il quale, prevede che \u00ab\"\u00e8 un diritto di nascita di tutto il popolo dell'Irlanda del Nord di identificare se stessi ed essere accettati come irlandesi o britannici, o entrambi, in quanto possono cos\u00ec scegliere, di conseguenza i due governi confermano questo diritto che non sar\u00e0 influenzato da qualsiasi futura modifica dello status dell'Irlanda del Nord.\u00bb\"\nCome risultato dell'accordo, la Costituzione irlandese \u00e8 stata modificata in modo che le persone nate in Irlanda del Nord possono avere il diritto di essere cittadini irlandesi sulla stessa base di persone provenienti da qualsiasi altra parte dell'isola d'Irlanda.\nEconomia.\nL'economia dell'Irlanda del Nord \u00e8 la pi\u00f9 esigua rispetto alle altre tre maggiori economie che formano il Regno Unito. L'Irlanda del Nord ha avuto tradizionalmente un'economia industriale, in particolare nella cantieristica navale, fabbricazione di cordami e tessuti. La maggior parte dell'industria pesante \u00e8 stata sostituita dai servizi, in primo luogo dal settore pubblico. Il turismo svolge un ruolo importante per l'economia locale. Pi\u00f9 recentemente l'economia ha beneficiato di grandi investimenti di importanti multinazionali nel settore dell'alta tecnologia, grazie alle agevolazioni governative e alla presenza di forza lavoro qualificata.\nCon il miglioramento della sua reputazione a livello internazionale, l'Irlanda del Nord inoltre ha di recente assistito a un aumento del numero di turisti. Le attrazioni includono festival culturali, musica e manifestazioni artistiche tradizionali, paesaggi e siti di interesse geografico, edifici pubblici. Dal 1987, nonostante qualche opposizione, ai pub \u00e8 stato concesso di aprire anche la domenica.\nArte e cultura.\nCultura.\nIl Ciclo dell'Ulster \u00e8 un'opera in versi poetici e prosa che ruota attorno agli eroi dell'Ulaid (odierno Ulster orientale). \u00c8 uno dei maggiori cicli epici della mitologia irlandese insieme al \"Ciclo mitologico\", al \"Ciclo feniano\" e al \"Ciclo storico\".\nIl ciclo si incentra attorno al regno di Conchobar mac Nessa, che sarebbe stato sovrano dell'Ulster pi\u00f9 o meno al tempo di Cristo. Regn\u00f2 dalla localit\u00e0 di Emain Macha (poi nota in inglese come Navan Fort), vicino ad Armagh, ed ebbe come acerrimi rivali la regina Medb e re Ailill del Connacht e come alleati Fergus mac R\u00f3ich, ex sovrano dell'Ulster. Il principale eroe della saga \u00e8 C\u00fachulainn, nipote di Conchobar.\nMusica.\nIl paese \u00e8 noto per aver dato i natali al gruppo musicale The Priests, composto da sacerdoti cattolici.\nIl chitarrista nordirlandese Eric Bell fece parte del gruppo irlandese dei Thin Lizzy nel suo primo periodo \"Irish folk-rock\", dal 1971 al 1973. Dello stesso gruppo fece parte per un breve periodo anche il chitarrista Gary Moore, fondatore degli Skid Row.\nDa Belfast proviene il famoso gruppo indie rock degli Snow Patrol oltre alla band punk degli Stiff Little Fingers e al musicista e cantante Van Morrison.\nAltri aspetti culturali.\nL'Irlanda del nord \u00e8 anche famosa per aver costruito il pi\u00f9 noto e lussuoso transatlantico della storia: L'RMS Titanic, naufragato a causa di una collisione con un iceberg nell'oceano Atlantico, nella notte tra il 14 e il 15 aprile 1912. Il Titanic era motivo per l'Irlanda britannica, di far vedere cosa erano capaci di fare i potenti protestanti e qual era la posta in gioco da loro scommessa, e occasione per mostrare quindi al governo britannico, ma anche al resto del mondo, che la ricchezza e la prosperit\u00e0 dell'Irlanda era data grazie all'operato e al comando dei potenti industriali protestanti. Ma il Titanic \u00e8 stato anche un simbolo e un motivo di cambiamento per tutti gli irlandesi. Grazie al cantiere navale di Belfast Harland &amp; Wolff, il pi\u00f9 grande cantiere navale del mondo ai primi del 900', nacquero i primi movimenti sindacali a tutela dei lavoratori; inoltre durante la costruzione del Titanic sono state eseguite importanti ricerche sulla duttilit\u00e0, composizione, lavorazione e flessibilit\u00e0 del metallo, che hanno portato a importanti e significativi miglioramenti per le successive costruzioni del cantiere irlandese, ma anche per tutti i cantieri navali del resto del mondo.\nSport.\nIn Irlanda del Nord lo sport \u00e8 popolare e importante nella vita di molte persone. Alcuni sport tendono ad essere organizzati in tornei unici per tutta l'isola, come nel caso del calcio gaelico, rugby, hockey, pallacanestro, cricket e l'hurling. La principale eccezione \u00e8 data dal calcio, per il quale esiste nell'Irlanda del Nord una Federazione calcistica indipendente. A livello olimpico invece, un atleta nordirlandese pu\u00f2 scegliere se rappresentare la Gran Bretagna o l'Irlanda; per i Giochi di , ad esempio, di venti atleti nordirlandesi, tredici optarono per il Consiglio Olimpico d'Irlanda, mentre gli altri sette gareggiarono per la British Olympic Association.\nRicordiamo, tra i migliori calciatori nordirlandesi, George Best, inserito nella lista FIFA 100."}
{"id": "9361", "revid": "125891574", "url": "https://it.wikipedia.org/wiki?curid=9361", "title": "Corpo nero", "text": "In fisica un corpo nero \u00e8 un oggetto ideale che assorbe tutta la radiazione elettromagnetica incidente senza rifletterla, ed \u00e8 perci\u00f2 detto \"nero\" secondo l'interpretazione classica del colore dei corpi.\nAssorbendo tutta l'energia incidente, per la legge di conservazione dell'energia il corpo nero re-irradia tutta l'energia assorbita (coefficiente di emissione uguale a quello di assorbimento e pari a uno). Si tratta di una idealizzazione fisica, dal momento che in natura non esistono corpi che soddisfano perfettamente tale caratteristica.\nLa radiazione emessa da un corpo nero viene detta radiazione del corpo nero e la densit\u00e0 di energia irradiata spettro di corpo nero. Lo spettro (intensit\u00e0 o densit\u00e0 della radiazione emessa in funzione della lunghezza d'onda o della frequenza) di un corpo nero \u00e8 uno spettro dalla caratteristica forma a \"campana\" (pi\u00f9 o meno asimmetrica e pi\u00f9 o meno schiacciata) dipendente unicamente dalla sua temperatura T e non dalla materia che lo compone. La differenza tra lo spettro di un oggetto reale (per esempio il sole) e quello di un corpo nero ideale permette di individuare la composizione chimica di tale oggetto (nel caso del sole, idrogeno ed elio). Tale analisi viene realizzata nell'ambito della spettroscopia.\nNegli esperimenti in laboratorio un corpo nero \u00e8 costituito da un oggetto cavo mantenuto a temperatura costante (una sorta di forno) le cui pareti emettono e assorbono continuamente radiazioni su tutte le possibili lunghezze d'onda dello spettro elettromagnetico. Come evidenziato nel grafico a lato, applicando le equazioni di Maxwell alle radiazioni emesse e assorbite dalle pareti, risulta che al diminuire della lunghezza d'onda si ottengono valori di intensit\u00e0 di irraggiamento (W/m\u00b2) che tendono all'infinito (cadendo cos\u00ec nel problema noto come \u201ccatastrofe ultravioletta\u201d), in palese contraddizione con i dati sperimentali secondo cui tali valori tendono invece a zero. Storicamente la soluzione del \"problema dello spettro del corpo nero\" \u00e8 stata una delle basi della meccanica quantistica e pi\u00f9 in generale della fisica moderna.\nEvoluzione storica.\nIl termine e il concetto di \"corpo nero\" venne introdotto per la prima volta da Gustav Kirchhoff nel 1862. Lo spettro di un corpo nero venne correttamente interpretato per la prima volta nel 1900 da Max Planck (vincitore del premio Nobel nel 1918), il quale ipotizz\u00f2 che la radiazione elettromagnetica fosse emessa e assorbita dagli atomi solo in pacchetti discreti, o quanti, di energia proporzionale alla frequenza dell'onda elettromagnetica. Introducendo l'ipotesi dei quanti Planck verific\u00f2 che i calcoli teorici combaciavano con i dati sperimentali. Nonostante questo importante successo, che rappresenta il primo mattone della nascente \"teoria dei quanti\" o meccanica quantistica, lo stesso Planck ritenne, per diversi anni, che i quanti fossero soltanto un espediente matematico per fare tornare i conti e non un fenomeno reale.\nFu poi Einstein nel 1905 a riprendere e rilanciare la teoria dei quanti nell'ambito dei suoi studi sull'effetto fotoelettrico, per spiegare l'emissione di elettroni dalla superficie di un metallo colpito da radiazione elettromagnetica (effetto anche questo non spiegabile con la classica teoria ondulatoria di Maxwell). Secondo Albert Einstein (vincitore del premio Nobel nel 1921) non solo gli atomi emettono e assorbono energia per \u201cpacchetti finiti\u201d di energia, i quanti (come aveva proposto Max Planck), ma \u00e8 la stessa radiazione elettromagnetica a essere costituita da quanti di luce, ossia da quantit\u00e0 finite di energia, poi denominati fotoni nel 1926. In altri termini, poich\u00e9 la radiazione elettromagnetica \u00e8 quantizzata, l'energia non \u00e8 distribuita in modo uniforme sull'intero fronte dell'onda elettromagnetica, ma concentrata in grumi (noduli) di energia, i fotoni.\nLa teoria dei quanti di luce (fotoni) trov\u00f2 la sua conferma definitiva dagli studi sperimentali dei fisici americani Robert Millikan e Arthur Compton, vincitori del Premio Nobel per la fisica, rispettivamente, nel 1923 e 1927.\nDescrizione.\nOrigine fisica.\nL'origine dell'irradiazione elettromagnetica dei corpi per effetto macroscopico della temperatura formula_1 va ricercata a livello microscopico come conseguenza del moto di roto-vibrazione molecolare di agitazione termica e quindi delle correnti elettriche variabili nel tempo degli elementi portatori di carica elettrica (protoni ed elettroni) in accordo con le leggi base dell'elettrodinamica classica ovvero le equazioni di Maxwell. La frequenza formula_2 e l'intensit\u00e0 formula_3 dell'onda elettromagnetica aumentano all'aumentare della temperatura formula_1 in conseguenza dell'aumentato moto di agitazione molecolare ovvero dunque delle correnti elettriche atomico-molecolari associate.\nCaratteristiche.\nCome detto sopra, un corpo nero \u00e8 un radiatore ideale, emettendo il maggior flusso possibile per unit\u00e0 di superficie, a ogni lunghezza d'onda per ogni data temperatura. Un corpo nero inoltre, assorbe tutta l'energia radiante incidente su di esso: ovvero nessuna energia viene riflessa o trasmessa. I corpi reali invece si discostano pi\u00f9 o meno sensibilmente da questa definizione e sono perci\u00f2 detti corpi grigi. In altri termini si pu\u00f2 dire che tutti i corpi reali si comportano pi\u00f9 o meno come corpi neri a meno della loro riflettivit\u00e0 e trasmittanza essendo in realt\u00e0 corpi grigi.\nLa distribuzione di intensit\u00e0 della radiazione di un corpo nero alla temperatura formula_1 \u00e8 data dalla legge della radiazione di Planck:\ndove formula_7 \u00e8 la quantit\u00e0 di energia emessa da una superficie di corpo nero sotto forma di radiazione per unit\u00e0 di superficie emittente, di tempo, e nell'intervallo di frequenze della radiazione stessa compreso tra formula_8 e formula_9 (emittanza spettrale), formula_10 \u00e8 la costante di Planck, formula_11 \u00e8 la velocit\u00e0 della luce e formula_12 \u00e8 la costante di Boltzmann.\nEspressa in funzione della lunghezza d'onda la distribuzione d'intensit\u00e0 prende la forma:\n\u00c8 importante osservare che l'espressione di Planck scritta sopra non va intesa in alcun modo come una funzione nel senso ordinario, bens\u00ec come una funzione generalizzata nel senso delle distribuzioni, cio\u00e8 essa ha valore soltanto in espressioni integro-differenziali: pertanto la caratteristica di presentare, per esempio, un massimo in corrispondenza di una determinata frequenza, massimo di emissione che si sposta verso le alte frequenze al crescere della temperatura (legge di Wien), si ritrova anche esprimendo la distribuzione planckiana in termini di lunghezze d'onda, in tal caso la legge di Wien si esprime dicendo che la lunghezza d'onda in corrispondenza della quale vi \u00e8 massima radiazione si sposta verso lunghezze d'onda pi\u00f9 piccole al crescere della temperatura, ma la lunghezza d'onda in corrispondenza della quale, a una data temperatura, vi \u00e8 il massimo di emissione, non corrisponde alla frequenza a cui, alla medesima temperatura, vi \u00e8 il massimo di emissione.\nLa lunghezza d'onda alla quale l'intensit\u00e0 della radiazione emessa dal corpo nero \u00e8 massima \u00e8 data dalla legge di Wien\ne la potenza totale emessa per unit\u00e0 di superficie (appunto, l'intensit\u00e0) \u00e8 data dalla legge di Stefan-Boltzmann\ncon\nEntrambe queste leggi sono deducibili dalla legge della radiazione di Planck, la prima cercandone il massimo in termini della lunghezza d'onda, la seconda integrando la funzione su tutte le frequenze da zero ad infinito.\nL'oggetto pi\u00f9 simile a un corpo nero che si possa realizzare in laboratorio \u00e8 un corpo cavo dalle pareti interne riflettenti sul quale \u00e8 praticato un piccolo foro: la luce in ingresso dal foro resta intrappolata all'interno del corpo perch\u00e9 la probabilit\u00e0 che essa fuoriesca dal foro \u00e8 molto bassa. In astronomia alcuni oggetti come le stelle sono approssimativamente dei corpi neri. Uno spettro da corpo nero quasi perfetto viene esibito dalla radiazione cosmica di fondo, la cui temperatura \u00e8 di circa 2,7 kelvin.\n\u00c8 importante ricordare che un qualunque corpo che si trovi a temperatura formula_17 \u00e8 sorgente di radiazione elettromagnetica dovuta al moto di agitazione termica degli atomi che lo compongono. L'emissione di energia elettromagnetica avviene a spese dell'energia termica.\nDunque all'interno della cavit\u00e0 sar\u00e0 sempre presente una radiazione termica, e nel caso in cui la temperatura rimanga costante (condizioni di equilibrio termodinamico) la distribuzione di radiazione viene detta \"spettro di corpo nero\".\nAll'aumentare della temperatura del corpo nero, oltre a emettere pi\u00f9 potenza elettromagnetica per la legge di Stefan-Boltzmann (campana meno schiacciata), per la legge di Wien il corpo stesso emetter\u00e0 il suo massimo (picco spettrale) di radiazione spostandosi sempre pi\u00f9 verso frequenze pi\u00f9 alte (lunghezze d'onda pi\u00f9 corte) passando cos\u00ec anche per il visibile come accade per le stelle (considerate corpi neri) giustificandone, in tal modo, la loro luminosit\u00e0 (solo in apparente contrasto con la definizione di corpo \"nero\").\nCalcolo dello spettro di corpo nero.\nConsideriamo una cavit\u00e0 al cui interno \u00e8 presente un mezzo di indice di rifrazione formula_18. Inoltre supponiamo che il mezzo sia omogeneo e isotropo per cui formula_18 \u00e8 invariante rispettivamente per traslazioni e rotazioni. Inoltre supponiamo che il dielettrico non sia ferromagnetico per cui formula_20 e formula_21. \nAll'interno della cavit\u00e0 \u00e8 possibile definire una densit\u00e0 di energia elettromagnetica ottenibile a partire dalle equazioni di Maxwell:\nper cui l'energia e.m. totale \u00e8\nA noi interessa calcolare la distribuzione spettrale di energia, ovvero la formula_24 per cui\nrappresenta la densit\u00e0 di energia e.m. presente con frequenza compresa tra formula_26 e formula_27.\nIl motivo per cui ci interessa questa quantit\u00e0 e non direttamente l'emittanza spettrale \u00e8 poich\u00e9 questa, formula_28, \u00e8 legata alla densit\u00e0 di energia del campo elettromagnetico all'interno della cavit\u00e0 dalla seguente relazione\nformula_29. \nPoich\u00e9 tra le due quantit\u00e0 vi \u00e8 solo un coefficiente di proporzionalit\u00e0, si pu\u00f2 passare dall'una all'altra immediatamente, e poich\u00e9 la densit\u00e0 di energia \u00e8 legata alla distribuzione della radiazione elettromagnetica all'interno della cavit\u00e0 all'equilibrio termico, essa sar\u00e0 soggetto dell'indagine nella trattazione seguente.\nAttraverso un breve ragionamento \u00e8 possibile vedere come la formula_24 possa dipendere esclusivamente dalla frequenza e temperatura e non dalla forma e materiale di cui \u00e8 costituita la cavit\u00e0.\nConsideriamo infatti due cavit\u00e0 di forma e materiale differente che si trovino alla stessa temperatura formula_1. In entrambe le cavit\u00e0 ci sar\u00e0 una certa distribuzione di energia elettromagnetica descritta dalle funzioni formula_32 e formula_33.\nSupponiamo che per una generica frequenza formula_34 valga:formula_35\nallora se uniamo le due cavit\u00e0 attraverso un collegamento ottico con un filtro che permetta il trasferimento di energia alla frequenza formula_26 ci sar\u00e0 un flusso di energia dalla cavit\u00e0 1 alla cavit\u00e0 2. Questo per\u00f2 va contro il secondo principio della termodinamica perch\u00e9 le due cavit\u00e0 si trovano alla stessa temperatura, dunque concludiamo che dev'essere formula_37, e formula_38.\nPer quanto detto possiamo limitarci a considerare una cavit\u00e0 che abbia una geometria semplice, per esempio un cubo di spigolo di lunghezza formula_39. Supponiamo che le pareti siano perfettamente conduttrici: allora \u00e8 possibile immagazzinare e conservare energia e.m. all'interno della cavit\u00e0 senza perdite purch\u00e9 le frequenze corrispondano alle frequenze di risonanza della cavit\u00e0. Le frequenze di risonanza della cavit\u00e0 sono quelle per cui si instaurano delle onde stazionarie, quindi nelle tre direzioni devono essere comprese un numero intero di semilunghezze d'onda. Vediamo per un lato:\ncon formula_41 numero intero. Siccome formula_42 si ottiene per la pulsazione\nConsiderando il caso tridimensionale, quello che si ottiene \u00e8 che le frequenze di risonanza della cavit\u00e0 considerata sono date da:\ncon formula_45 numeri interi.\nNotando che formula_46 dove formula_12 \u00e8 il vettore d'onda, possiamo riscrivere la precedente come\nSi noti poi che per ogni terna (formula_45) esistono due \"modi\" distinti: il \"trasversale elettrico\" e \"trasversale magnetico\".\nPer \"modo\" si intende una particolare configurazione dei campi elettrico e magnetico che soddisfi la condizione di risonanza. Il modo \"trasversale elettrico\" \u00e8 tale per cui in ogni punto della cavit\u00e0 il campo elettrico \u00e8 diretto nella direzione perpendicolare a formula_50; il modo \"trasversale magnetico\" \u00e8 tale per cui \u00e8 il campo magnetico ad avere direzione perpendicolare a formula_50 per ogni punto.\nVogliamo ora calcolare qual \u00e8 il numero di modi compresi tra 0 e una generica frequenza formula_26, cio\u00e8 tali da avere un vettore d'onda compreso in modulo tra 0 e formula_53.\nDunque ci mettiamo nello spazio delle fasi. Tutti i punti individuati da formula_54 che rispettano la condizione di risonanza formano un reticolo la cui cella unitaria ha dimensioni:formula_55. La condizione\nformula_56 individua una sfera nello spazio delle fasi.\nOgni celletta ha contigui otto modi (i vertici) e allo stesso tempo ogni vertice \u00e8 condiviso da otto cellette, concludiamo che si ha un modo per ogni cella (in realt\u00e0 due perch\u00e9 per ogni terna formula_54 c'\u00e8 un modo trasversale elettrico e trasversale magnetico come visto pi\u00f9 sopra).\n\u00c8 facile adesso calcolare il numero di modi compresi all'interno della sfera, tenendo conto che siamo interessati a un solo ottante perch\u00e9 formula_45 sono numeri naturali e come tali positivi:\ncio\u00e8\ndove formula_61 \u00e8 il volume della celletta nello spazio delle fasi.\nPer arrivare alla formula_24 ci interessa valutare il numero di modi per unit\u00e0 di volume e di frequenza, quindi ci interessa\nA questo punto \u00e8 semplice passare alla densit\u00e0 spettrale di energia, infatti \u00e8 sufficiente moltiplicare la precedente per il valore medio dell'energia dei modi alla frequenza formula_26. Proprio in questo passaggio si incontra l'incongruenza della fisica classica, che non riesce a spiegare l'andamento della distribuzione spettrale della radiazione emessa da un corpo nero.\nClassicamente la distribuzione di energia e.m. presente nella cavit\u00e0, e dovuta al moto di agitazione termica dei vari atomi delle pareti, deve essere la stessa di questa miriade di oscillatori armonici classici che si trovano a una temperatura formula_1.\nPrendiamo in considerazione una frequenza formula_26, la meccanica statistica ci dice che la probabilit\u00e0 che uno di questi oscillatori alla frequenza formula_26 e temperatura formula_1 abbia energia compresa tra formula_69 ed formula_70 \u00e8 data dalla legge di Boltzmann:\ndove formula_72 \u00e8 la costante di Boltzmann. Quindi il valor medio dell'energia vale\nPoniamo formula_74.\nSi nota facilmente che\nQuindi:\nPer cui secondo la fisica classica:\nLa precedente \u00e8 la formula classica di \"Rayleigh-Jeans\" e non riproduce affatto i dati sperimentali! Infatti la densit\u00e0 spettrale di energia tende a infinito per formula_34 tendente a infinito e quindi per formula_79 tendente a zero. Questo \u00e8 il cosiddetto fenomeno della \"catastrofe ultravioletta\". Inoltre si vede che integrando la densit\u00e0 spettrale di energia su tutte le frequenze possibili si ottiene un'energia infinita!\nEd \u00e8 proprio qui che entra in gioco Planck. Egli supera i problemi della fisica classica supponendo che la radiazione e.m. sia quantizzata, cio\u00e8 egli discretizza l'energia dei modi considerandola multipla di una quantit\u00e0 legata alla frequenza del modo stesso:\nAllo stesso tempo egli introduce una nuova distribuzione di probabilit\u00e0 per cui la probabilit\u00e0 che il modo in questione possegga un'energia formula_81 vale:\ninoltre siccome l'energia \u00e8 discretizzata gli integrali sono sostituiti da sommatorie e il valor medio dell'energia vale:\nanche in questo caso si ha che:\nla sommatoria che compare nella precedente \u00e8 una serie geometrica di ragione formula_85 per cui\ne finalmente riusciamo a ottenere l'espressione della densit\u00e0 spettrale di radiazione del corpo nero:\nla precedente riproduce bene i dati sperimentali se\nInoltre il numero medio di fotoni per modo \u00e8 dato da\ne per frequenze nel campo ottico formula_90 alla temperatura formula_91 vale formula_92.\nSi capisce quindi che a temperatura ambiente l'emissione nella banda del visibile (della larghezza di una sola ottava) \u00e8 completamente trascurabile.\nLegge di Wien.\nLa legge di Wien si ricava andando a considerare per quale lunghezza d'onda si ha un massimo di emissione. Per fare questo bisogna prima passare all'espressione della distribuzione spettrale in funzione di formula_93:\nper cui:\ne infine:\nPer semplificare i calcoli poniamo:\ne troviamo il massimo della funzione spettrale derivando rispetto a x:\nLa precedente \u00e8 un'equazione trascendente la cui soluzione approssimata \u00e8 formula_101, quindi\ne infine\ncon b costante,\nLa precedente esprime la legge di Wien per cui all'aumentare della temperatura il massimo di emissione si sposta verso lunghezze d'onda minori e quindi energie maggiori. Se ne deduce che al variare della temperatura del corpo varia il colore!\nIntroduciamo quindi il concetto di \"temperatura di colore\", come la temperatura cui corrisponde un ben determinato massimo di emissione. Questo \u00e8 per esempio il metodo utilizzato per capire quale sia la temperatura di forni particolarmente potenti per i quali \u00e8 chiaramente impossibile pensare all'utilizzo di un termometro e, allo stesso modo, \u00e8 anche utilizzato in astrofisica per stimare la temperatura superficiale delle stelle.\nLegge di Stefan - Boltzmann.\nLa legge di Stefan - Boltzmann riguarda l'intensit\u00e0 di radiazione emessa, quindi incominciamo con il calcolare l'espressione della densit\u00e0 di energia integrando la densit\u00e0 spettrale di energia su tutta la banda di frequenze:\nL'integrale che compare nella precedente espressione \u00e8 calcolabile esattamente e vale formula_108. Quindi\nLa densit\u00e0 di energia \u00e8 chiaramente un'energia per unit\u00e0 di volume. L'intensit\u00e0 \u00e8 un'energia per unit\u00e0 di superficie e di tempo, quindi in pratica una densit\u00e0 per una velocit\u00e0. Segue che la dipendenza da formula_110 non cambia e si pu\u00f2 scrivere:\nla precedente esprime la legge di Stefan - Boltzmann cercata. formula_112 \u00e8 detta \"emittanza di radiazione\", e formula_113 \u00e8 la costante di Stefan-Boltzmann che vale\nSi noti che l'intensit\u00e0 di emissione va con la quarta potenza della temperatura."}
{"id": "9363", "revid": "77358", "url": "https://it.wikipedia.org/wiki?curid=9363", "title": "Eire", "text": ""}
{"id": "9364", "revid": "809148", "url": "https://it.wikipedia.org/wiki?curid=9364", "title": "Teoria quantistica dei campi", "text": "La teoria quantistica dei campi (in inglese \"Quantum field theory\" o QFT) sviluppa la meccanica quantistica applicandola al concetto fisico di campo e modificando di conseguenza il concetto di particella come entit\u00e0 singola, dandole il significato di stato eccitato di un punto del campo.\nIntrodotta nell'ambito della fisica delle particelle con l\u2019elaborazione dell\u2019elettrodinamica quantistica, al fine di rendere la meccanica quantistica coerente con la relativit\u00e0 ristretta, ha poi trovato estesa applicazione anche in fisica della materia condensata, in quanto i campi, entit\u00e0 fisiche rappresentate in ogni punto dello spaziotempo, possono descrivere sia le radiazioni che la materia, come ad esempio i fluidi o i cristalli.\nI fondamenti della teoria furono sviluppati tra i tardi anni venti e gli anni cinquanta del Novecento principalmente da Paul Dirac, Wolfgang Pauli, Sin-Itiro Tomonaga, Julian Schwinger, Richard P. Feynman, Freeman Dyson.\nStoria.\nLo sviluppo della teoria quantistica dei campi avvenne contemporaneamente a quello della meccanica quantistica \"ordinaria\", con lo scopo di spiegare i fenomeni atomici tenendo conto anche delle leggi della teoria della relativit\u00e0. Tra il 1926 e il 1928 furono formulati i primi tentativi, dovuti a Erwin Schr\u00f6dinger e a Paul Dirac, di trovare un'equazione d'onda relativistica che descrivesse il movimento di una particella quantistica. Tuttavia queste equazioni si rivelarono inconsistenti.\nD'altra parte, nel 1926 Werner Heisenberg, Pascual Jordan e Max Born approfondirono lo studio del problema del corpo nero, ovvero lo studio del comportamento della radiazione elettromagnetica dentro una cavit\u00e0, in assenza di cariche. Questo costitu\u00ec il primo esempio di una teoria quantistica dei campi, in questo caso applicando le regole di quantizzazione al campo elettromagnetico. Da ci\u00f2 risulta che la radiazione si comporta come un insieme di particelle, i fotoni, in accordo con l'ipotesi dei quanti di luce formulata da Einstein nel 1905. Dopo questo esempio, le equazioni d'onda relativistiche furono studiate da un nuovo punto di vista: invece di interpretarle come funzioni d'onda, furono trattate con le regole di quantizzazione di un campo classico, ottenendo equazioni per particelle quantistiche che rispettavano le leggi della relativit\u00e0 ed erano consistenti. Questo procedimento, conosciuto come seconda quantizzazione, fu ideato da Heisenberg, Wolfgang Pauli, Vladimir Fock, Wendell Furry, Robert Oppenheimer e Victor Weisskopf.\nNonostante i successi iniziali, la teoria quantistica dei campi aveva problemi teorici molto gravi, dato che il calcolo di molte grandezze fisiche in apparenza ordinarie dava come risultato infinito, senza senso da un punto di vista fisico. Un esempio di ci\u00f2 erano le piccole differenze tra certi livelli di energia dell'atomo di idrogeno, la cosiddetta struttura fine. Questo \"problema delle divergenze\" fu risolto negli anni 1930 e 1940, tra gli altri da Julian Schwinger, Freeman Dyson, Richard Feynman e Shin'ichir\u014d Tomonaga, mediante una tecnica chiamata rinormalizzazione, portando allo sviluppo della moderna elettrodinamica quantistica (o QED, da \"Quantum Electrodynamics\"). A partire da essa la tecnica dei diagrammi di Feynman, una procedura di calcolo tramite grafici sviluppata dallo scienziato statunitense, divent\u00f2 uno degli strumenti fondamentali della teoria quantistica dei campi.\nNel decennio 1950 la QED fu generalizzata a una classe pi\u00f9 generale di teorie conosciute come teorie di gauge, grazie al lavoro di Chen Ning Yang e Robert Mills. Su tale base, alla fine degli anni '60 Sheldon Glashow, Abdus Salam e Steven Weinberg unificarono le interazioni elettromagnetica e debole nella teoria elettrodebole applicando il concetto di rottura spontanea di simmetria, introdotto originariamente per spiegare la superconduttivit\u00e0.\nIl modello dell'unificazione elettrodebole non ricevette tuttavia molta attenzione fino a che nel 1971 Gerardus 't Hooft e Martinus Veltman dimostrarono che le teorie con le simmetrie rotte spontaneamente possono essere normalizzate, dando il via alla formulazione del modello standard della fisica delle particelle. D'altra parte, l'intensit\u00e0 delle interazioni forti tra gli adroni fu compresa solamente grazie allo sviluppo del concetto della libert\u00e0 asintotica da parte di Frank Wilczek, David Gross e Hugh David Politzer nel 1973.\nDurante gli anni '70, la teoria quantistica dei campi \u00abha rotto le catene dei diagrammi di Feynman\u00bb, con la scoperta che le soluzioni non perturbative delle equazioni dei campi classici giocano un ruolo cruciale a livello quantistico. Inoltre, l'atteggiamento verso la tecnica di rinormalizzazione e verso la teoria quantistica dei campi in generale stava progressivamente cambiando, grazie ai progressi, tra gli altri di Kenneth Wilson, nella fisica della materia condensata. La comparsa degli infiniti \u00e8 passata dall'essere considerata una \"patologia\" a \u00absemplicemente un promemoria di un limite pratico: non sappiamo cosa succede a distanze molto pi\u00f9 piccole di quelle che possiamo osservare direttamente\u00bb.\nPrincipi.\nPer semplicit\u00e0, nelle seguenti sezioni saranno usate le unit\u00e0 naturali, nelle quali la costante di Planck ridotta formula_1 e la velocit\u00e0 della luce sono entrambe poste uguali a uno.\nCampi classici.\nUn campo classico \u00e8 una funzione delle coordinate spaziali e del tempo. Alcuni esempi sono il campo gravitazionale della teoria newtoniana e il campo elettrico e il campo magnetico nell'elettromagnetismo classico. Un campo classico pu\u00f2 essere pensato come una quantit\u00e0 numerica assegnata ad ogni punto dello spazio che \u00e8 variabile nel tempo. Perci\u00f2, ha infiniti gradi di libert\u00e0.\nMolti fenomeni che manifestano propriet\u00e0 quantistiche non possono essere spiegati per mezzo di campi classici. Fenomeni come l'effetto fotoelettrico sono meglio descritti da particelle discrete (fotoni), piuttosto che da un campo continuo nello spazio. L'obiettivo della teoria quantistica dei campi \u00e8 di descrivere vari fenomeni quantistici usando un concetto modificato di campo.\nLa quantizzazione canonica e l'integrale sui cammini sono due comuni formulazioni della QFT. Per motivare i fondamenti della QFT, \u00e8 necessario fare una panoramica della teoria classica dei campi.\nIl campo classico pi\u00f9 semplice \u00e8 un campo scalare reale: un numero reale variabile nel tempo associato ad ogni punto dello spazio. Si indica con formula_2, dove formula_3 \u00e8 il vettore posizione, e formula_4 \u00e8 il tempo. Si supponga che la lagrangiana del campo, formula_5, sia\ndove formula_7 \u00e8 la densit\u00e0 di lagrangiana, formula_8 \u00e8 la derivata temporale del campo, formula_9 \u00e8 l'operatore gradiente, e formula_10 \u00e8 un parametro reale (la \"massa\" del campo). Applicando le equazioni di Eulero-Lagrange sulla lagrangiana:\nsi ottengono le equazioni del moto per questo campo, che descrivono il modo in cui varia nel tempo e nello spazio:\nQuesta \u00e8 chiamata equazione di Klein-Gordon.\nL'equazione di Klein-Gordon \u00e8 un'equazione delle onde, quindi le sue soluzioni possono essere espresse come somma di modi normali (ottenuti dalla trasformata di Fourier) nella maniera seguente:\ndove formula_14 \u00e8 un numero complesso (normalizzato per convenzione), * indica la coniugazione complessa, e formula_15 \u00e8 la frequenza del modo normale:\ndove formula_17, e formula_18 indica la derivata covariante. La lagrangiana di una QFT, quindi i suoi risultati e le previsioni fisiche, dipende dalla geometria dello spaziotempo scelto come sfondo.\nTeoria quantistica dei campi topologica.\nLe funzioni di correlazione e le previsioni fisiche di una QFT dipendono dalla metrica dello spaziotempo formula_19. Per una classe particolare di QFT, dette teorie quantistiche dei campi topologiche (TQFT), tutte le funzioni di correlazione sono indipendenti da variazioni continue della metrica. Le QFT nello spaziotempo curvo in generale variano secondo la \"geometria\" (struttura locale) dello spaziotempo, mentre le TQFT sono invarianti rispetto a diffeomorfismi ma risentono della \"topologia\" (struttura globale) dello spaziotempo. Ci\u00f2 significa che tutti i risultati delle TQFTs sono invarianti topologici dello spaziotempo soggiacente. La teoria di Chern-Simons \u00e8 un esempio di TQFT ed \u00e8 stata usata per costruire modelli di gravit\u00e0 quantistica. Le applicazioni della TQFT comprendono l'effetto Hall quantistico frazionario e i computer quantistici topologici. Le teorie quantistiche dei campi topologiche applicabili alla ricerca di frontiera della materia quantistica topologica comprendono le teorie gauge Chern-Simons in formula_20 dimensioni, altre TQFT in formula_21 dimensioni e oltre.\nMetodi perturbativi e non perturbativi.\nUsando la teoria perturbativa, l'effetto totale di un piccolo termine di interazione pu\u00f2 essere approssimato ordine per ordine da uno sviluppo nel numero di particelle virtuali partecipanti nella interazione. Ogni termine nello sviluppo pu\u00f2 essere compreso come un possibile modo per l'interazione delle particelle (fisiche) tra di loro tramite particelle virtuali, espressi visivamente usando il diagramma di Feynman. La forza elettromagnetica tra due elettroni in QED \u00e8 rappresentata (al primo ordine in teoria perturbativa) dalla propagazione di un fotone virtuale. In un modo simile, i bosoni W e Z portano l'interazione debole, mentre i gluoni portano l'interazione forte. L'interpretazione di un'interazione come somma di stati intermedi coinvolgono lo scambio di varie particelle virtuali ha solo senso nel quadro della teoria perturbativa. In confronto, metodi non perturbativi in QFT trattano la lagrangiana interagente senza sviluppi in serie. Invece di particelle che portano interazioni, questi metodi hanno originato concetti come il monopolo di 't Hooft-Polyakov, il \"domain wall\", il tubo di flusso, e l'istantone. Esempi di QFT che sono completamente risolvibili non perturbativamente sono i modelli minimali della teoria di campo conforme e il modello di Thirring."}
{"id": "9365", "revid": "125187938", "url": "https://it.wikipedia.org/wiki?curid=9365", "title": "Ione", "text": "Uno ione, nella chimica e nella fisica, indica un'entit\u00e0 molecolare elettricamente carica, in genere derivante dalla cessione o dall'acquisizione di uno o pi\u00f9 elettroni da parte di un atomo, una molecola o un gruppo di atomi legati fra loro. \nIl concetto di \"ione\" non va confuso con quello di radicale libero o di gruppo funzionale.\nStoria.\nGli ioni vennero teorizzati per la prima volta da Michael Faraday attorno al 1830, per descrivere quella porzione di molecole che viaggiano verso un anodo o un catodo. Comunque, il meccanismo con cui questi si ottengono, fu descritto solo nel 1884 da Svante August Arrhenius nella sua dissertazione per il dottorato all'Universit\u00e0 di Uppsala. La sua teoria fu inizialmente rigettata (pass\u00f2 l'esame con il minimo dei voti) ma ottenne il Premio Nobel per la chimica nel 1903 per la stessa dissertazione.\nTerminologia.\nIl fenomeno a seguito del quale un atomo perde o guadagna uno o pi\u00f9 elettroni viene detto ionizzazione. \nIn fisica, atomi completamente ionizzati, come quelli delle particelle alfa, vengono comunemente detti particelle cariche.\nLa ionizzazione viene eseguita solitamente tramite applicazione di alta energia agli atomi, in forma di potenziale elettrico o radiazione. Un gas ionizzato viene detto plasma.\nGli ioni caricati negativamente sono conosciuti come anioni (che sono attratti dagli anodi) e quelli caricati positivamente sono chiamati cationi (che sono attratti dai catodi). Gli ioni si dividono in monoatomici e poliatomici.\nEnergia di ionizzazione.\nPer atomi singoli nel vuoto, esiste una costante fisica associata al processo di ionizzazione. L'energia richiesta per rimuovere gli elettroni da un atomo \u00e8 chiamata energia di ionizzazione (o potenziale di ionizzazione). Questi termini sono usati anche per descrivere la ionizzazione di molecole e solidi, ma i valori non sono costanti, poich\u00e9 la ionizzazione \u00e8 influenzata dai legami chimici locali, dalla geometria e dalla temperatura.\nL'energia di ionizzazione decresce lungo un gruppo della Tavola periodica, e incrementa da sinistra a destra attraverso il periodo. Queste tendenze sono esattamente opposte a quelle del raggio atomico, questo perch\u00e9, visto che lo scopo di un atomo \u00e8 formare un ottetto (grazie agli elettroni di valenza), allora spostandoci maggiormente verso i gruppi di destra della tavola periodica (verso i \"gas nobili\") incontriamo atomi con un alto valore di energia di ionizzazione.\nSi chiama \"energia di prima ionizzazione\" l'energia richiesta per rimuovere un elettrone, \"energia di seconda ionizzazione\" quella richiesta per rimuovere due elettroni, e cos\u00ec via. Le successive energie di ionizzazione sono sempre significativamente pi\u00f9 grandi delle precedenti. Per questo motivo gli ioni tendono a formarsi in certi modi. Ad esempio, il sodio si trova come &lt;chem&gt;Na+&lt;/chem&gt;, ma normalmente non come &lt;chem&gt;Na^2+&lt;/chem&gt;, a causa dell'alta energia di seconda ionizzazione richiesta, che \u00e8 molto pi\u00f9 alta dell'energia di prima ionizzazione. Analogamente, il magnesio si trova come &lt;chem&gt;Mg^2+&lt;/chem&gt; e non &lt;chem&gt;Mg^3+&lt;/chem&gt;, e l'alluminio esiste come catione &lt;chem&gt;Al^3+&lt;/chem&gt;.\nSciami atmosferici estesi.\nGli sciami atmosferici estesi (in inglese: \"extensive air shower\", EAS) sono una cascata di particelle immersa in una bagno di radiazioni elettromagnetiche, indotta dall'ingresso di un raggio cosmico nell'atmosfera terrestre. L'ipotesi si verifica quando una particella atomica (raramente un positrone) muovendosi ad elevate velocit\u00e0 prossimali a velocit\u00e0 della luce negli abissi dello spazio vuoto, riesce ad accoppiarsi con un nucleo atomico, liberando adroni. \nUna rete di scuole italiane partecipane alla rilevazione dei muoni che, superato l'attrito con l'atmosfera, giungerebbero fino al suolo.\nil network di 46 centri scolastici collabora col CERN di Ginevra per documentare le prove sperimentali indirette di un fenomeno il cui l'ordine di grandezza alla fonte si aggira nell'intorno dei formula_1 (dove formula_2 \u00e8 la sigla dell'elettronvolt). Le attivit\u00e0 di presa a carico dei dati sono supportate dagli studenti."}
{"id": "9367", "revid": "782150", "url": "https://it.wikipedia.org/wiki?curid=9367", "title": "Rivoluzione americana", "text": "La rivoluzione americana avvenne nel Nord America occupato dalle colonie britanniche tra il 1765 e il 1783. Gli eventi della rivoluzione portarono alla guerra d'indipendenza americana (1775-1783), che si concluse con la vittoria delle Tredici colonie e la sconfitta dei britannici. Gli eventi della rivoluzione portarono gli americani a firmare il trattato che sanc\u00ec la loro indipendenza dal Regno Unito e che port\u00f2 alla nascita degli Stati Uniti d'America, la prima nazione al mondo basata su una democrazia liberale di stampo costituzionale.\nStoria.\nLo scoppio della rivoluzione.\nDurante la seconda met\u00e0 del Settecento, i coloni giunti nelle Americhe non volevano essere tassati dal Parlamento britannico, un organismo politico con cui non si identificavano pi\u00f9. Prima degli anni sessanta del Settecento, le colonie britanniche oltreoceano erano gestite dalle legislature locali a stretto contatto con la Corona britannica, che allora stava seguendo un principio di \"salutare negligenza\" (ovvero di attenta tutela e pragmatica tolleranza) nei confronti dei suoi territori. L'approvazione dello \"Stamp Act\" del 1765, che imponeva tasse interne alle colonie, spinse i rappresentanti delle stesse a riunirsi a New York nell'assemblea conosciuta come \"Stamp Act Congress\", durante la quale riuscirono a riaffermare il diritto di poter essere tassati solo con leggi volute durante i raduni fra i capi coloniali, allentando cos\u00ec le tensioni interne. Tuttavia, l'emanazione dei \"Townshend Acts\" del 1767 fu all'origine di disordini che spinsero il governo britannico a inviare a Boston delle truppe militari durante il 1768. Una parentesi particolarmente drammatica fu il massacro di Boston del 1770, durante il quale cinque civili persero la vita. Ad esso seguirono l'incendio della goletta Gaspee, avvenuto a Rhode Island nel 1772, e il Boston Tea Party del mese di dicembre del 1773, entrambi eventi che aumentarono ulteriormente il clima di tensione. In segno di risposta, gli inglesi fecero chiudere il porto di Boston e promulgarono una serie di leggi punitive che revocavano di fatto i diritti di autogoverno della Colonia della Baia del Massachusetts. Altre colonie decisero di supportare gli abitanti della Massachusetts Bay, e alcuni leader patrioti americani istituirono il proprio governo alla fine del 1774 in occasione del congresso continentale per coordinare le loro operazioni militari contro la Gran Bretagna; i coloni che invece restavano fedeli alla Corona inglese prendevano il nome di lealisti o \"tories\".\nLa guerra.\nLa guerra civile scoppi\u00f2 quando i soldati britannici giunti nelle Americhe per appropriarsi dei rifornimenti militari in un deposito di armi ebbero un violento scontro con la milizia patriota di Lexington e Concord il 19 aprile 1775. Grazie al supporto delle neonate forze armate coloniali, i militi sconfissero gli inglesi a Boston. I coloni formarono intanto un congresso continentale che deteneva il controllo degli ex governi coloniali, ruppero ogni rapporto di fedelt\u00e0 con il Regno Unito e formarono l'esercito continentale guidato da George Washington. I congressisti consideravano il sovrano britannico Giorgio III del Regno Unito un tiranno che calpestava i diritti dei coloni perch\u00e9 inglesi e, durante il 4 luglio 1776, firmarono la carta con cui rivendicavano la loro indipendenza dai britannici. I patrioti professavano la filosofie politiche del liberalismo e del repubblicanesimo, rinnegavano ogni forma di monarchia e aristocrazia, e sostenevano che tutti gli uomini sono uguali e hanno quindi pari diritti.\nDurante i mesi invernali del 1775 e il 1776, i patrioti tentarono senza successo di invadere il Queb\u00e9c. L'esercito continentale americano costrinse i britannici a lasciare Boston nel mese di marzo del 1776, ma, durante l'estate di quell'anno, gli inglesi conquistarono la citt\u00e0 di New York e si servirono della sua area portuale per le loro missioni navali nel corso di tutta la rivoluzione. La Royal Navy fece chiudere diversi porti e riusc\u00ec a conquistare alcune citt\u00e0, ma fall\u00ec nei suoi tentativi di fermare l'esercito di George Washington. L'esercito continentale sconfisse l'armata britannica durante la battaglia di Saratoga nel mese di ottobre del 1777. I britannici decisero di dispiegare le forze contro la Francia, che si era intanto alleata con gli Stati Uniti. La Gran Bretagna tent\u00f2 di mantenere il controllo degli stati del sud grazie al sostegno dei lealisti, e il punto focale del conflitto si spost\u00f2 a sud. Durante i primi mesi del 1780, il britannico Charles Cornwallis sconfisse gli americani a Charleston, nella Carolina del Sud, ma non riusc\u00ec ad arruolare abbastanza volontari fra i lealisti per mantenere il controllo del territorio. Durante l'autunno del 1781, gli eserciti degli Stati Uniti e della Francia riuscirono a fermare le forze britanniche durante la battaglia di Yorktown. La fine della guerra civile ebbe fine quando, il 3 settembre del 1783, venne firmato il trattato di Parigi, che rendeva gli ex territori coloniali britannici una nazione a s\u00e9 stante. Gli Stati Uniti occuparono quasi tutti i territori a est del fiume Mississippi e a sud dei Grandi Laghi, mentre gli inglesi mantennero il controllo del Canada settentrionale. La Spagna, che aveva preso parte alla guerra contro il Regno Unito senza per\u00f2 allearsi con gli americani, ottenne la Florida.\nDopo la rivoluzione.\nAl termine della guerra e della rivoluzione, le due fazioni nemiche ripresero gli scambi commerciali fra loro e, nel 1787, gli americani firmarono la costituzione, con la quale istituirono un governo rappresentato da un presidente, un organo giuridico nazionale e un congresso bicamerale composto da un senato che rappresentava gli Stati, e una camera dei rappresentanti che si faceva \"portavoce\" del popolo. Circa 60.000 lealisti emigrarono in altri territori britannici, soprattutto nel Nord America Britannico, in Canada, ma la grande maggioranza di essi rimase negli Stati Uniti."}
{"id": "9384", "revid": "59912", "url": "https://it.wikipedia.org/wiki?curid=9384", "title": "Gallio (elemento chimico)", "text": "Il gallio \u00e8 l'elemento chimico di numero atomico 31 e il suo simbolo \u00e8 Ga. \u00c8 un metallo raro, tenero e di colore argenteo. Il gallio \u00e8 molto fragile a temperatura ambiente e il suo punto di fusione \u00e8 di 29,76\u00a0\u00b0C, dunque pu\u00f2 fondere se la temperatura dell'ambiente in cui si trova \u00e8 di circa 30 gradi o se tenuto in mano. Quando fonde diminuisce il suo volume e quindi aumenta la sua densit\u00e0. Si trova in tracce nella bauxite e in minerali di zinco. L'arseniuro di gallio \u00e8 un importante semiconduttore usato in molti dispositivi elettronici, soprattutto nei diodi LED.\nCaratteristiche.\nIl gallio ad elevata purezza ha colore argento e si frattura facilmente, con fratture concoidali come quelle del vetro. Il gallio metallico si espande del 3,1% durante la solidificazione, per cui non dovrebbe mai essere tenuto in contenitori di vetro o di metallo. Inoltre il gallio \u00e8 corrosivo per i metalli, perch\u00e9 gli atomi di gallio diffondono nella matrice cristallina metallica, formando leghe fragili.\nLa temperatura di fusione del gallio, ossia , \u00e8 prossima a quella ambiente, quindi si pu\u00f2 usare in termometri per alte temperature. Ha un intervallo in fase liquida tra i pi\u00f9 grandi, nonch\u00e9 il rapporto tra temperatura di ebollizione e temperatura di fusione pi\u00f9 grande in assoluto, pi\u00f9 di 8 volte se espresso in kelvin; ha inoltre una tensione di vapore molto bassa ad alta temperatura.\nQuesto metallo ha una forte tendenza a sopraraffreddarsi, cio\u00e8 a restare liquido anche al disotto del suo punto di fusione; per questo \u00e8 necessario mettere dei semi cristallini nella massa di gallio liquido per farlo solidificare. La densit\u00e0 del gallio liquido \u00e8 maggiore del gallio solido, come nel caso dell'acqua; di solito per i metalli si ha l'opposto. Il gallio ad alta purezza viene lentamente attaccato dagli acidi inorganici.\nIl gallio non cristallizza in nessuna delle strutture cristalline semplici: la fase stabile in condizioni normali \u00e8 quella ortorombica con 8 atomi per cella cristallina. Ogni atomo ha un solo vicino pi\u00f9 prossimo, a , e altri sei atomi vicini nel raggio di 2,83\u00a0\u00c5. Esistono molte altre fasi stabili e metastabili del gallio in varie condizioni di temperatura e pressione. Il legame chimico fra gli atomi pi\u00f9 vicini del cristallo di gallio \u00e8 di tipo covalente, per cui il dimero Ga2 \u00e8 considerato il costituente principale del cristallo.\nApplicazioni.\nI circuiti integrati digitali e analogici e i dispositivi optoelettronici (diodi LED e diodi laser) sono l'applicazione pi\u00f9 comune del gallio.Altri usi comprendono: \nUsi in medicina umana.\nIl gallio trova impiego negli ambiti sia diagnostico sia terapeutico della medicina umana. Gli isotopi 67Ga e 72Ga vengono usati come marcatori radioattivi nella diagnosi di alcune forme tumorali, come i linfomi, in virt\u00f9 della predisposizione del gallio ad accumularsi maggiormente nei siti in attiva proliferazione. Inoltre il gallio costituisce un agente terapeutico nelle patologie a carattere osteolitico, per esempio il morbo di Paget, e nelle ipercalcemie, per esempio l'ipercalcemia paraneoplastica.\nStoria.\nIl gallio (dal latino \"Gallia\", che vuol dire \"Francia\" e anche \"gallus\" che significa gallo, l'animale da cortile) fu scoperto spettroscopicamente da Paul \u00c9mile Lecoq de Boisbaudran nel 1875 dal suo spettro caratteristico (due righe violette) esaminando una zincoblenda proveniente dai Pirenei. Prima della sua scoperta la maggior parte delle propriet\u00e0 del gallio erano state previste e descritte da Dmitrij Mendeleev, che aveva chiamato \"eka-alluminio\" l'ipotetico nuovo elemento, sulla base della sua tavola periodica. Pi\u00f9 tardi nel corso di quell'anno Boisbaudran ottenne il metallo puro tramite elettrolisi del suo idrossido in una soluzione di KOH. Egli battezz\u00f2 il nuovo elemento con il nome della Francia e, con uno di quei giochi di parole multilingui molto amati dagli scienziati dell'epoca, anche con il suo: \"Le coq\" in francese vuol dire \"il gallo\".\nDisponibilit\u00e0.\nIl gallio non esiste puro in natura e nemmeno esistono composti di gallio sufficientemente abbondanti da costituire una fonte estrattiva. Il gallio si ottiene dalle tracce presenti in bauxite, carbone, diaspro, germanite e sfalerite. La combustione del carbone pu\u00f2 concentrare il gallio: alcune polveri residue della combustione contengono fino all'1,5% di gallio.\nPrecauzioni.\nAnche se non \u00e8 considerato tossico, i dati sull'effetto fisiologico del gallio non sono definitivi. Alcune fonti riportano che una prolungata esposizione al gallio pu\u00f2 provocare dermatite, ma altri test non hanno dato tale risultato."}
{"id": "9389", "revid": "76963", "url": "https://it.wikipedia.org/wiki?curid=9389", "title": "Ildegarda di Bingen", "text": "Monaca benedettina, \u00e8 venerata come santa dalla Chiesa cattolica; nel 2012 \u00e8 stata dichiarata dottore della Chiesa da papa Benedetto XVI.\nDonna dai numerosi talenti, nella sua vita fu inoltre profetessa, guaritrice, erborista, naturalista, cosmologa, gemmologa, filosofa, artista, poetessa, drammaturga, musicista, linguista e consigliera politica.\nBiografia.\nNacque, ultima di dieci fratelli, a Bermersheim vor der H\u00f6he, vicino ad Alzey, nell'Assia Renana, nell'estate del 1098, un anno prima che i crociati conquistassero Gerusalemme.\nLe visioni di Ildegarda sarebbero iniziate in tenera et\u00e0 e avrebbero contrassegnato tutta la sua esistenza. All'et\u00e0 di otto anni, a causa della sua cagionevole salute, era stata messa nell'Abbazia di Disibodenberg dai nobili genitori, Ildeberto e Matilda di Vendersheim, dove fu educata da Jutta (o Giuditta) di Sponheim, giovane aristocratica ritiratasi in monastero. Prese i voti tra il 1112 e il 1115 dalle mani del vescovo Ottone di Bamberga.\nIldegarda studi\u00f2 sui testi dell'enciclopedismo medievale di Dionigi l'Areopagita e Agostino. Inizi\u00f2 a parlare, e a scrivere, delle sue visioni (che definiva \u00abvisioni non del cuore o della mente, ma dell'anima\u00bb) solo intorno al 1136, quando aveva ormai quasi quarant'anni. Alla morte di Giuditta, Ildegarda le succedette come \"magistra\" (ovvero priora) della comunit\u00e0 col consenso delle poche consorelle, che allora facevano parte del monastero maschile di san Disibodo.\nPochi anni dopo, per far fronte al crescente numero di novizie, si trasfer\u00ec nella comunit\u00e0 femminile del monastero di Rupertsberg da lei stessa fondato nel 1150 a Bingen, intitolato a san Ruperto (del quale scrisse l'unica biografia esistente),\nle cui rovine verranno rimosse nel 1857 per far posto a una ferrovia. Si dice facesse vestire sfarzosamente le consorelle, adornandole con gioielli, per salutare con canti le festivit\u00e0 domenicali. Nella sua visione religiosa della creazione, l'uomo rappresentava la divinit\u00e0 di Dio, mentre la donna idealmente personificava l'umanit\u00e0 di Ges\u00f9. Nel 1165 fonder\u00e0 un'altra abbazia, tuttora esistente e floridissimo centro religioso-culturale, ad Eibingen, sul lato opposto del Reno. L'abbazia \u00e8 visitabile, e nella chiesa si possono ammirare gli affreschi che ritraggono i momenti salienti della vita di Ildegarda e i segni straordinari che accompagnarono il momento del suo trapasso, avvenuto il 17 settembre 1179.\nNell'arco di una dozzina di anni, tra la fine del 1159 e il 1170, comp\u00ec quattro viaggi pastorali, predicando nelle cattedrali di Colonia, Treviri, Liegi, Magonza, Metz e W\u00fcrzburg.\nI rapporti con la Chiesa.\nFondatrice del monastero di Bingen am Rhein, Ildegarda fu spesso in contrasto con il clero; riusc\u00ec tuttavia a ribaltare il concetto monastico prevalente fino ad allora, e che per molto tempo ancora sarebbe rimasto inamovibile, preferendo una vita di predicazione aperta verso l'esterno a quella pi\u00f9 tradizionalmente claustrale. Quando ormai era ritenuta un'autorit\u00e0 all'interno della Chiesa, papa Eugenio III nel 1147 lesse alcuni dei suoi scritti durante il sinodo di Treviri del 1147. In tale occasione, fu autorizzata a scrivere ed esporre in pubblico le sue visioni.\nContributi alle scienze.\nIldegarda studi\u00f2 a lungo occupandosi di teologia, musica e medicina, e lasciando alcuni libri profetici come lo \"Sci vias\" (\"Conosci le vie\"), il \"Liber Vitae Meritorum\" (\"Libro dei meriti della vita\") e il \"Liber Divinorum Operum\" (\"Libro delle opere divine\"), tra le cui figure viene rappresentato l'Adam Qadmon cabbalistico, oltre a una notevole quantit\u00e0 di lavori musicali, raccolti sotto il titolo di \"Symphonia harmoniae celestium revelationum\", diviso in due parti: i \"Carmina\" (Canti) e l\"Ordo Virtutum\" (La schiera delle virt\u00f9, opera drammatica musicata).\nUn notevole contributo diede pure alle scienze naturali, scrivendo due trattati enciclopedici che raccoglievano tutto il sapere medico e botanico del suo tempo e che vanno sotto il titolo di \"Physica\" (\"Storia naturale\" o \"Libro delle medicine semplici\") e \"Causae et curae\" (\"Libro delle cause e dei rimedi\" o \"Libro delle medicine composte\"). Ebbero anche grande fama le sue lettere a vari destinatari, che trattano di diversi argomenti, nelle quali Ildegarda risponde soprattutto a richieste di consigli di ordine spirituale.\nDi grande valore sono pure le 308 questioni sottoposte alla badessa di Bingen dai monaci di Villers, le cui risposte formano il trattato \"Solutiones triginta octo questionum\", secondo la forma delle \"quaestiones\", propria del pensiero teologico sviluppato negli \"studia\" delle citt\u00e0. Le domande vertono sull'ordine e sull'essenza della Creazione, sul rapporto che lega Dio agli uomini, sui concetti di corpo, anima, uomo e angelo.\nLa \"Viriditas\".\nNel latino classico di Cicerone, \"viriditas\" significava \u00abvigore, freschezza, vivacit\u00e0 giovanile\u00bb. In quanto derivato da \"viridis\", indica il colore verde, e quindi tutto ci\u00f2 che ad esso \u00e8 idealmente collegato in termini di crescita vitale, forza e vigore. Non propriamente come neologismo, questa parola fu utilizzata da Ildegarda von Bingen in un'accezione nuova, ad indicare una forma ignota di energia spirituale addensata e ancora inespressa nei germogli di colore verde, sostanziata nel loro colore, e che lei approfond\u00ec diffusamente nei suoi scritti attraverso i vari rami del sapere.\nLa Lingua ignota.\nIldegarda fu l'autrice di una delle prime lingue artificiali di cui si abbiano notizie, la \"Lingua ignota\" (dal latino \"lingua sconosciuta\"), da lei utilizzata probabilmente per fini mistici. Essa utilizza un alfabeto di 23 lettere, definite le \"ignotae litterae\". Ildegarda ha parzialmente descritto la lingua in un'opera intitolata \"Lingua Ignota per hominem simplicem Hildegardem prolata\", di cui sono sopravvissuti solo due manoscritti, entrambi risalenti al Duecento: il \"Codice di Wiesbaden\" e un manoscritto di Berlino. Il testo \u00e8 un glossario di 1011 parole in Lingua Ignota, con traslitterazione per la maggior parte in latino, e in tedesco medioevale, le parole sembrano essere \"a priori\" con\u00ee, per lo pi\u00f9 nomi con qualche aggettivo. Sotto l'aspetto grammaticale, sembra essere una parziale rilessificazione della lingua latina: infatti la \"lingua ignota\" \u00e8 stata ideata tramite l'adattamento di un nuovo vocabolario alla grammatica latina preesistente.\nNon \u00e8 noto se altri, oltre la sua creatrice, abbiano avuto familiarit\u00e0 con essa. Nel XIX secolo alcuni credevano che Ildegarda avesse ideato il suo linguaggio per proporre una lingua universale che unisse tutti gli uomini (). Tuttavia oggi \u00e8 generalmente accettato che la Lingua Ignota sia stata concepita come un linguaggio segreto, simile alla \"musica inaudita\" di Ildegarda, della quale ella avrebbe avuto conoscenza per ispirazione divina. Questa lingua, essendo stata ideata nel XII secolo, pu\u00f2 essere considerata come una delle pi\u00f9 antiche lingue artificiali oggi conosciute.\nLa sfida all'Imperatore.\nMonaca \"aristocratica\", Ildegarda pi\u00f9 volte defin\u00ec se stessa come \u00abuna piuma abbandonata al vento della fiducia di Dio\u00bb. Fedele peraltro al significato del suo nome, \"protettrice delle battaglie\", fece della sua religiosit\u00e0 un'arma per una battaglia da condurre per tutta la vita: scuotere gli animi e le coscienze del suo tempo.\nNon ebbe timore di uscire dal monastero per conferire con vescovi e abati, nobili e principi. In contatto epistolare con il monaco cistercense Bernardo di Chiaravalle, sfid\u00f2 con parole durissime l'imperatore Federico Barbarossa, fino ad allora suo protettore, quando questi oppose due antipapi ad Alessandro III. L'imperatore non si vendic\u00f2 dell'affronto, ma lasci\u00f2 cadere il rapporto di amicizia che fino ad allora li aveva legati.\nNel 1169, riusc\u00ec in un esorcismo su una tale Sigewize, che aveva fatto ricoverare nel suo monastero, dopo che altri religiosi non erano approdati a nulla: nel rito da lei personalmente condotto, volle per\u00f2 naturalmente la presenza di sette sacerdoti (unici dotati del ministero di esorcizzare).\nIl culto.\nLa sua memoria liturgica cade il 17 settembre, giorno della sua morte (\"dies natalis\"). Tale giorno, secondo la tradizione, sarebbe stato \"predetto\" dalla santa a seguito di una delle sue ultime visioni.\nDal Martirologio Romano (ed. 2005):\nIldegarda fu seppellita nel Monastero di Rupertsberg, dove le fu elevato un ricco mausoleo. Quando per\u00f2 nel 1632, durante la guerra dei trent'anni, il monastero fu distrutto e bruciato dagli Svedesi, le monache benedettine portarono via con loro le reliquie nella cappella del priorato di Eibingen, dove ancora oggi si trovano.\nPapa Giovanni Paolo II, in una lettera per l'ottocentesimo anniversario della sua morte, salut\u00f2 in Ildegarda come \u00abLuce del suo popolo e del suo tempo\u00bb e la \u00abprofetessa della Germania\u00bb, la donna \u00ab [...] che non esit\u00f2 a uscire dal monastero per incontrare, intrepida interlocutrice, vescovi, autorit\u00e0 civili, e lo stesso imperatore\u00bb (Corrado III di Svevia o Federico Barbarossa), e non esit\u00f2 a fondare monasteri e parlare alle folle.\nIl 10 maggio 2012 papa Benedetto XVI ne estese il culto liturgico alla Chiesa Universale (canonizzazione equipollente). Il 7 ottobre 2012 lo stesso papa Benedetto XVI proclam\u00f2 santa Ildegarda di Bingen \"Dottore della Chiesa universale\", unitamente al santo spagnolo Giovanni d'Avila. Il 25 gennaio 2021 papa Francesco ne ha istituito la memoria facoltativa per tutta la Chiesa universale, fissandola al 17 settembre.\nDottore della Chiesa.\nLa lettera apostolica ricorda che, fatto \u00aballora non molto frequente per una donna\u00bb, Ildegarda fu autorizzata a parlare in pubblico da papa Eugenio III e, per volere di Adriano IV e poi di Alessandro III, fu inviata in viaggi apostolici a predicare in piazze e Chiese cattedrali, malgrado le condizioni di salute attribuitele.\nSecondo il documento, \u00abil \"corpus\" dei suoi scritti, per quantit\u00e0, qualit\u00e0 e variet\u00e0 di interessi, non ha paragoni con alcun'altra autrice del Medioevo\u00bb, comprendendo un ricco epistolario, i due trattati linguistici rispettivamente dal titolo \"Lingua ignota\" e le \"Litterae ignotae\", \u00abnei quali compaiono parole in una lingua sconosciuta di sua invenzione, ma composta prevalentemente di fonemi presenti nella lingua tedesca\u00bb. Esso prosegue con una citazione delle sue parole:\nNella concezione di una conoscenza che muove dai cinque sensi in direzione della fede in Dio si evidenziarono alcune idee presenti anche nella filosofia scolastica del suo tempo, di cui tuttavia sant'Ildegarda non seguiva il metodo di lettura critica e commento testuale, basandosi unicamente sulle proprie visioni profetiche, sul discernimento spirituale e i carismi ispirati da Dio.\nVisioni.\nIldegarda nel corso della sua vita ebbe numerosissime visioni, di cui ha lasciato dettagliati resoconti, illustrati nei manoscritti \"Sci vias\" e \"Liber divinorum operum\".\nFin dalla prima infanzia afferma di aver avuto una \"magna pressura\" (\u00abuna stretta acuta e dolorosa\u00bb) che la invit\u00f2 a parlare e scrivere sotto la sua ispirazione, dispensando consigli di vita pratica e spirituale e trattando le questioni pi\u00f9 varie, concentrandosi sul sapere teologico. Ella defin\u00ec questa voce interiore \"Luce del Dio vivente\".\nPur essendo \"laica\" e non \"clerica\", vale a dire una donna illetterata che non aveva potuto studiare nelle scuole, inspiegabilmente seppe scrivere nel latino parlato e compreso dei dotti, con competenza tecnica su materie che spaziavano dalla scienze naturali alla medicina, dalla linguistica alla letteratura, dalla filosofia alla teologia, dal diritto alla politica.\nNonostante questo, dalla sua opera emerge anche una costante umilt\u00e0, dato che a pi\u00f9 riprese lei si definisce \"paupercula forma\" (una \u00abpovera, piccola figura\u00bb), secondo un tratto distintivo della spiritualit\u00e0 mistica del periodo e una bassa considerazione della sfera femminile, nel senso comune e nel pensiero dominante.\nAlcuni studiosi hanno ipotizzato spiegazioni pseudo razionali piuttosto dibattute secondo cui l'origine di queste visioni sarebbe stato di tipo neurologico. Lo storico della scienza e della medicina Charles Singer le attribu\u00ec ad aure di origine emicranica; questa teoria \u00e8 stata resa popolare dal neurologo Oliver Sacks.\nOpere.\nLa cosiddetta \"trilogia profetica\" di Ildegarda \u00e8 costituita da:\nLa trilogia costituisce anche un'opera sistematica di teologia morale\nGli scritti naturalistici di Hildegard sono riuniti nel\na) \"Physica\" o \"Liber simplicis medicinae\" (edd. C. Daremberg e F. A. Reuss, in \"Patrologia Latina\", vol. 197, che rappresenta il testo del manoscritto parigino; il \u00abFrammento berlinese\u00bb \u00e8 stato edito da H. Schipperges, \u00abSudhoffs Archiv\u00bb 40 (1956), 41-77).\nb) \"Causae et curae\" o \"Liber compositae medicinae\" (\"Causae et curae\", ed. P. Kaiser, Leipzig, 1903).\nLe altre opere sono:\nL'opera omnia di Ildegarda, nell'edizione della \"Patrologia Latina\" del Migne, \u00e8 consultabile online con indici analitici.\nCodici.\nSolamente tre codici del \"Liber divinorum operum\" sono sopravvissuti fino ai giorni nostri. L'unico codice miniato, contenente dieci visioni della santa, era appartenuto al Convento dei Chierici regolari della Madre di Dio di Lucca, digitalizzato dalla Biblioteca di Stato locale. Fra i temi presenti nel prezioso manoscritto: l'immagine dello spirito del mondo, la struttura del cosmo, il sistema dei venti, la figura umana collocata al centro dell'universo, il tema del mostro e delle figure fantastiche ed allegoriche, il globo terrestre, lo schema della citt\u00e0.\nSant'Ildergarda compose canti gregoriani in latino per coro femminile con assolo, mediante notazione neumatica: \"O rubor sanguinis\", \"Sed diabolus\" (dedicato a Sant'Orsola). La direzione corale \u00e8 complessa in quanto richiede una sorta di \"descrizione della melodia nell'aria\", non limitandosi ad una scansione temporale del ritmo della frase musicale.\nNell'arte.\nDipinti.\n\"La visione della Chiesa di santa Hildegard von Bingen\" \u00e8 stata interpretata in chiave moderna dal pittore e incisore Giovanni Gasparro (n. 1983).\nMusica.\n2011 Hildegard von Bingen la sibilla del Reno, O orzchis ecclesia: Ad Matutinum in I Nocturno, Symphonia harmoniae caelestium revelationum, Liber divinorum operum, Ensemble San Felice direttore Federico Bardazzi, Brilliant Classics \nNel 2019, Angelo Branduardi ha pubblicato l'album \"Il cammino dell'anima\", nove brani ispirati all'opera di Ildegarda di Bingen."}
{"id": "9392", "revid": "123351781", "url": "https://it.wikipedia.org/wiki?curid=9392", "title": "Scala di Mohs", "text": "La scala di Mohs \u00e8 un criterio empirico per la valutazione della durezza dei materiali. Prende il nome dal mineralogista tedesco Friedrich Mohs, che la ide\u00f2 nel 1812. Essa assume come riferimento la durezza di dieci minerali numerati progressivamente da 1 a 10, tali che ciascuno \u00e8 in grado di scalfire quello che lo precede ed \u00e8 scalfito da quello che lo segue. Per determinare la durezza di un minerale non si fa altro che provare quale minerale della scala esso scalfisce e da quale \u00e8 scalfito.\nIl primo minerale della serie \u00e8 il talco, l'ultimo il diamante. La scala di Mohs fornisce un valore puramente indicativo della durezza, in quanto la differenza reale di durezza tra due minerali successivi varia anche notevolmente. Per esempio il corindone (n. 9 di questa scala) \u00e8 circa sei volte pi\u00f9 duro del topazio (n. 8), mentre il diamante (n. 10) risulta essere circa 140 volte pi\u00f9 duro del corindone, come \u00e8 stato messo in evidenza dalle prove sperimentali del mineralogista August Rosiwal.\nEsiste anche una scala assoluta di durezza, la scala di Rosiwal, che fornisce il valore reale della durezza, ottenuto con prove di laboratorio usando uno sclerometro. In tale scala viene attribuita al corindone (minerale che comprende molte pietre preziose, tra cui il rubino e lo zaffiro) una durezza di riferimento pari a 1.000.\nNegli ultimi anni \u00e8 stato sviluppato uno strumento per valutare la resistenza al graffio dei materiali.\nLa scala di Mohs nella pratica.\nPer fare alcuni esempi, in questa scala la durezza di un'unghia \u00e8 di 2,2, della punta di un coltello di acciaio da 5,1 a 5,5, del vetro da finestre da 5,6 a 6,5, di una lima da ferro di circa 6,5, della porcellana da 6 a 7; alcuni tipi di ceramica, tra cui il gr\u00e8s porcellanato, possono raggiungere la durezza 8.\nLivelli intermedi.\nDi seguito viene riportata una tabella che presenta i vari livelli intermedi."}
{"id": "9393", "revid": "287204", "url": "https://it.wikipedia.org/wiki?curid=9393", "title": "Auricupride", "text": "L'auricupride \u00e8 un minerale scoperto nel 1950 sugli Urali in Russia. Il nome \u00e8 dovuto alla sua composizione chimica: rame ed oro. \u00c8 una lega naturale di rame ed oro.\nForma in cui si presenta in natura.\nSi presenta solitamente in grani, massa compatta o aggregato.\nOrigine e giacitura.\nL'auricupride si \u00e8 formata in seguito ad un processo di separazione a bassa temperatura della serpentinite ed a reazioni di ossidoriduzione nei giacimenti di arenaria rossa. Si trova associata con rame nativo, oro nativo ed altre leghe di rame ed oro."}
{"id": "9395", "revid": "124263279", "url": "https://it.wikipedia.org/wiki?curid=9395", "title": "Classificazione Strunz", "text": "La classificazione Strunz prende il nome dal mineralogista tedesco Hugo Strunz. Prevede la suddivisione dei minerali in 10 classi in base a criteri \"cristallochimici\" in quanto prende in considerazione sia la composizione chimica sia l'aspetto cristallino. \nFu proposta per la prima volta nel 1938 e da allora ha sub\u00ecto una costante opera di aggiornamento, man mano che si affinavano le determinazioni di struttura e venivano precisate le composizioni chimiche. L'ultimo aggiornamento (il nono) \u00e8 del 2001, effettuato da Hugo Strunz in collaborazione con Ernest Henry Nickel, ed \u00e8 quello adottato dall'Associazione Mineralogica Internazionale; \u00e8 conosciuta con il nome di classificazione Nickel-Strunz.\nClassi.\nSi presentano le classi di minerali relative all'ultimo aggiornamento. Per i dettagli si veda la voce di approfondimento."}
{"id": "9396", "revid": "984922", "url": "https://it.wikipedia.org/wiki?curid=9396", "title": "Tetra-auricupride", "text": "La tetra-auricupride o tetraauricuprite \u00e8 un minerale scoperto nel 1982 a Sardala nella prefettura autonoma hui di Changji nella provincia del Sinkiang in Cina. Il nome \u00e8 dovuto alla sua composizione chimica, rame ed oro e per la sua simmetria.\nMorfologia.\nLa tetra-auricupride \u00e8 stata trovata sotto forma di granuli irregolari di dimensione submillimetrica che presentano striature sulla superficie.\nOrigine e giacitura.\nLa tetra-auricupride \u00e8 stata trovata in rocce basiche ed ultrabasiche ricche di metalli del gruppo del platino associata con tremolite, diopside, clorite, epidoto, apatite, zircone, magnetite, cromite, pirrotite, pirite, calcopirite, oro nativo ed argento nativo."}
{"id": "9397", "revid": "767487", "url": "https://it.wikipedia.org/wiki?curid=9397", "title": "Bogdanovite", "text": "La bogdanovite \u00e8 un minerale scoperto nel 1979 a Dalnii Vostok, Kazakistan. \u00c8 stato dedicato a Aleksei A. Bogdanov (1907-1971), geologo russo.\nGiacitura.\nZona di ossidazione dei depositi di oro e tellurio.\nForma in cui si presenta in natura.\nMassa compatta"}
{"id": "9398", "revid": "113881786", "url": "https://it.wikipedia.org/wiki?curid=9398", "title": "Sistema cristallino", "text": "In cristallografia, un sistema cristallino \u00e8 il raggruppamento di pi\u00f9 classi di simmetria aventi caratteristiche simili. In altre parole, ogni sistema cristallino accomuna le strutture cristalline che presentano una cella primitiva (o \"cella unitaria\") della stessa forma (ad esempio cubica, tetragonale o esagonale).\nSi hanno in totale 7 sistemi cristallini. Questi sistemi cristallini sono raggruppati in 3 gruppi cristallini (monometrico, dimetrico e trimetrico, a seconda del numero di costanti di reticolo che li rappresentano) e ogni sistema cristallino raggruppa pi\u00f9 tipi di reticolo (per un totale di 14 reticoli differenti). Di seguito sono elencati i vari sistemi cristallini, ordinati secondo la quantit\u00e0 di elementi di simmetria.\nSistema triclino.\nI 3 assi della croce assiale hanno tutti differente lunghezza e formano tra loro angoli diversi da 90\u00b0. I cristalli triclini non presentano n\u00e9 assi di simmetria n\u00e9 piani di riflessione.\nIl sistema triclino comprende un tipo di reticolo.\nSistema monoclino.\nI 3 assi della croce assiale sono di diversa lunghezza. Un asse \u00e8 perpendicolare al piano formato dagli altri due, questi formano tra loro angoli diversi da 90\u00b0. I cristalli monoclini hanno un solo asse binario ed un solo piano di simmetria. A questo sistema appartengono le classi 2, m e 2/m.\nComprende due tipi di reticolo:\nSistema ortorombico.\nI 3 assi della croce assiale hanno lunghezza differente e formano tra loro 3 angoli retti. Si considera ortorombico un cristallo che presenta solo assi binari e/o 2 piani di riflessione insieme.\nA questo sistema cristallino appartengono 4 tipi di reticolo:\nSistema trigonale o romboedrico.\nLa croce assiale \u00e8 a quattro assi, 3 assi di uguale lunghezza giacciono su un piano orizzontale formando un angolo di 120\u00b0 tra di loro. Il quarto asse \u00e8 pi\u00f9 lungo o pi\u00f9 corto degli altri ed \u00e8 perpendicolare al loro piano orizzontale. Un cristallo \u00e8 trigonale se ha un asse ternario.\nQuesto sistema cristallino comprende un solo tipo di reticolo.\nSistema tetragonale.\nDue degli assi della croce assiale hanno eguale lunghezza in quanto a 90\u00b0 l'asse si ripete a causa della simmetria quaternaria, il terzo \u00e8 pi\u00f9 lungo o pi\u00f9 corto. Tutti e 3 gli angoli che formano sono retti.\nUn cristallo si considera tetragonale se ha un solo asse di simmetria quaternario. A questo sistema apparterranno quindi le classi 4, -4, 4/m, 422, 4mm, -42m e 4/mmm.\nComprende due tipi di reticolo:\nSistema esagonale.\nImpiega una croce assiale a 4 assi. 3 assi di uguale lunghezza giacciono sul piano orizzontale facendo un angolo di 120\u00b0 l'uno con l'altro. Il quarto asse \u00e8 pi\u00f9 lungo o pi\u00f9 corto ed \u00e8 disposto perpendicolarmente al piano degli altri tre. \u00c8 considerato esagonale un cristallo avente un asse senario.\nContiene un solo tipo di reticolo.\nSistema cubico.\nTutti e 3 gli assi della croce assiale hanno la stessa lunghezza e si incrociano tra loro ad angolo retto. Si considera cubico un cristallo che abbia almeno 2 assi di simmetria ternari.\nComprende tre tipi di reticolo:"}
{"id": "9399", "revid": "438678", "url": "https://it.wikipedia.org/wiki?curid=9399", "title": "Gruppo cristallino", "text": "In cristallografia, prendendo come riferimento per la classificazione i parametri delle facce dei cristalli (dette \"costanti di reticolo\" \"a\", \"b\" e \"c\"), si possono individuare tre gruppi cristallini:\nAi tre gruppi cristallini appartengono i seguenti sistemi cristallini:"}
{"id": "9402", "revid": "1543377", "url": "https://it.wikipedia.org/wiki?curid=9402", "title": "Firebird SQL", "text": "In informatica Firebird SQL \u00e8 un DB e un database management system relazionale (RDBMS), open source distribuito sotto licenza IPL (Interbase Public License) o IDPL (simile alla Mozilla Public License).\nSupporta numerosi sistemi operativi tra i quali: GNU/Linux, Windows, FreeBSD, macOS e alcuni sistemi Unix.. Le principali caratteristiche sono l'alto livello di conformit\u00e0 con gli standard SQL, la completa integrazione con molti linguaggi di programmazione e la facile installazione e manutenzione del software. Le ultime versioni distribuite portano grandi miglioramenti riguardo alla resistenza del software ai crash esterni, la velocit\u00e0 d'esecuzione dei comandi SQL e la gestione e l'accesso ai dati del computer.\nNel 2003, una querelle ha opposto la comunit\u00e0 di Mozilla e Firebird dopo che un derivato del browser Mozilla \u00e8 stato rinominato Mozilla Firebird. Le due parti si sono alla fine accordate e il navigatore \u00e8 stato rinominato Mozilla Firefox al suo passaggio nella versione 0.8, iniziata nel 2004.\nStoria.\nFirebird nasce dal codice sorgente di InterBase 6.0 e quindi ne acquista tutte le sue caratteristiche principali. \u00c8 necessario, quindi, parlando di Firebird raccontare un po' la storia di Interbase (il suo antenato).\nGi\u00e0 quando era un prodotto commerciale e chiuso (prima della versione 6.0) l'antenato di Firebird era molto stimato e vantava una numerosa utenza, tra cui grossi nomi come NASA, National Bank di Chicago, Nokia, Ericsson, Boeing, Filadelfia e Boston Stock Exchange e molti altri.\nLa bassa occupazione di memoria, sia RAM che su disco (richiede ancora oggi poco pi\u00f9 di 4 MB\ndi RAM e meno di 10 MB su disco per una completa installazione), la facilit\u00e0 d'installazione,\nd'utilizzo e di gestione erano (e sono) molto competitivi verso altri RDBMS con uguali ed anche inferiori qualit\u00e0 e funzionalit\u00e0.\nInterBase, dal principio, fu concepito, progettato e realizzato per un'utenza professionale ed aziendale pagante, con tutte le implicazioni del caso.\nInterBase fu sviluppato (nell'ultima fase della sua vita) da un'azienda leader a livello mondiale nello sviluppo di\nsoftware per programmatori professionisti: la Borland International.\nLa prima versione di Firebird fu null'altro che un InterBase riveduto e migliorato dopo che la Borland l'aveva reso opensource (la pubblicazione del codice sorgente di Interbase 6.0 avvenuta il 25 luglio 2000).\nFirebird 1.0 infatti non rappresenta una rivoluzione rispetto ad InterBase 6.0, ma elimina alcuni seri problemi di sicurezza e qualche bug con l'aggiunta di poche migliorie.\nFirebird 1.5, pur essendo una versione di transizione verso la nuova 2.0, rappresenta un notevole passo avanti rispetto alla versione precedente. L'intero motore del database server \u00e8 stato riscritto in C++, mentre la versione precedente era scritta in C. Il vantaggio di questa riscrittura \u00e8 una maggior chiarezza e leggibilit\u00e0 del codice. Grazie a questa decisione, a lungo termine, le prossime versioni saranno pi\u00f9 facili da estendere e da gestire.\nFirebird 2.0, distribuito il 12 novembre 2006, conferma tutte le precedenti funzionalit\u00e0 e qualit\u00e0 e ne aggiunge molte altre a tutti i livelli. Le pi\u00f9 interessanti sono quelle relative al supporto per i 64 bit, alle estensioni del linguaggio SQL derivate dall'SQL 200X e spianare la strada per Vulcano che sar\u00e0 Firebird della prossima generazione.\nLa precedente release era la 2.1.4, che aggiunse funzionalit\u00e0 tipo trigger procedurali, query ricorsive e il supporto per l'istruzione SQL:2003 MERGE.\nFirebird 2.5 \"stable release\" aggiunge nuove funzionalit\u00e0 che includono un miglioramento del multithreading, le espressioni regolari e la possibilit\u00e0 di interrogare un database remoto.\nFirebird 3.0 \u00e8 l'ultima \"stable release\". Vi \u00e8 previsto il supporto alle stored procedure nei linguaggi come Java e C++, e (SELECT) che restringono i risultati delle query. Una seconda versione alpha era stata distribuita in gennaio 2014.. Gli obiettivi principali di questa versione sono l'unificazione delle architetture server e il miglioramento del supporto ai sistemi multiprocessore simmetrico (SMP) e ai processori multi-core. La versione 3.0 stabile \u00e8 uscita il 19 aprile 2016.\nDescrizione.\nIntegrazione in Libre Office.\nCol lavoro del Google Summer of Code 2013 \u00e8 cominciata l'integrazione di Firebird come sostituto di HSQLDB in LibreOffice, nel modulo Base.\nLibre Office sino alla versione 5.2 poteva usare Firebird 2.5; dalla release Libre Office 5.3 pu\u00f2 essere incorporato Firebird, release 3.0. o successive.\nInterfacce grafiche di amministrazione.\nEsistono molte interfacce grafiche di amministrazione per creare database con Firebird, con diverse licenze, scaricabili dal sito \nLe principali sono:\nFyracle.\nFyracle \u00e8 una versione modificata di Firebird SQL che consente il suo utilizzo in sostituzione di Oracle. Inoltre la sintassi del linguaggio SQL di Oracle potr\u00e0 essere utilizzata per effettuare delle query su database Firebird.\nUna delle applicazioni pi\u00f9 utili di questa versione \u00e8 quella di permettere l'impiego di Firebird con l'ERP Compiere, che \u00e8 progettato per utilizzare Oracle.\nCaratteristiche.\nStruttura.\nIl database utilizzato da Firebird \u00e8 normalmente un file con estensione .fdb, Tuttavia il database pu\u00f2 essere suddivido anche in pi\u00f9 file (sempre .fdb) con una dimensione precisa. Questo \u00e8 stato fatto per risolvere il limite strutturale di certi sistemi operativi che non possono gestire file pi\u00f9 grandi di una certa dimensione.\nL'estensione predefinita \u00e8 .fdb ma firebird \u00e8 compatibile anche con database creati precedentemente anche dal suo antenato, Interbase, e quindi file con estensione .gdb\nIl database essendo contenuto normalmente in un file ha il vantaggio di essere portato da un pc all'altro, anche con sistemi operativi diversi, in maniera molto veloce e senza bisogno di particolari meccanismi per essere ripristinato. Pu\u00f2 essere portato anche con un semplice copia-incolla oppure comprimendo e decomprimendo il file. Queste due operazioni per\u00f2 vengono sconsigliate perch\u00e9 non controllano se il db \u00e8 corrotto anzi potrebbero peggiorare la situazione.\nPer quanto riguarda il backup/restore esiste un'eseguibile dedicato (gbak) che sar\u00e0 descritto in dettaglio in seguito. Il programma di backup ha numerose funzionalit\u00e0: chiudere le transazioni aperte, controllare e riparare nei casi che il db sia corrotto, ricreare gli indici ed eliminare record obsoleti creati dalla architettura multigenerazionale (che vedremo successivamente).\nLa O.S.D. (structure on disk) del database \u00e8 cambiata dalla 10.0 di firebird 1.0. alla 10.1 di firebird 1.5 fino ad arrivare alla 11.0 di firebird 2.0.\nNaturalmente Firebird 2.0. pu\u00f2 leggere qualsiasi struttura di database precedente alla 11.0, infatti nel momento che viene aperto viene in automatico convertito alla 11.0. (\u00e8 sempre comunque consigliato utilizzare Gbak per far cambiare la struttura al db, in questa maniera viene fatto anche un controllo di errori del database).\nSempre parlando del discorso della compatibilit\u00e0 con le vecchie versioni bisogna spiegare anche l'argomento dei cosiddetti \"dialetti di Firebird\".\nSpecifiche.\nQuesta sezione illustra i limiti strutturali di Firebird (molti di essi sono dovuti all'hardware e al sistema operativo usato):\nN.B. Le caratteristiche citate di Firebird 2.0 che, in certe circostanze, sembrano delle pesanti\nlimitazioni sono prevalentemente delle conseguenze dei sistemi operativi utilizzati. Con la\ndiffusione di sistemi operativi a 64 bit e con l'annunciata versione di Firebird per tali sistemi,\nversione gi\u00e0 esistente con l'avvento di Firebird 2.0 che pu\u00f2 girare su sistemi a 64 bit) molti\ndi questi limiti saranno definitivamente ed ampiamente superati.\nDialetti.\nLa prima versione di Firebird (Firebird 1.0) aveva introdotto diverse novit\u00e0 che hanno avuto come conseguenza l'alterazione di alcuni meccanismi interni del motore del database.\nQuindi, bisognava introdurre qualche artificio per poter ancora utilizzare vecchi database ed applicazioni create con le precedenti versioni.\nLa soluzione \u00e8 stata nell'introduzione dei dialetti che hanno il compito di controllare l'appartenenza o meno di un'estensione a una determinata versione.\nIl tipo di dialetto viene salvato nel database e quindi non dipende dal server.\nArchitetture.\nFirebird ha 3 tipi di architetture che lavorano in maniera diversa, ma non per questo una \u00e8 migliore o peggiore dell'altra. Il motivo di questa differenziazione \u00e8 stata la diversit\u00e0 di sistemi operativi, di risorse hardware e anche di possibili utilizzi del database.\nTutti questi fattori permettono di scegliere di volta in volta quella pi\u00f9 adatta.\nClassic Server.\n\u00c8 la prima architettura utilizzata dall'antenato di Firebird, Interbase, tra la fine degli anni ottanta e novanta, a quel tempo le risorse dei server erano scarse e i programmi richiedevano meno memoria.\nQuesta architettura \u00e8 usata ancora oggi per i sistemi operativi che hanno una gestione molto limitata dei thread. (Negli altri viene usata la versione SuperServer).\nIn pratica per ogni connessione client, Firebird, apre sul server un processo dedicato con una memoria dedicata dove far elaborare le richieste del client, la cache di ogni processo non viene vista dagli altri (questo non permette lo scambio di informazioni gi\u00e0 lette tra i vari processi). Normalmente la cache di ogni processo \u00e8 per default di 75 pagine.\nIn questa maniera si utilizzano pi\u00f9 processi a seconda delle connessioni dei client, questa architettura \u00e8 indicata nel caso il nostro server abbia pi\u00f9 microprocessori, infatti ogni microprocessore si prender\u00e0 carico di uno o pi\u00f9 processi (Firebird permette un'uguale distribuzione fra le varie CPU dei processi sia a seconda del numero sia a seconda della grandezza).\nQuesta architettura rimane la migliore opzione nei casi dove c'\u00e8 bisogno di alte performance e le risorse del sistema sono adeguate ad aumentare in maniera proporzionale alle richieste di nuove connessioni da parte dei client, ad esempio nel caso non ci siano connessioni sul server, non viene utilizzata per niente la memoria. Questa architettura \u00e8 ideale, soprattutto, per i sistemi che si basano su elaborazioni complesse dove c'\u00e8 poco input interattivo da parte degli utenti.\nNormalmente viene utilizzata con sistemi operativi GNU/Linux e Unix, mentre per Microsoft esiste una specifica versione di Firebird ma viene sconsigliata soprattutto in presenza di pi\u00f9 processori.\nQuesta architettura \u00e8 l'unica che supporta SMP (la memoria condivisa tra i vari processori) e l'Hyper-Threading anche se i vantaggi dipendono fortemente dal sistema operativo e dalle caratteristiche tecniche stesse del computer, soprattutto della memoria.\nLato client ogni richiesta di un nuovo processo occupa circa 2 MB in RAM.\nSuperserver.\nDal 1996 e pi\u00f9 precisamente dall'uscita di Interbase 4.1, fu introdotta l'architettura Superserver.\nQuesta architettura andava incontro alle nuove caratteristiche tecniche di Windows, pi\u00f9 precisamente all'architettura a 32 bit utilizzata per la prima volta con Windows 95.\nIl vantaggio della versione Superserver \u00e8 che si possono utilizzare i thread e allocare dinamicamente memoria cache condivisa dove poter andare a leggere le informazioni in comune; i thread possono girare all'interno di un singolo processo o pi\u00f9 processi.\nLa memoria condivisa (cache) per questo tipo di architettura \u00e8 per default di 2.048 pagine.\nQuesta caratteristica \u00e8 sicuramente un notevole vantaggio rispetto alla versione Classic server dove ogni processo ha un proprio spazio di memoria specifico e non condiviso.\nQuesta propriet\u00e0 rende indicata la versione Superserver, soprattutto, sia nei casi di un numero di operazioni interattive di scrittura e lettura molto elevate sia anche dove le risorse del computer sono limitate. Infatti avendo una memoria condivisa, tra i vari thread, c'\u00e8 meno spreco di RAM.\nNormalmente all'avvio di Firebird la versione superserver anche se non c'\u00e8 nessuna connessione con i client occupa (a differenza della versione classic server) un po' di memoria per mettersi in ascolto delle richieste, circa 2 MB.\nDa Firebird 1.0. la versione superserver \u00e8 disponibile anche per altri sistemi operativi come GNU/Linux.\nQuesta architettura \u00e8 quella consigliata per i sistemi Microsoft dove la versione classic server per adesso \u00e8 solo a livello \"sperimentale\", non ancora affidabile.\nEmbedded server.\n\u00c8 l'ultima nata come architettura, sviluppata dalla versione 1.5 di Firebird in poi.\nQuesto modello non \u00e8 altro che una versione compatta dell'architettura Superserver, diciamo compatta perch\u00e9 non \u00e8 altro che una libreria (\"fbembedd.dll\") che fa il lavoro sia come parte server che client. Naturalmente permette la gestione del database solo a livello locale.\nQuesto significa che questa architettura non si mette in ascolto di richieste di altri client ma soddisfa solo operazioni locali. Questo discorso vale anche per quei server utilizzati come terminal server, questa architettura permette l'utilizzo di una sola connessione per volta. Normalmente questa architettura viene utilizzata per quei database che girano su un solo PC, come ad esempio i portatili oppure per un database in sola lettura ad esempio su CD-ROM. Le risorse richieste da questa architettura sono minime, e pu\u00f2 pertanto essere installata su qualsiasi client. L'interfaccia per la gestione del DBMS \u00e8 identica a quella della versione SuperServer."}
{"id": "9403", "revid": "287204", "url": "https://it.wikipedia.org/wiki?curid=9403", "title": "Moggio (Italia)", "text": "Moggio (\"Moscc\" in dialetto valsassinese) \u00e8 un comune italiano di abitanti della provincia di Lecco in Lombardia.\nGeografia fisica.\nMoggio si trova nell'altopiano della Valsassina, a 890 m s.l.m.; \u00e8 l'ultimo paese della strada provinciale 64 nella provincia di Lecco, prima del passo Culmine di San Pietro (1.300\u00a0m s.l.m. circa), che conduce nell'adiacente Val Taleggio.\nMonumenti e luoghi di interesse.\nArchitetture religiose.\nParrocchiale di San Francesco d'Assisi.\nLa chiesa di San Francesco d'Assisi, parrocchiale dal 1566 - fino ad allora era alle dipendenze della parrocchiale di Cremeno. - risulta menzionata da Goffredo da Bussero. Venne rifatta nel XVIII secolo - dopo che gi\u00e0 Federico Borromeo, nel 1614, ne aveva auspicato una ricostruzione - e ingrandita nel 1974. Al suo interno ospita un organo Rossi del 1913, restaurato nel 1982, e una serie di affreschi.\nOratorio di San Bartolomeo.\nL'oratorio fu realizzato nel XVII secolo dalla famiglia Combi, la quale lo don\u00f2 ai Confratelli del Santissimo Sacramento. Internamente, un altare marmoreo datato 1873 e una tela, realizzata da Carlo Panceri, in cui \u00e8 raffigurato il martirio del santo titolare della chiesetta .\nEconomia.\nTra le diverse attivit\u00e0 commerciali non vi \u00e8 alcuna industria. Nei boschi sopra il paese era presente una miniera, ma venne fatta saltare dai tedeschi durante la Seconda guerra mondiale perch\u00e9 pensavano fosse un rifugio usato dai partigiani. Del forno di mattoni in localit\u00e0 Piede Grosso (\"P\u00e9 gr\u00f2ss\") non rimangono nemmeno le fondamenta.\nMoggio \u00e8 al giorno d'oggi soprattutto una localit\u00e0 turistica. Il paese, che nei periodi lavorativi conta circa 500 abitanti, in estate e nel periodo natalizio arriva a contare quasi 2000 persone. Negli anni ottanta era molto attiva la funivia che porta ai Piani di Artavaggio, localit\u00e0 sciistica meta di villeggianti per lo pi\u00f9 dei paesi tra Lecco e Milano. Inaugurata dall'arcivescovo Giovanni Battista Montini nel 1962, la funivia fu in un primo momento chiusa nel 2000. Dopo sei anni di inattivit\u00e0, il 15 luglio 2006, la rinnovata funivia venne inaugurata dall'allora sindaco Umberto Locatelli.\nAmministrazione.\nIl comune di Moggio fa parte della Comunit\u00e0 Montana della Valsassina."}
