{"id": "8485", "revid": "1873", "url": "https://it.wikipedia.org/wiki?curid=8485", "title": "Piacenza", "text": "Piacenza (, \"Pia\u015beinsa\" in dialetto piacentino) \u00e8 un comune italiano di abitanti, capoluogo dell'omonima provincia dell'Emilia-Romagna. Citt\u00e0 pi\u00f9 occidentale della regione, ha forti relazioni con la Lombardia, con la quale confina, ed in particolare con Milano, nella cui area metropolitana \u00e8 inserita. \u00abTerra di passo\u00bb, come la defin\u00ec gi\u00e0 Leonardo da Vinci nel Codice Atlantico in virt\u00f9 della sua cruciale collocazione geografica, Piacenza integra caratteristiche dei vicini territori liguri e piemontesi sommate ad una prevalente influenza lombarda, favorita dalle comunicazioni con la vicina metropoli, che ne attenuano l\u2019impronta emiliana. \nCentro di antichissima fondazione e prima capitale del Ducato di Parma e Piacenza, \u00e8 soprannominata \"la Primogenita\" perch\u00e9 nel 1848 fu la prima citt\u00e0 italiana a votare con un plebiscito l'annessione al Regno di Sardegna.\nDal 2000 ha fatto parte stabilmente del Circuito Citt\u00e0 d'Arte della Pianura Padana, fino al suo scioglimento avvenuto nel 2018. \nGeografia fisica.\nTerritorio.\nPiacenza \u00e8 situata nella pianura Padana a un'altitudine di \u00c8 posta sulla riva destra del Po, tra le foci del fiume Trebbia a ovest e del torrente Nure a est. A una quindicina di chilometri in direzione sud compaiono i declivi dei colli piacentini, prime propaggini dell'Appennino ligure. La posizione geografica, al crocevia fra Lombardia, Piemonte, Liguria ed Emilia, ne ha da sempre determinato le sorti strategico-militari e ne ha fatto un importante nodo autostradale e ferroviario.\nClima.\nLa lontananza dal mare accentua le caratteristiche di continentalit\u00e0 del clima piacentino rispetto al resto della regione; di conseguenza le temperature massime invernali risultano inferiori rispetto alle altre citt\u00e0 della regione e le precipitazioni sono maggiori. Le minime invernali registrate sono inoltre inferiori a quelle delle vicine citt\u00e0 lombarde. La vicinanza della citt\u00e0 al fiume Po porta come conseguenza che, in tutti i periodi dell'anno, il clima sia caratterizzato da una forte umidit\u00e0: d'inverno si manifesta con grande frequenza il fenomeno della nebbia, generato dall'inversione termica, mentre d'estate le condizioni meteorologiche sono spesso caratterizzate dall'afa, generata dall'alta umidit\u00e0 relativa nella parte di atmosfera pi\u00f9 vicina al terreno.\nSino alla fine degli anni ottanta sono state registrate nevicate record. Nei giorni della nevicata del 1985 che colp\u00ec il nord Italia si superarono i di neve con una temperatura record di registrata alla stazione meteorologica di Piacenza San Damiano. La neve a Piacenza \u00e8 sempre caduta durante il periodo invernale, fenomeno alquanto naturale, ma negli anni 90 il fenomeno si \u00e8 rarefatto con un calo della frequenza e dell'intensit\u00e0 delle nevicate. Nell'inverno del 2008/2009 si sono registrate precipitazioni nevose record. Il mese pi\u00f9 freddo dell'anno \u00e8 gennaio con una temperatura media di mentre il pi\u00f9 caldo \u00e8 luglio, con una temperatura media di .\nStoria.\nIl territorio nel quale sorge l'odierna Piacenza era abitato fin dall'antichit\u00e0da popolazioni di stirpe ligure e si trovava al centro degli scambi tra Etruschi e Greci; tuttavia, la citt\u00e0 fu fondata dai Romani nel 218 a.C. come colonia con il nome di \"Placentia\" su un preesistente insediamento celtico.\nPiacenza fu, insieme alla vicina Cremona, la prima colonia romana di diritto latino nell'Italia settentrionale, svolgendo l'importante ruolo strategico di avamposto militare contro le armate di Annibale, che muoveva dalla Spagna per giungere in Italia e portarvi devastazione. La citt\u00e0 resistette agli attacchi punici e fior\u00ec come centro commerciale sulla \"via Emilia\". Da Piacenza passava anche la \"via Mediolanum-Placentia\", strada romana che metteva in comunicazione \"Mediolanum\" (Milano) con \"Placentia\" (Piacenza) passando da \"Laus Pompeia\" (Lodi Vecchio).\nLa cristianizzazione della citt\u00e0 avvenne anche per opera di martiri come sant'Antonino, centurione romano ucciso durante il regno dell'imperatore Diocleziano che divenne, poi, patrono della citt\u00e0 e a cui venne dedicata la prima cattedrale piacentina, costruita tra il 350 e il 375 d. C. Nel 476 d.C. nelle vicinanze della citt\u00e0 si tenne la battaglia tra mercenari germanici e le ultime truppe romane che port\u00f2 alla deposizione dell'ultimo imperatore romano d'occidente, Romolo Augusto, ad opera del re degli Eruli Odoacre.\nDivenuta sede di un ducato longobardo, quindi conquistata dai Franchi, la citt\u00e0 acquist\u00f2 maggiore importanza intorno all'anno mille, trovandosi lungo il percorso della via Francigena. Dal 1126 fu libero comune e nel 1167 fu tra le citt\u00e0 che costituirono la Lega Lombarda nell'ambito degli scontri con il Barbarossa, il quale fu sconfitto dall'alleanza tra i comuni nel 1176 a Legnano. Nel 1183, presso la basilica di Sant'Antonino, vennero firmati i preliminari della pace di Costanza tra i delegati della Lega Lombarda e i delegati imperiali. Dopo due secoli di lotte tra le famiglie nobili di opposta fede guelfa e ghibellina, a partire dal 1335 la citt\u00e0 fu assoggettata alla signoria della famiglia Visconti. In seguito rimase, con l'eccezione di brevi periodi, sotto il dominio milanese fino al 1521 quando pass\u00f2 sotto il controllo dello stato della Chiesa.\nNel 1545 fu eretta a ducato ad opera del papa insieme alla vicina Parma, divenendo, inizialmente, la capitale del Ducato di Parma e Piacenza governato dalla famiglia Farnese. Dopo l'assassinio del duca Pierluigi Farnese in seguito a una congiura di nobili piacentini capitanata da Giovanni Anguissola, la citt\u00e0 ritorno brevemente sotto il controllo milanese, prima di ritornare parte del Ducato di Parma e Piacenza governato dal figlio di Pierluigi, Ottavio Farnese nel 1556.\nCon l'estinzione della famiglia Farnese, a partire dal 1731 fu governata dalla famiglia Borbone. Conquistata dalle truppe francesi durante il periodo napoleonico, venne aggregata all'impero come parte del dipartimento del Taro. Dopo la restaurazione il ducato venne ricostituito assegnandolo a Maria Luigia d'Austria, che lo mantenne fino alla propria morte, in occasione della quale lo stato ritorn\u00f2 ai Borbone.\nCon un plebiscito tenutosi il 10 maggio 1848 Piacenza fu la prima citt\u00e0 a chiedere l'annessione al Regno di Sardegna, nucleo del futuro Regno d'Italia, guadagnandosi l'appellativo di \"citt\u00e0 primogenita d'Italia\". Piacenza, entr\u00f2, poi, a far parte definitivamente dello stato sabaudo nel 1860.\nImportante centro della resistenza durante la guerra civile nel 1943-1945, venne liberata dai partigiani il 28 aprile 1945, pochi giorni prima l'arrivo degli alleati. Dopo il conflitto la citt\u00e0 attraverso poi un forte sviluppo agricolo e industriale. In seguito, ottenuto il riconoscimento di citt\u00e0 d'arte da parte della regione Emilia-Romagna, Piacenza ha sviluppato anche una vocazione turistica.\nSimboli.\nLo stemma di Piacenza, secondo il regio decreto del 27 settembre 1938, \u00e8 uno scudo: In realt\u00e0 nello stemma in uso la lupa \u00e8 di colore nero.\nLa parte rossa in cui \u00e8 raffigurato un quadrato bianco o argenteo costituisce anche lo stemma della provincia di Piacenza. Sull'origine di questo partito gli studiosi si dividono: per alcuni questa met\u00e0 rimanderebbe alle insegne della legione Tebea o Tebana, ai tempi di Diocleziano, nella quale era arruolato il martire cristiano e patrono Antonino. Nella tradizionale iconografia, infatti, il santo protettore \u00e8 ritratto mentre regge il vessillo militare. La placca quadrata probabilmente rappresenta il tipico accampamento romano, il \"castrum\". Altri mettono in dubbio sia l'appartenenza di Sant'Antonino alla Legione Tebea sia la storicit\u00e0 di questa legione cos\u00ec come \u00e8 tramandata e sostengono che il quadrato sia la stilizzazione di un dado, da ricollegarsi al passaggio di Cesare e alla sua famosa frase all'attraversamento del Rubicone, \"il dado \u00e8 tratto\". A generare l'incertezza sono gli stessi piacentini che lo chiamano comunemente \"il dado\". Sono state ipotizzate anche la raffigurazione di una focaccia chiamata \"placenta\" tra i Romani e lo stemma a scacchi della famiglia Pallavicino. Secondo altre teorie, la figura geometrica non nasconderebbe alcun simbolismo, come accadeva in quasi tutte le figure araldiche medievali. Essa, inserita in una bandiera, \u00e8 scolpita sopra la prima pietra del palazzo Comunale posata nel 1281.\nNella parte bianca viene raffigurata la \"lupa capitolina\", emblema di Roma. Ci\u00f2 simboleggia lo stato di \"civitas romana\" (e il conseguente dono delle insegne con la lupa) di cui la citt\u00e0, la prima colonia fondata dai romani insieme alla gemella Cremona nel 218 a.C., fu omaggiata.\nIl gonfalone, rosso con al centro un rettangolo di tessuto bianco recante lo stemma cittadino, recita: \"Citt\u00e0 di Piacenza, Primogenita d'Italia\". Secondo la blasonatura del decreto esso dovrebbe essere interamente bianco. L'appellativo \"Primogenita\" sta a significare il fatto che la citt\u00e0 nel 1848 \u00e8 stata la prima a chiedere l'annessione al nascente Regno d'Italia, allora Regno di Sardegna.\nIl mosaico dell'antico stemma \u00e8 visibile all'interno del cortile del palazzo Comunale (il corrente stemma \u00e8 invertito rispetto all'antico).\nI due elementi caratterizzanti lo stemma sono stati adottati anche da altri Comuni della zona. Il \u201cdado\u201d ricorre negli emblemi di Pontenure (PC) e Borgonovo Val Tidone (PC), mentre la lupa romana in quello di Codogno (LO).\nOnorificenze.\nLa citt\u00e0 di Piacenza \u00e8 tra le 27 Citt\u00e0 decorate di medaglia d'oro come \"benemerite del Risorgimento nazionale\" per le azioni altamente patriottiche compiute dalla citt\u00e0 nel periodo del Risorgimento, nel periodo compreso tra i moti insurrezionali del 1848 e la fine della prima guerra mondiale nel 1918. Inoltre \u00e8 tra le citt\u00e0 decorate al valor militare per la guerra di liberazione perch\u00e9 \u00e8 stata insignita della medaglia d'oro al valor militare il 9 aprile 1949.:\nNel 2016 viene premiata dall'ufficio nazionale antidiscriminazioni razziali, come \"Capitale Antirazzista 2016\", per aver vinto un concorso nazionale a cui il comune ha partecipato nel corso del 2015.\nSociet\u00e0.\nEtnie e minoranze straniere.\nSecondo i dati Istat al 31 dicembre 2019 la popolazione straniera residente era di persone, pari al 19.53% del totale.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nUniversit\u00e0.\nLa citt\u00e0 di Piacenza, congiuntamente a Cremona, \u00e8 sede di uno dei campus dell'universit\u00e0 Cattolica del Sacro Cuore. Nella sede piacentina dell'ateneo sono presenti corsi di laurea afferenti tre dipartimenti: economia e giurisprudenza; scienze agrarie, alimentari e ambientali e scienze della formazione. In citt\u00e0 \u00e8 presente anche un polo territoriale del Politecnico di Milano che offre corsi di laurea in ingegneria e architettura.\nInfine, \u00e8 attiva anche una sede distaccata dell'universit\u00e0 degli Studi di Parma che offre corsi di laurea in infermieristica e medicina e chirurgia in lingua inglese. Completano l'offerta formativa cittadina il conservatorio Giuseppe Nicolini e lo studio di teologia attivo nel collegio Alberoni, affiliato alla facolt\u00e0 di teologia della pontificia universit\u00e0 \"San Tommaso d'Aquino\" di Roma.\nMusei.\nPalazzo Farnese ospita la sedei dei musei civici comunali, divisi in 9 collezioni dedicate rispettivamente ad affreschi medievali, museo archeologico, armi, carrozze, Fasti farnesiani, Risorgimento, pinacoteca, sculture e vetri e ceramiche. La sezione archeologica del museo ospita il fegato di Piacenza, modello bronzeo di un fegato utilizzato durante le cerimonie religiose risalente al periodo compreso tra il II e il I secolo a.C. e rinvenuto nel 1877 nel territorio del comune di Gossolengo\nNel 1991, dopo che verso la met\u00e0 degli anni '80 era stato costituito un comitato promotore, venne istituito il museo di Storia Naturale di Piacenza, ospitato inizialmente all'interno di palazzo Scotti da Fombio e trasferitosi nel 2007 presso l'ex fabbrica del ghiaccio dello Urban Center, area cittadina nata a seguito della riqualificazione dell'ex macello cittadino dove \u00e8 ospitata anche parte del campus del polo piacentino del Politecnico di Milano. Il museo ospita una serie di collezioni provenienti in buona parte dalle raccolte conservate nell'istituto superiore Romagnosi.\nIl museo si suddivide in tre sezioni, ognuna delle quali posizionata in una sala, dedicate rispettivamente a pianura, collina e montagna; ognuna delle sezioni presenta un focus sulle tipicit\u00e0 degli ambienti della provincia piacentina come il fiume Po per la pianura, gli affioramenti ofiolitici e i calanchi per la collina e ruscelli, faggete e pascoli sommitali per la montagna. Sono, inoltre, presenti tre collezioni dedicate alla botanica, alla mineralogia e alla zoologia. La collezione botanica si compone di diversi erbari, il pi\u00f9 antico dei quali risalente all'Ottocento. La collezione di minerali si compone delle raccolte provenienti dall'istituto Romagnosi originatesi a partire dagli ultimi anni del XIX secolo su impulso del professor Del Lupo, mentre la collezione zoologica comprende una raccolta ornitologica frutto del lavoro di ricerca del medico e ornitologo piacentino Edoardo Imparati.\nIn citt\u00e0 ha la sua sede anche la galleria d'arte moderna Ricci Oddi, originata a partire dalla collezione privata raccolta da Giuseppe Ricci Oddi a partire dal 1898 e ospitata inizialmente nell'abitazione privata di Ricci Oddi. Le opere furono donate alla citt\u00e0 nel 1924 e la galleria venne aperta al pubblico nel 1931, ospitando una serie di opere di datazione compresa tra il 1830 e il 1930, quasi esclusivamente di arte figurativa, con un'esclusione quasi totale delle arti considerate minori e con un sostanziale equilibrio tra opere provenienti dalle diverse zone d'Italia, limitando la presenza di degli artisti stranieri al solo influsso che le loro opere hanno avuto sull'arte italiana. Dopo la morte del fondatore, avvenuta nel 1937 la galleria continu\u00f2 ad ampliare la sua collezione grazie ai lasciti dello stesso Ricci Oddi. La galleria ospita il \"Ritratto di signora\" di Gustav Klimt, dipinto al di sopra di un precedente ritratto raffigurante una ragazza opera dello stesso Klimt e considerato perduto per anni. Il dipinto venne rubato dalla galleria nel 1997, un anno dopo la scoperta della presenza del \"Ritratto di ragazza\", e \u00e8 stato ritrovato all'interno della galleria nel 2019.\nCompletano l'offerta culturale cittadina la biblioteca comunale Passerini-Landi, la quale contiene al suo interno il codice landiano 190, la versione manoscritta pi\u00f9 antica della Divina Commedia di Dante, riportante all'interno dell'explicit l'indicazione dell'anno 1336, e il collegio Alberoni che, oltre agli studi di teologia, ospita al suo interno un museo di storia naturale, nato dal materiale donato dal botanico e naturalista padre Zaccaria da Piacenza e la pinacoteca costituita per buona parte da opere raccolte dal cardinale Giulio Alberoni, a cui si deve la costruzione del complesso, durante la sua vita; all'interno della galleria \u00e8 conservato l'Ecce Homo di Antonello da Messina.\nGeografia antropica.\nSuddivisioni amministrative.\nIl comune di Piacenza \u00e8 stato suddiviso in quattro circoscrizioni di decentramento comunale, soppresse nel 2012 come previsto dalla legge n. 42 del 2010. La Circoscrizione 1 comprendeva il centro storico, la 2 i quartieri occidentali e le frazioni sudoccidentali, la 3 i quartieri e le frazioni meridionali e la 4 i quartieri e le frazioni orientali.\nEconomia.\nAgricoltura.\nUno dei punti focali dell'agricoltura piacentina \u00e8 il settore del latte, in cui operano 24 imprese per quasi 400 addetti. Il prodotto principale realizzato con il latte piacentino \u00e8 il Grana Padano. Un'altra filiera molto importante \u00e8 quella dei salumi, con la produzione che si concentra sui 3 DOP coppa piacentina, salame piacentino e pancetta piacentina. Piacenza occupa inoltre una posizione di leadership nella produzione del pomodoro, al quale \u00e8 dedicato il festival OroRosso. Infine, molto sviluppata \u00e8 la viticoltura con la presenza di 36 DOC tutelati dal Consorzio Tutela Vini D.O.C. Colli Piacentini con sede in citt\u00e0.\nIndustria.\nForte a Piacenza \u00e8 la presenza di aziende del settore delle macchine utensili con pi\u00f9 di 100 imprese per un totale di addetti operanti nei settori macchine per la lavorazione meccanica per asportazione, automazione, attrezzature e componentistica speciale, servizi tecnici specializzati, ricerca e sviluppo tecnologico. In citt\u00e0 \u00e8 presente anche il laboratorio MUSP che si occupa dello studio delle macchine utensili e dei sistemi di produzione.\nUn altro settore molto sviluppato a Piacenza \u00e8 la raccorderia, presente in citt\u00e0 sin dalla fine degli anni '30 con il reparto bocche da fuoco dell'arsenale cittadino, nel complesso nel piacentino sono presenti 15 societ\u00e0 di capitali che producono raccordi forgiati.\nArtigianato.\nPer quanto riguarda l'artigianato, Piacenza \u00e8 rinomata soprattutto per la produzione di mobili d'arte in stile.\nServizi.\nGrazie alla vicinanza strategica con le aree industriali della pianura Padana e alla presenza di importanti vie di comunicazione (ferrovie e autostrade), a partire dagli anni 2000 si \u00e8 sviluppato un polo logistico, situato a est della citt\u00e0, nella frazione di Le Mose, a breve distanza dal casello autostradale di Piacenza Sud e collegato tramite un fascio di binari alla ferrovia per Cremona. Tra le aziende insediate nel polo logistico spiccano Unieuro, Italiarredo e IKEA.\nSono stati realizzati inoltre progetti per delocalizzare lo scalo merci della stazione ferroviaria nei pressi del polo logistico per favorire l'interscambio gomma-ferro, liberando inoltre dai binari ampi spazi situati non lontano dal centro cittadino nei pressi dell'attuale scalo. Il polo piacentino si candida inoltre a essere la piattaforma logistica privilegiata per il porto della Spezia; a questo scopo nel luglio 2015 \u00e8 stato firmato un protocollo d'intesa tra il comune e l'autorit\u00e0 portuale ligure.\nA poca distanza dal polo logistico si trova il quartiere fieristico, terminato nel 2000 e composto da 3 padiglioni espositivi per complessivi , un'area esterna da , due sale congressi e una sala corsi.\nTurismo.\nPiacenza ha fatto parte del circuito Citt\u00e0 d'Arte della Pianura Padana insieme ad altre citt\u00e0 lombarde ed emiliane, poi sciolto nel 2018. Nel 2015 si sono registrati a Piacenza arrivi e presenze, che corrispondono circa alla met\u00e0 del valore complessivo registrato in provincia di Piacenza.\nInfrastrutture e trasporti.\nStrade.\nVi si intersecano le autostrade A1 (Milano-Bologna-Firenze-Roma-Napoli) e A21 (Torino-Piacenza-Brescia). Le uscite autostradali cittadine e i relativi caselli sono stati quattro fino al 2008: due lungo l'A1 (\"Piacenza Nord\", successivamente rinominato \"Basso Lodigiano\", presso Guardamiglio, in provincia di Lodi, e \"Piacenza Sud\") e due lungo l'A21 (\"Piacenza Ovest\" e \"Piacenza Est\"). La quarta uscita, \"Piacenza Est\", posta lungo l'A21, \u00e8 stata rinominata \"Piacenza Sud\", a causa della sua vicinanza con l'omonima uscita sull'A1.\nIl ponte della via Emilia sul fiume Po che collega la citt\u00e0 alla Lombardia ha subito il crollo di un'arcata il 30 aprile 2009, rendendo necessario il transito obbligatorio sull'autostrada. Il 16 novembre 2009 \u00e8 stato inaugurato un ponte provvisorio poggiante su elementi galleggianti, utilizzato fino al 18 dicembre 2010, data di apertura al traffico del nuovo ponte in acciaio.\nFerrovie.\nEssendo posta lungo la linea ferroviaria Milano - Bologna ed essendo capolinea della linea per Alessandria e per Cremona (di interesse locale), Piacenza \u00e8 uno snodo ferroviario strategico in cui transitano anche i treni diretti a Genova.\nLa stazione ferroviaria \u00e8 interessata da un forte flusso di pendolari diretti prevalentemente a Milano e provenienti non solo dalla citt\u00e0, ma anche dalle medie e basse valli della Trebbia, del Nure e da parte di quella del Tidone (che gi\u00e0 si avvale della stazione di Castel San Giovanni). Nei pressi della citt\u00e0 passa inoltre la linea ad alta velocit\u00e0 Milano - Bologna.\nDal 1933 al 1967 Piacenza fu capolinea della linea ferroviaria per Bettola, gestita dalla Societ\u00e0 Italiana Ferrovie e Tramvie (SIFT), la cui stazione capolinea si trovava davanti alla stazione FS.\nTranvie.\nTra il 1881 e il 1938 da Piacenza si diramava una vasta rete tranviaria interurbana a vapore, gestita a partire dal 1908 dalla SIFT, che comprendeva le linee per:\nInoltre, dal 1908 Piacenza fu servita da una rete tranviaria urbana a trazione elettrica, che nel 1924 raggiunse San Rocco al Porto. Le tranvie urbane furono soppresse nel 1955 e sostituite da autolinee gestite dalla societ\u00e0 Auto Guidovie Italiane.\nAeroporti.\nPer il trasporto aereo, gli scali pi\u00f9 vicini sono l'aeroporto di Parma e i tre aeroporti dell'area milanese: Milano-Malpensa, Milano-Linate e Bergamo-Orio al Serio. In provincia ha sede l'aeroporto Militare di San Damiano.\nMobilit\u00e0 urbana.\nI trasporti pubblici in citt\u00e0 e provincia sono gestiti da SETA.\nAmministrazione.\nGemellaggi.\nPiacenza \u00e8 gemellata con le seguenti citt\u00e0 d'Europa:\nSport.\nLa principale squadra calcistica della citt\u00e0 \u00e8 il , che vanta 8 partecipazioni alla Serie A e che disputa le partite interne allo stadio Leonardo Garilli. Altra squadra cittadina capace di raggiungere il professionismo \u00e8 stato il , sciolto nel 2019 a seguito di una grave crisi societaria e amministrativa, che vanta 5 partecipazioni alla Serie C. Entrambe le societ\u00e0 sono state fondate nel 1919.\nPer quanto riguarda la pallavolo, Piacenza \u00e8 stata rappresentata fino al 2018 dalla squadra maschile Pallavolo Piacenza che ha vinto uno scudetto, una Coppa Italia, una supercoppa italiana e due coppe europee; con la chiusura di questa societ\u00e0, la sua eredit\u00e0 \u00e8 stata presa dalla neocostituita You Energy Volley, militante nella stagione 2019-2020 in Superlega. Fino al 2016 era presente a Piacenza anche una squadra femminile, la River Volley, vincitrice di due campionati italiani, trasferitasi, poi, a Modena dove \u00e8 rimasta fino alla chiusura definitiva, avvenuta nel 2018.\nNella pallacanestro, l'Unione Cestistica Piacentina ha disputato il campionato di Legadue nella stagione 2011-2012 prima di non iscriversi e successivamente fallire. Dopo la scomparsa dell'UCP a rappresentare la pallacanestro a Piacenza c'\u00e8 la Pallacanestro Piacentina, militante in Serie B e con all'attivo due campionati di Serie A2 e l'U.C.C. Assigeco Piacenza nato dalla fusione tra il Piacenza Basket Club e l'U.C. Casalpusterlengo nel 2016 che milita in Serie A2.\nSono presenti inoltre diverse squadre di rugby, tra cui le due pi\u00f9 importanti Piacenza Rugby Club, militante in Serie B e Rugby Lyons Piacenza, militante in TOP10, entrambe le squadre hanno all'attivo diversi campionati in massima serie.\nNel baseball \u00e8 rappresentata dal Piacenza Baseball e dai Red Devils Piacenza, mentre nella pallanuoto dall'Everest Piacenza Pallanuoto, e dalla Kosmo Pallanuoto Piacenza.\nLa vicinanza del fiume Po ha favorito il sorgere di numerose associazioni per la pratica della motonautica agonistica. Motonautica Associazione Piacenza e G. S. Esercito presso il Genio Pontieri annoverano tra i loro piloti un nutrito numero di campioni e primatisti mondiali.\nSempre in riva al fiume, le due ultracentenarie societ\u00e0 piacentine \"Vittorino da Feltre\" e \"Nino Bixio\" mantengono viva la tradizione piacentina del canottaggio e del nuoto.\nPiacenza \u00e8 stata inserita nel percorso del Giro d'Italia 24 volte. Due volte la citt\u00e0 \u00e8 stata sede di arrivo: nel 1968 con la tappa Alessandria-Piacenza, vinta da Guerrino Tosello e nel 1986 con la tappa Foppolo-Piacenza, vinta da Guido Bontempi e altre tre volte \u00e8 stata sede di partenza: sempre nel 1986, quando all'indomani della tappa vinta da Bontempi si disput\u00f2 la cronometro individuale Piacenza-Cremona, nel 2006 quando lo stesso percorso Piacenza-Cremona fu teatro di una cronosquadre e nel 2021 quando ci fu la Piacenza-Sestola, vinta da Joseph Dombrowski. In campo femminile, la citt\u00e0 \u00e8 stata sede di arrivo di due tappe del Giro Rosa, nel 2011 e nel 2018; nel secondo caso la citt\u00e0 \u00e8 stata anche sede di partenza e la tappa si \u00e8 svolta interamente nel territorio della provincia di Piacenza.\nCollegamenti esterni.\nseparatore"}
{"id": "8492", "revid": "125942525", "url": "https://it.wikipedia.org/wiki?curid=8492", "title": "Savona", "text": "Savona (, \"Sann-a\" / \"Sa\u00f1a\" in ligure savonese, anche \"Savonn-a\" / \"Savo\u00f1a\" nella versione genovese, \"Savone\" in francese) \u00e8 un comune italiano di 58 566 abitanti, capoluogo della provincia omonima in Liguria. \u00c8 il terzo comune della regione per popolazione.\nSimbolo della citt\u00e0 \u00e8 la Torretta, intitolata al navigatore savonese Leon Pancaldo.\nIl suo porto \u00e8 importante nel Mediterraneo a livello turistico e commerciale.\nGeografia fisica.\nTerritorio.\nLa citt\u00e0 \u00e8 situata sulla Riviera Ligure di ponente, presso le foci del Letimbro e del Quiliano e alla congiunzione di due autostrade: l'Autostrada dei Fiori che unisce Genova con Ventimiglia e l'autostrada A6 Savona-Torino.\nIl comune \u00e8 costituito dal capoluogo e dalle seguenti frazioni e localit\u00e0: Bosco delle Ninfe, Ciantagalletto, Ciatti, Cimavalle, Conca Verde, Galleria Ranco, Chiesa della Madonna del Monte, Marmorassi, Maschio, Montemoro, Naso di Gatto, San Bartolomeo al Bosco, San Bernardo in Valle, Santuario e Str\u00e0, per una superficie territoriale di 65,55\u00a0km\u00b2.\nSavona confina a nord con il comune di Cairo Montenotte, a est con Albisola Superiore e Albissola Marina, a sud con il Mar Ligure, a sud-ovest con Vado Ligure, a ovest con Quiliano, Altare e Cairo Montenotte.\nDista circa 35\u00a0km di autostrada da Genova (Pr\u00e1) e poco meno di 100\u00a0km da Sanremo.\nClima.\nIl clima \u00e8 temperato di tipo mediterraneo con un inizio di influenze temperate verso l'entroterra.\nL'estate \u00e8 moderatamente calda e raramente afosa. Durante l'inverno si alternano periodi con giornate soleggiate e temperature non molto basse quando la Liguria \u00e8 protetta dall' anticiclone delle Azzorre ad altri pi\u00f9 rigidi quando si formano basse pressioni sul golfo di Genova. Tale configurazione barica provoca forti venti di tramontana scura e nevicate talvolta fin sulla costa.In questi casi Savona \u00e8 una delle localit\u00e0 pi\u00f9 fredde di tutta la riviera ligure.\nNon appena cessano gli effetti della tramontana scura, le calde brezze del profondo mar Ligure prendono il sopravvento e le temperature a Savona tornano su valori pi\u00f9 moderati. Il tempo si rivela mite per gran parte dell'estate e della primavera.\nOrigini del nome.\nL'etimologia del nome \"Savona\" risulta molto incerta. Tito Livio cita il termine \"Sauone\" (abl.) definendolo un oppidum nei territori dei Liguri Alpini. Nel VII secolo si attesta il termine \"Saona\". Se il termine fosse indoeuropeo si potrebbe trovare correlazioni sia con la radice *\"seu-\" cio\u00e8 \"bagnato\" o \"umido\", sia con l'idronimo \"Sava\"..\nIl toponimo potrebbe derivare dal termine dell'antico ligustico \"saiv, sav, sab\" con significato di \"adunanza d'acqua.\"\nAltra ipotesi fa derivare il suo nome dalla dea fluviale celtica \"Souconna\" e ad avvalorare questa tesi, oltre alle numerose similitudini tra le popolazioni liguri e quelle celtiche, vi \u00e8 il fatto che ancora oggi nella lingua locale savonese la citt\u00e0 viene nominata \"Sann-a\"\".\nVi \u00e8 credenza popolare che il termine sapone derivi proprio dalla citt\u00e0 di Savona, e si tratta evidentemente di una paretimologia. che ci sono tracce del suo utilizzo intorno al II secolo d.C.presso i Galli che lo utilizzavano come pomata e questa venne successivamente rielaborata dai Liguri in un sapone duro che trov\u00f2 tra Genova e Savona una fiorente produzione, mantenuta nei secoli a venire. Nella tradizione ligure (riportata anche da testi francesi) si vuole che a Savona la moglie di un pescatore abbia ottenuto in modo fortuito per la prima volta il sapone, facendo bollire assieme olio di oliva e liscivia di soda.; il nome del sapone tuttavia \u00e8 un termine di origine germanica giunto nel latino attraverso il tramite gallico ed \u00e8 etimologicamente affine al termine sebo (\"sebum\" in lingua latina) attraverso una comune radice protoindoeuropea \"*seyb-\" (far colare).\nStoria.\nLe prime tracce della citt\u00e0 risalgono alla media et\u00e0 del bronzo, quando un primo insediamento sorse sull'altura del Priamar. Antico centro dei Liguri Sabazi, la citt\u00e0 fu alleata di Cartagine durante la Seconda guerra punica, contro Roma gi\u00e0 alleata di Genova. Dopo alterne vicende Roma sottomise Savona attorno al 180 a.C. e quest'ultima venne, dalla fine del II secolo a.C, a soppiantare il ruolo di Genova come porto principale della Liguria.\nCon la caduta dell'Impero romano dopo il V secolo la citt\u00e0 sub\u00ec devastazione da parte di Eruli e Goti. Tornata sotto i Bizantini dopo le guerre gotiche vi fu una breve ripresa che dur\u00f2 fino alla conquista da parte del re longobardo Rotari nel 641. Fece quindi parte del Regno longobardo, nel Ducato di Liguria, con capitale Genova. Sotto il dominio dei Franchi di Carlo Magno, divenne sede di una contea e riprese i commerci sul mare. Dopo aspre lotte con i pirati saraceni, si costitu\u00ec in libero Comune il 10 aprile 1191. Nell'XI secolo Savona, dapprima alleata con la repubblica marinara di Genova, intraprese dure lotte ma anche forti intrecci con essa.\nL'apice della fioritura economica avvenne nel periodo in cui vennero eletti al soglio pontificio i Papi della famiglia Della Rovere, Sisto IV (1471-1484) e Giulio II (1503-1513), che sostennero la citt\u00e0 con generose donazioni e oggi \u00e8 ricordata anche per vedersi attribuito il nome di \"Citt\u00e0 dei Papi\". Le lotte con Genova si conclusero tragicamente per Savona nel 1528, con la sua definitiva conquista. Ci\u00f2 comport\u00f2, oltre a numerose vittime, la distruzione di buona parte della citt\u00e0 e l'interramento del porto. Da questo momento Savona segu\u00ec le sorti della Repubblica di Genova.\nNel Settecento la citt\u00e0 riprese la sua attivit\u00e0 marinara. Coi commerci rifiorirono le arti e Savona si arricch\u00ec di palazzi signorili, ville e chiese. Nel 1805 la Liguria venne annessa all'Impero Francese e Savona divenne Capoluogo del Dipartimento di Montenotte. Nel 1815 il Congresso di Vienna stabil\u00ec l'annessione della Repubblica Ligure nei territori del Regno di Sardegna, col quale entr\u00f2 poi a far parte del neo costituito Regno d'Italia dal 1861. Sotto l'amministrazione napoleonica del prefetto Chabrol la citt\u00e0 inizi\u00f2 una lenta rinascita, che evolse con l'arrivo della ferrovia e l'inizio della rivoluzione industriale savonese.\nDurante la Seconda guerra mondiale la citt\u00e0 sub\u00ec massicci bombardamenti aerei a causa della presenza di industrie belliche e del porto, che causarono gravi danni, specialmente agli antichi quartieri della zona portuale. Savona \u00e8 tra le Citt\u00e0 decorate al valor militare per la guerra di liberazione.\nSimboli.\nLo stemma \u00e8 stato concesso con il regio decreto datato al 12 novembre 1938, trascritto nel libro Araldico degli Enti Morali al Vol. II, pag. 621. N. 2052 \nDurante il Ventennio fascista lo stemma comunale fu sormontato dal capo del Littorio.\nOnorificenze.\nSavona \u00e8 tra le citt\u00e0 decorate al valor militare per la guerra di Liberazione, insignita della medaglia d'oro al valor militare il 19 settembre 1974, per i sacrifici delle sue popolazioni e per la sua attivit\u00e0 nella lotta partigiana durante la seconda guerra mondiale:\nSociet\u00e0.\nEvoluzione demografica.\nLa popolazione cittadina \u00e8 quadruplicata dall'Unit\u00e0 d'Italia (1861) fino agli anni settanta per poi diminuire di oltre il 25% negli ultimi decenni. Questo calo \u00e8 stato generato da diversi fattori tra i quali il processo di de-industrializzazione che ha spinto molti abitanti all'emigrazione ed un generalizzato calo delle nascite che ha caratterizzato la recente storia demografica italiana.\nNel corso del XIV secolo Savona arriv\u00f2 ad avere una popolazione stimata al 150% circa di quella di Roma, che al contrario viveva un profondo declino.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti a Savona sono , cos\u00ec suddivisi per nazionalit\u00e0, elencando le presenze pi\u00f9 significative:\nReligione.\nSavona \u00e8 la sede vescovile della Diocesi di Savona-Noli. Il Santuario di Savona riveste da secoli particolare importanza, con pellegrinaggi da ogni parte d'Italia. La Madonna di Savona fu incoronata da Pio VII - prigioniero di Napoleone Bonaparte a Savona - nel 1815. Savona fu con Pio VII sede ufficiale di papato, al pari di Roma ed Avignone, seppure per un breve periodo. Benedetto XVI \u00e8 stato in visita pastorale a Savona il 17 maggio 2008.\nQualit\u00e0 della vita.\nSecondo i dati del 2019, raccolti dal Sole 24 Ore, Savona \u00e8 al 72\u00ba posto in Italia nella classifica sulla qualit\u00e0 della vita ed \u00e8 penultima in Liguria, sopra Imperia che \u00e8 ottantanovesima. Risulta penalizzata soprattutto per gli indicatori riguardo alla demografia e societ\u00e0 (107^ su 107), mentre brilla per gli indicatori sulla cultura e tempo libero (15^ su 107). Ha perso 40 posizioni rispetto al 2009.\nIl quartiere Fornaci dal 2002 (ad eccezione dell'anno 2008) \u00e8 Bandiera Blu per la qualit\u00e0 delle sue spiagge. Negli stessi anni (compreso il 2008), il vessillo \u00e8 stato consegnato anche per la qualit\u00e0 delle acque, informativa, ambientale e dei servizi del porto turistico \"Vecchia Darsena\".\nCultura.\nIstruzione.\nBiblioteche.\nLa principale e pi\u00f9 antica struttura cittadina \u00e8 la biblioteca civica Anton Giulio Barrili, fondata nel 1840 e oggi situata presso l'ex Collegio dei Padri Scolopi, contiene circa 170.000 titoli.\nSi segnala anche la biblioteca della Societ\u00e0 Savonese di Storia Patria che ha superato ampiamente il numero di 50.000 titoli.\nUniversit\u00e0.\nA Savona ha sede un campus universitario nelle strutture rimodernate della vecchia caserma Bligny che ospita, oltre a tre scuole dell'Universit\u00e0 degli Studi di Genova, anche alcune piccole aziende tecnologiche.\nMusei.\nMuseo d'arte di Palazzo Gavotti.\nNel museo hanno sede:\nPolo Museale del Priamar.\nSituato in diverse aree nell'omonima fortezza \u00e8 sede dei seguenti musei:\nMostra Museo delle Arti Nautiche\nLa \"Mostra Museo delle Arti Nautiche\" \"Leon Pancaldo\", situata in Piazza Cavallotti. Ospita circa 1000 parti di varia cultura marinaresca quali modellini di navi e di macchine a vapore funzionanti, antichi strumenti di navigazione e di rilevamento meteorologico risalenti alla met\u00e0 del 1800, sezioni in scala di navi, strumenti di navigazione. Fiore all'occhiello \u00e8 il planetario storico funzionante, uno dei quattro ad oggi esistenti in Italia.\nMuseo del tesoro del santuario di Nostra Signora della Misericordia.\nIl museo ha sede nel palazzetto del Duca di Tursi, adiacente al santuario, costruito tra il 1536 e il 1540, con l'annesso complesso degli ospizi di Nostra Signora della Misericordia. Le collezioni si sono formate grazie ai prestigiosi regali e alle donazioni dal XV al XIX secolo, e alle offerte votive di famiglie aristocratiche savonesi e genovesi. Vi si conservano preziosi paramenti in tessuto operati o ricamati, tra cui spiccano \"La pianeta del duca di Urbino (1623)\", tessili settecenteschi in stile Revel e Bizzarre, arredi liturgici e preziose argenterie, tra cui \"Il reliquiario della Croce\" di produzione romana seicentesca, \"Il calice\" dell'orafo Vincenzo Belli (XVIII secolo), \"La corona aurea\" detta di Pio VII. Del complesso espositivo fanno parte anche alcune sculture lignee ed eburnee dei secoli XV e XVI. Inoltre vi sono dipinti su tela a supporto cartaceo di soggetto contadino e marinaro, uniti a tipici modellini di imbarcazioni in legno e in lamina d'argento.\nLa quadreria del seminario vescovile.\nOspita un centinaio di dipinti prevalentemente di scuola ligure. Tra gli artisti pi\u00f9 significativi spiccano Gioacchino Assereto, Giovanni Battista Carlone, Giovanni Benedetto Castiglione detto \"Il Grechetto\", Antonio Travi, Carlo Giuseppe Ratti, Paolo Gerolamo Brusco. Molto interessante un crocefisso ligneo quattrocentesco di scuola catalana.\nAll About Apple Museum.\nSituato in Piazza De Andr\u00e9, all'interno nella vecchia darsena, \u00e8 il pi\u00f9 fornito museo Apple al mondo. La collezione comprende praticamente tutta la produzione di personal computer, periferiche, accessori e prototipi dagli albori dell'azienda fino ai giorni nostri.\nMedia.\nStampa.\nA Savona sono presenti le redazioni locali dei quotidiani Il Secolo XIX e La Stampa.\nVi \u00e8 inoltre la redazione de Il Letimbro, mensile edito dalla Diocesi di Savona-Noli e fondato nel 1892, che \u00e8 uno dei pi\u00f9 antichi periodici italiani.\nRadio.\nNella citt\u00e0 ha sede Radio 104, gi\u00e0 Radio Savona Sound, fondata nel 1977.\nTeatro.\nIl principale teatro cittadino \u00e8 il Teatro Gabriello Chiabrera, inaugurato nel 1853 ed intitolato al poeta e scrittore savonese Gabriello Chiabrera. Il pi\u00f9 antico teatro della citt\u00e0 \u00e8 invece il Teatro Sacco, aperto nel 1785.\nAltri teatri della citt\u00e0 sono il Teatro Don Bosco ed il Teatro-Cinema Nuovofilmstudio, gi\u00e0 Filmstudio, inaugurato nel 1978. Quest'ultimo dal 2013 ha sede presso il centro culturale \"Officine Solimano\", sorto nella zona della vecchia darsena, rimodernando un edificio industriale dismesso sede un tempo della societ\u00e0 di cantieristica navale omonima.\nCinema.\nLa citt\u00e0 ha dato i natali all'attore e doppiatore Nando Gazzolo e da anni vi si tiene il Festival Nazionale del Doppiaggio Voci nell'Ombra.\nTra i film e serie televisive girate a Savona si ricordano:\nMusica.\nA Savona sono nati il soprano Renata Scotto che, nel 1952, debutt\u00f2 al Teatro comunale Chiabrera con La Traviata e Flavio Emilio Scogna compositore e direttore d'orchestra. La citt\u00e0 ha inoltre dato i natali ad altri musicisti di fama internazionale quali la pianista Cinzia Bartoli, il mandolinista Carlo Aonzo, il liutista Massimo Marchese, il compositore e pianista Federico De Caroli, la cantautrice Annalisa.\nVari sono i gruppi e i complessi cittadini:\nCucina.\nTra i principali piatti della tradizione savonese vi sono:\nSavona \u00e8 conosciuta anche per essere la citt\u00e0 del chinotto candito e sotto spirito, del quale era il maggior centro di esportazione mondiale sino alla fine del XIX secolo. Il chinotto di Savona \u00e8 un presidio Slow Food.\nGeografia antropica.\nFrazioni.\nNumerose sono le frazioni del comune, costituite generalmente da piccoli insediamenti collinari. La frazione pi\u00f9 popolata \u00e8 Santuario, che conta 820 abitanti e prende il nome dal Santuario di Nostra Signora della Misericordia.\nAltre frazioni sono Marmorassi (186 abitanti), Montemoro (103 abitanti), Botta (69 abitanti), Molino del Lavagna (58 abitanti), Maschio (55 abitanti) e Conca Verde (34 abitanti).\nEconomia.\nArtigianato.\nL'artigianato locale \u00e8 incentrato sulla lavorazione della ceramica sia di stile classico, come il celebre \"Antico Savona\" impreziosito da immagini mitologiche o rurali, sia contemporaneo.\nIndustria.\nL'industria savonese ha avuto il suo apice nel secolo scorso, con una fiorente attivit\u00e0 siderurgica ed importanti realt\u00e0 industriali anche nel settore meccanico, vetrario e alimentare. Negli ultimi decenni tuttavia la citt\u00e0 ha vissuto un radicale processo di deindustrializzazione, con importanti ripercussioni anche sul piano demografico.\nAd oggi sono dodici le aziende savonesi, cio\u00e8 con sede nel comune o nei dintorni, che figurano tra le prime cento della Liguria per fatturato: Bombardier, Infineum, GF Group - Gruppo Orsero, Saint Gobain Vetri, Piaggio Aero, Demont, ExxonMobil, Forship, Noberasco, Continental Brakes, Sefer ed Expertise, Bitron.\nTurismo.\nA seguito della deindustrializzazione della citt\u00e0 nell'ultimo decennio ha iniziato ad acquisire una buona rilevanza il settore turistico, grazie alla presenza del terminal croceristico, al restyling della vecchia darsena, alla valorizzazione di diversi beni culturali cittadini.\nInfrastrutture e trasporti.\nStrade.\nStoricamente situata lungo la via Aurelia, Savona rappresenta uno snodo fra le autostrade A10 Genova-Ventimiglia e A6 Torino-Savona, nonch\u00e9 per il sistema di arterie di collegamento con l'entroterra fra le quali alcune provinciali e la strada statale 29 del Colle di Cadibona. Attualmente \u00e8 in fase di realizzazione l'Aurelia bis che collegher\u00e0 il casello autostradale di Albisola a Corso Ricci, con l'obiettivo di alleggerire il centro della citt\u00e0 dal traffico.\nFerrovie.\nLa stazione di Savona, posta lungo la ferrovia Genova-Ventimiglia, funge anch'essa da localit\u00e0 nodo per la confluenza dei due tracciati appenninici della ferrovia Torino-Savona. L'impianto \u00e8 servito dai collegamenti nazionali e regionali svolti da Trenitalia. L'attuale stazione, opera di Pier Luigi Nervi, venne inaugurata nel 1977 a seguito del raddoppio della linea Genova-Ventimiglia e poi radicalmente riammodernata nel 2011. Ha sostituito la vecchia stazione che sorgeva in Piazza del Popolo e costeggiava il torrente Letimbro. Nel territorio comunale, sulla linea Torino-Savona, sono inoltre presenti la stazione di Santuario e quella di Maschio, quest'ultima soppressa nel 2009.\nPorti.\nIl porto di Savona \u00e8, per importanza del traffico di merci e passeggeri, il secondo porto della Liguria dopo Genova nonch\u00e9 il quinto scalo crocieristico nazionale e nono europeo con 910.244 passeggeri e 210 navi toccate nel 2016.\nLo scalo dispone di una moderna stazione marittima, il Palacrociere, realizzato in project financing con la compagnia Costa Crociere. La struttura accoglie ogni anno circa un milione di turisti a cui vanno aggiunti i passeggeri che si imbarcano dal terminal traghetti del vicino porto di Vado Ligure.\nPer quanto riguarda invece il traffico merci il polo portuale offre importanti sbocchi al mare alle industrie degli hinterland piemontese e lombardo.\nDi notevole importanza \u00e8 anche la funivia che collega il terminal carbone del porto di Savona alla cokeria di San Giuseppe di Cairo; ai tempi della costruzione (1910-1913) era la funivia pi\u00f9 lunga d'Europa con i suoi 17\u00a0km di sorpasso dell'Appennino Ligure e attualmente \u00e8 la terza.\nMobilit\u00e0 urbana.\nI collegamenti urbani e suburbani sono svolti mediante autoservizi gestiti dalla societ\u00e0 TPL Linea.\nDal 1912 al 1948 \u00e8 stata attiva la tranvia Savona-Vado Ligure, un collegamento extraurbano che comprendeva un'intensificazione urbana all'interno di Savona gestito dalla Societ\u00e0 Tramvie Elettriche Savonesi.\nSport.\nCalcio.\nIl principale sodalizio calcistico della citt\u00e0 \u00e8 l'A.S.D. Savona Calcio, costituito nel 2020 dalle ceneri del Savona FBC e militante nel campionato di Prima Categoria. Prima del fallimento il Savona FBC ha militato per diversi decenni tra i professionisti, giocando nel primo dopoguerra anche in Prima Divisione. Fra i calciatori che hanno militato nella squadra vanno ricordati Pierino Prati, che qui inizi\u00f2 e poi concluse la sua carriera, \"Beppe\" Furino, Eugenio Fascetti, Marcello Lippi, Walter Zenga, Enrico Cucchi, Giuliano Taccola, Nello Governato, Vittorio Panucci e Paolo Ponzo. La squadra dal 1959 al 2020 ha giocato nel principale impianto sportivo della citt\u00e0, lo Stadio comunale Valerio Bacigalupo.\nLe altre squadre di calcio della citt\u00e0 sono l'U.S. Legino 1910 e la F.B.C. Veloce 1910, militanti nel campionato di Promozione, l'A.S.D. Speranza 1912 F.C. e l'U.S. Letimbro, militanti nel campionato di Prima Categoria e l'U.S. Priamar 1942, militante nel campionato di Seconda Categoria.\nPer le trafile delle giovanili della squadra calcistica U.S.Legino 1910, \u00e8 cresciuto Stephan El Shaarawy giocatore professionista che tuttora milita nella Serie A al servizio dell' A.S. Roma\nPallanuoto\nSavona vanta una squadra di pallanuoto che dal 1981 milita in A1, la Rari Nantes Savona, il cui albo d'oro annovera ben 3 Campionati (1991, 1992, 2005), 3 Coppe LEN (2004-05, 2010-11, 2011-12) e 3 Coppe Italia (1990, 1991, 1993). La squadra gioca nella Piscina Carlo Zanelli.\nCiclismo.\nSavona \u00e8 stata negli anni la citt\u00e0 di arrivo delle seguenti tappe del Giro d'Italia:\nBocce.\nL'Associazione Bocciofila Savonese, prima nata a Savona nel 1920 e fra le prime trenta in Italia, nel corso della sua lunga storia ha conquistato undici titoli italiani e un terzo posto ai Campionati del Mondo di Losanna del 1953 a quadrette. Nel 2006 viene insignita della Stella d'oro al Merito Sportivo del CONI e nel 2020 riceve il Collare d'Oro al Merito Sportivo del CONI, massima onorificenza dello sport italiano, diventando la prima associazione bocciofila della Federazione Italiana Bocce ad essere conferita di tale benemerenza.\nAltri sport.\nLa Fratellanza Ginnastica Savonese, fondata nel 1883, ha dato vita a tutte le maggiori sezioni sportive cittadine, tra cui quelle del calcio, della scherma, dell'atletica leggera, della lotta greco-romana, del ciclismo, del nuoto. Attualmente la squadra femminile di ginnastica artistica gareggia in Serie A1.\nNotevole importanza nel panorama sportivo cittadino rivestono anche la Canottieri Sabazia per quanto concerne la canoa, il Savona Rugby, da ormai trent'anni societ\u00e0 di riferimento della provincia savonese e le due squadre di hockey su prato, il Savona Hockey Club e l'Hockey Club Liguria."}
{"id": "8493", "revid": "1516566", "url": "https://it.wikipedia.org/wiki?curid=8493", "title": "La Spezia", "text": "La Spezia (IPA: , , \"Sp\u00e8za\" in dialetto spezzino, pronunciato ) \u00e8 un comune italiano di abitanti, capoluogo della provincia omonima in Liguria. \u00c8 il secondo comune della regione per popolazione, dopo Genova.\nLa citt\u00e0 si trova all'estremo levante della regione Liguria, a pochi chilometri dal confine con la Toscana, al centro di un profondo golfo naturale al quale d\u00e0 il nome. Il golfo, conosciuto anche con l'appellativo di \"Golfo dei Poeti\", \u00e8 cinto da una continua catena di alture le cui cime pi\u00f9 elevate, il Monte Verrugoli (749\u00a0m s.l.m.), il Monte Parodi (673\u00a0m s.l.m.) ed il Monte Santa Croce sono situate alla estremit\u00e0 occidentale del centro abitato.\nIl territorio comunale spezzino \u00e8 parte dell'Autorit\u00e0 di bacino interregionale del fiume Magra mentre una piccola porzione del territorio comunale, costituita dal piccolo borgo di Tramonti e dalla circostante collina, rientra nel Parco nazionale delle Cinque Terre.\nGeografia fisica.\nTerritorio.\nLa citt\u00e0 sorge nello spazio ricompreso tra il mare e i monti; nel Novecento, in seguito dell'espansione urbana dovuta allo stravolgimento del tessuto cittadino, causato dalla costruzione dell'Arsenale Militare, la citt\u00e0 ha iniziato ad espandersi anche sulle colline. La pianta ortogonale ottocentesca si affianca cos\u00ec, sulla pianta urbana, all'antico centro medievale. Negli anni venti del XX secolo fu addirittura necessario ricorrere al parziale sbancamento del \"colle dei Cappuccini\" (dove sorge l'attuale piazza Europa) per consentire al centro storico l'espansione verso est, in direzione della piana di Migliarina, unica possibile poich\u00e9 l'area verso ovest \u00e8 occupata dall'Arsenale Militare.\nL'area di Fossamastra dove oggi sorge parte dello scalo portuale un tempo era costituita da un'ampia zona paludosa, detta \"gli Stagnoni\".\nIl golfo che protegge la citt\u00e0 ha un'estensione di circa 150 ettari ed \u00e8 chiuso da una diga foranea lunga circa 2.210 metri con due passaggi, quello di ponente ampio circa 400 metri e quello di levante circa 200 metri.\nL'insenatura del golfo ha una lunghezza di 4,6\u00a0km e una larghezza di 3,2\u00a0km.\nProprio la particolare conformazione del golfo, ben riparato dalle mareggiate e dai possibili attacchi nemici, ha favorito la costruzione alla Spezia di uno dei pi\u00f9 grandi arsenali della Marina Militare e, nel corso degli anni, lo sviluppo di uno dei maggiori porti mercantili del Mediterraneo.\nClima.\nLa Spezia gode generalmente di un clima temperato caldo; nello specifico, il clima dominante \u00e8 di tipo mediterraneo, anche se influenzato da correnti atlantiche \u00e8 comunque caratterizzato da inverni miti, grazie alla posizione, all'azione mitigatrice del mar Ligure e allo scirocco proveniente dall'Africa.\nTuttavia raramente possono capitare le incursioni di aria fredda di origine balcanica (proveniente dai valichi comunicanti con la Pianura Padana che si trovano alle spalle della citt\u00e0) che fanno abbassare la temperatura, facendo scendere la colonnina vicino, se non addirittura, allo zero.\nLa temperatura media del mese pi\u00f9 freddo (gennaio) \u00e8 di 7,6\u00a0\u00b0C.\nLe estati sono caratterizzate da temperature piuttosto elevate, con medie del mese pi\u00f9 caldo (luglio) superiori ai 24\u00a0\u00b0C.\nLa piovosit\u00e0 \u00e8 elevata, sia per l\u2019umidit\u00e0 presente in tutto l'arco ligure, sia per l'azione di copertura degli Appennini.\nLa media pluviometrica \u00e8 di 1.343\u00a0mm di pioggia annui.\nIl regime pluviometrico \u00e8 di tipo sub-litoraneo appenninico, con picchi di massimi in autunno (maggiore) e in primavera, e minimi in estate e inverno.\nPeriodi piovosi prolungati, soprattutto in autunno/inverno, si verificano frequentemente, ma non tutti gli anni.\nNel decennio 2000-2010 il mese di novembre ha registrato 23 giorni di pioggia nel 2002 (198,2\u00a0mm) e 21 nel 2010 (284,2), mentre gennaio ha raggiunto 20 giorni piovosi nel 2001 (253,4\u00a0mm).\nFu dicembre 2009 il mese pi\u00f9 piovoso del decennio, con ben 362,8\u00a0mm. mese dei record, dicembre 2009 fece registrare anche la nevicata pi\u00f9 copiosa del decennio con pi\u00f9 di 20\u00a0cm di neve in molte zone della citt\u00e0.\nAnche, periodi siccitosi prolungati, soprattutto in estate, si registrano frequentemente.\nSempre considerando il decennio 2000-2010 il mese di agosto rimase completamente all'asciutto nel 2008, a contrasto dei 169,6\u00a0mm registrati l'anno precedente. Meno di 4\u00a0mm mensili si sono registrati in aprile 2007 (3,0\u00a0mm), giugno 2006 (1,0\u00a0mm), luglio 2004 (3,8\u00a0mm) e nel famigerato agosto 2003 (3,6\u00a0mm).\nPur essendo molto rara, in taluni anni pu\u00f2 fare la sua apparizione in citt\u00e0 la neve, che nelle zone collinari dell'entroterra comunale pu\u00f2 depositarsi.\nInverno.\nDurante i mesi invernali, quando persistono condizioni di cielo sereno e calma di vento, La Spezia pu\u00f2 avere temperature minime piuttosto fredde, capaci di far gelare l'acqua superficiale delle fontane (il 12 gennaio 2009 la temperatura \u00e8 scesa a -1,5\u00a0\u00b0C nel centro cittadino, una delle pi\u00f9 basse dal 2000), mentre nell'entroterra spezzino le zone pi\u00f9 umide vengono coperte da uno strato di brina e sui ripidi pendii rocciosi delle colline si formano talvolta piccole cascate di ghiaccio. Nelle zone esposte al sole, invece, la temperatura \u00e8 generalmente mite e piacevole. Questo fatto si riscontra anche nella vegetazione sulle colline del golfo spezzino, dove nei versanti pi\u00f9 freddi e umidi (nord e est) sono presenti pini e castagni; nei versanti pi\u00f9 caldi, invece (sud e ovest) abbondano gli olivi.\nAl contrario, in giornate nuvolose e con precipitazioni, i venti nel Golfo ligure si predispongono in senso antiorario creando le condizioni per possibili nevicate nelle zone tra Genova e Savona portate dalla Tramontana scura (vento da NNE), mentre nel Levante Ligure la componente sud orientale dei venti in superficie porta aria pi\u00f9 mite dal mare che rende le nevicate molto rare o comunque non abbondanti, se non in eventi eccezionali (per esempio nel 1985, nel 1991, nel 2006, nel 2009, nel 2010, nel 2012, nel 2013 due volte e nel 2018). Nel 2009 (nella notte tra il 18 e il 19 dicembre) si \u00e8 verificata la pi\u00f9 grande nevicata dal 1985, con un accumulo di neve che ha raggiunto i 20\u00a0cm in citt\u00e0 e i 30 nei quartieri orientali e con temperature notturne che sono scese a -5,5\u00a0\u00b0C in citt\u00e0 e, nell'entroterra collinare, fino a -9,4\u00a0\u00b0C.\nPrimavera.\nLa primavera risulta estremamente variabile con abbondanti precipitazioni e numerosi giorni di pioggia.\nAll'inizio della stagione tardive ondate di freddo portano talvolta la neve sulle cime delle colline del Golfo, ed eccezionalmente qualche fiocco di neve pu\u00f2 anche cadere anche in citt\u00e0 durante i rovesci pi\u00f9 intensi. Questi fenomeni nevosi \"ritardatari\" si verificano specialmente verso la fine di marzo, quando generalmente le basse pressioni presenti sul Mediterraneo favoriscono le ultime incursioni di aria gelida proveniente dalla Scozia o dalla Scandinavia.\nD'altro canto non mancano giornate particolarmente miti che spingono gli Spezzini a fare le prime gite \"fuori porta\" o delle passeggiate sui lungomare della Riviera dove guardano stupiti i turisti stranieri che nuotano nel mare come se fosse piena estate, nonostante la temperatura dell'acqua sia attorno ai 15\u00a0\u00b0C.\nIn primavera inoltrata le giornate soleggiate sono sempre pi\u00f9 frequenti, ma rovesci e temporali, talvolta con violente fulminazioni e grandinate, possono scoppiare all'improvviso in qualsiasi momento. La primavera del 2008, ad esempio, \u00e8 stata una delle pi\u00f9 piovose e fredde con temperature che si sono mantenute quasi sempre sui 18\u00a0\u00b0C fino a fine maggio e nella quale il giorno di Pasqua la neve \u00e8 caduta abbondante sul monte Parodi.\nEstate.\nL'attivazione delle brezze marine nel primo pomeriggio porta condizioni pi\u00f9 fresche soprattutto in riva al mare, questo si evince dallo studio dei grafici delle temperature giornaliere che dimostrano una crescita costante delle temperature fino alle 12:00, seguita da un lieve calo e da una lenta ripresa pomeridiana.\nDurante il culmine dell'estate l'umidit\u00e0 tende a diminuire, dando luogo a temperature pi\u00f9 alte, ma con aria pi\u00f9 asciutta.\nAl contrario di ci\u00f2 che accade d'inverno, durante i giorni di alta pressione e calma di vento, La Spezia registra temperature superiori alle altre zone costiere della Liguria, ma con una maggiore escursione termica, cos\u00ec che durante la notte le condizioni di afa sono leggermente meno frequenti, e occorrono principalmente durante il periodo di caldo intenso attorno a fine luglio.\nI temporali estivi pomeridiani, piuttosto frequenti nell'interno e sulle montagne appenniniche, giungono molto raramente sulla costa e tendono a colpire la zona orientale della citt\u00e0 e la piana del fiume Magra, lasciando all'asciutto le zone occidentali e la riviera spezzina.\nLungo la tratta costiera, la principale fonte di precipitazioni durante la siccit\u00e0 estiva sono i temporali notturni.\nQuando le condizioni sono ideali, l'aria fresca e densa proveniente dagli \"outflow\" dei temporali pomeridiani montani si precipita verso la costa e scalza l'aria calda e umida presente sulla superficie del mare spingendola nell'alta atmosfera, creando temporali violenti, intensi e autorigeneranti con tuoni fragorosi, fulminazioni spettacolari e raffiche di vento impetuose.\nQuesti temporali sono particolarmente difficili da prevedere, perch\u00e9 causati esclusivamente da condizioni microclimatiche locali, ma si verificano puntualmente tutti gli anni.\nLa fine dell'estate, con le prime incursioni di aria fresca in quota porta temperature confortevoli e aria asciutta rendendo il clima particolarmente piacevole.\nTalvolta nei tardi pomeriggi di fine estate o inizio autunno, si possono notare trombe marine all'orizzonte che si sviluppano grazie alla temperatura della superficie marina ancora calda, e l'aria pi\u00f9 fresca presente in quota.\nQueste trombe marine raramente causano danni e dato il lento movimento, possono essere facilmente evitate da eventuali imbarcazioni.\nAutunno.\nL'autunno inizia ancora caldo e soleggiato.\nMa con l'avanzare della stagione e con l'arrivo di temperature pi\u00f9 fresche, le giornate si fanno sempre pi\u00f9 grigie e piovose.\n\u00c8 in questa stagione che si registrano le piogge pi\u00f9 copiose dell'anno.\nLe basse pressioni di origine atlantica scendono di latitudine e richiamano aria calda dal Nord Africa che, attraversando il Mediterraneo, si carica di umidit\u00e0 che viene scaricata sulla cerchia ligure sotto forma di piogge intense e persistenti.\nIn questo periodo dell'anno si possono testimoniare violente mareggiate lungo tutta la costa ligure causate dai forti venti di Libeccio e Maestrale.\nLe cose non migliorano di molto durante i regimi di alta pressione quando si tendono a creare inversioni termiche nei medi e bassi strati, e la debole circolazione a componente occidentale passa sopra la superficie del mare ancora calda, e condensandosi, crea un ammasso di nubi basse e compatte che talvolta generano leggere pioviggini. Novembre di solito presenta il maggior numero di giorni con cielo nuvoloso.\nQuesto si nota anche guardando le immagini satellitari che mostrano una coperta di nuvole sopra al Mar Ligure e lungo la costa, ma basta salire in quota sull'Appennino e per ammirare un cielo azzurro e limpido e nubi gi\u00f9 nelle valli.\nCon le prime incursioni di aria fredda da Nord arrivano i venti di Tramontana e Grecale in alta quota, che spazzano via le nuvole, lasciando posto a cieli azzurri e limpidi, temperature piacevoli e miti considerata la stagione, e condizioni di visibilit\u00e0 eccezionali che \"svelano\" le isole dell'arcipelago Toscano, dall'Elba alla Gorgona, e pi\u00f9 raramente, anche la punta della Corsica.\nToponimo e corretta ortografia.\nIn un documento del 25 luglio 1071 appare forse per la prima volta il nome \"Spezia\"; il nucleo del borgo \u00e8 identificabile con \"il Poggio\", nel cuore della citt\u00e0 vecchia.\n&lt;br&gt;La prima trascrizione certa del nome risale al 1256, in un documento redatto presso \"Spezam\".\nNelle mappe della Repubblica di Genova datate tra il 1597 e il 1777 vengono utilizzati i toponimi \"Spezza\" e \"golfo della Spezza\".\nLo stesso termine \"Spezza\" compare anche nell'affresco della costa ligure nella Galleria delle carte geografiche dei Musei Vaticani (1580 circa).\nAl di l\u00e0 dell'etimologia del termine \"Spezia\", sulla provenienza del quale sono state avanzate dagli studiosi numerose ipotesi, senza che si giungesse tuttavia a stabilirne l'origine precisa, le principali controversie vertono sull'utilizzo dell'articolo \"La\" che compare davanti al toponimo, articolo che fa la sua comparsa gi\u00e0 a partire dai primi documenti redatti in volgare.\nDopo il Congresso di Vienna, tuttavia, con il passaggio dell'intera Liguria al Regno di Sardegna, la burocrazia decide di sopprimere l'articolo, in quanto considerato una violazione alla regola secondo la quale i nomi di citt\u00e0 rifiutano l'articolo. Gli Spezzini non accolgono volentieri questo cambiamento e fanno pi\u00f9 volte presente al governo centrale le loro rimostranze, senza tuttavia ottenere alcun risultato. Con la costituzione della Provincia della Spezia, nel 1923, le diverse denominazioni (Spezia e La Spezia) continuano a generare confusione, tanto che nel 1926 il Consiglio Comunale vota un ordine del giorno con il quale si chiede il ripristino dell'articolo nella consueta forma.\nSi giunge cos\u00ec al 2 aprile 1930, quando viene finalmente emanato un regio decreto che rettifica ufficialmente la denominazione del nome del comune in \"La Spezia\". Tuttavia, a causa della formulazione piuttosto schematica del testo della nuova legge, si intende il \"La\" \u2013 scritto con la \"L\" maiuscola\u00a0\u2013 non come un articolo declinabile, ma come una particella da utilizzare in modo invariabile davanti al nome, quasi facente parte del nome stesso.\nCirca la declinazione o meno dell'articolo nell'uso corrente, l'uso ufficiale del Comune della Spezia \u00e8 quello di declinare l'articolo; si legge infatti nello Statuto comunale:\nNel dialetto locale, l'articolo viene usato solo raramente. Gli abitanti della citt\u00e0 e della provincia, anche quando parlano in italiano, usano frequentemente espressioni come \"Spezia \u00e8 un porto della Liguria\", \"sono di Spezia\" o \"vado a Spezia\".\nL'uso nella lingua italiana, al di fuori della Spezia, non \u00e8 per\u00f2 uniforme. In una nota pubblicata su \"La Crusca per voi\" si suggerisce di utilizzare \"la soluzione grafica che riproduce pi\u00f9 fedelmente la pronuncia\" quindi, ad esempio, scrivere \"della Spezia\" e non \"de La Spezia\". Opinione diversa \u00e8 sostenuta da Aldo Gabrielli, secondo cui l'articolo \u00e8 diventato parte integrante del nome, proprio come nei nomi di persona; quindi il Gabrielli propone \"vado a La Spezia\" anzich\u00e9 \"vado alla Spezia\". L'Enciclopedia On-Line Treccani segue la prima delle due convenzioni alla voce \"Spezia, La\", ma numerose voci del Vocabolario Treccani seguono la seconda.\nStoria.\nDai primi insediamenti all'impero romano.\nIl territorio spezzino era abitato gi\u00e0 in et\u00e0 preistorica, come testimoniano i ritrovamenti litici sulla Castellana e sul monte Coregna ed i ritrovamenti nella \"grotta dei colombi\" sull'isola di Palmaria. Altro importante documento \u00e8 costituito dalle numerose statue stele e dai reperti dell'et\u00e0 del bronzo e del ferro ritrovati in varie occasioni sulle alture del Golfo e delle vallate adiacenti. Pi\u00f9 tardi, in epoca storica, il territorio vide lo stanziamento delle popolazioni Liguri, sottomessi nel 155 a.C. dal console Marco Claudio Marcello.\nLe origini della Spezia sono legate alla colonizzazione romana e si intrecciano comunque con le vicende di Luni, il centro senza dubbio pi\u00f9 importante di tutta la zona durante tutta l'epoca classica.\nCon la caduta dell'Impero romano, dopo il V secolo si ebbe la devastazione da parte dei \"barbari\" (Eruli e Goti).\nMedioevo.\nA conclusione della guerra gotica il territorio di Luni e la regione del golfo passarono sotto il dominio bizantino ed entrano nell'Esarcato d'Italia con la formazione della \"Provincia bizantina di Liguria\".\nNel 642 i Longobardi di re Rotari conquistarono la Liguria e la regione di Luni venne staccata dal ducato di Liguria e annessa al ducato di Tuscia.\nLa politica locale dei sovrani longobardi si orient\u00f2 a contrastare l'autorit\u00e0 dei vescovi di Luni ma alla caduta del regno longobardo, nel 773, la regione pass\u00f2 sotto il dominio franco di Carlo Magno, sotto il quale i vescovi acquisirono il potere temporale diventando \"Vescovi-Conti\".\nNell'860 la regione venne saccheggiata dai Vichinghi di Hastein e, nello stesso secolo, cominci\u00f2 a subire le incursioni dei predoni saraceni che, un secolo dopo, a causa degli incessanti saccheggi e delle devastazioni procurate, portarono al definitivo decadimento di Luni.\nNel IX secolo il centro principale della zona del golfo era \"Vesigna\", che sorgeva sul colle di Marinasco. Da qui cominci\u00f2 una migrazione di popolazione che, ingrandendo gli insediamenti gi\u00e0 esistenti in loco, contribu\u00ec alla formazione del primo borgo sul \"Poggio\" della Spezia e al suo sviluppo nei secoli X e XI.\nNel X secolo come gran parte del Nord Italia la regione appartiene al Regno d'Italia. In particolare la zona \u00e8 feudo della marca Obertenga.\nLa dominazione della Repubblica di Genova.\nAgli inizi del XII secolo Genova acquist\u00f2 il borgo di Porto Venere e, qualche anno pi\u00f9 tardi, anche Lerici, accrescendo cos\u00ec la sua influenza sull'estremo Levante ligure. In quel periodo Spezia aveva gi\u00e0 raggiunto una certa importanza ed \u00e8 infatti citata in alcuni documenti commerciali del 1160 in cui sono menzionati \"Bonus Johannes e Baldus de Specia\".\nVesigna nel 1223 e C\u00e0rpena nel 1224 entrarono nell'orbita della Compagna genovese e con loro, anche il borgo della Spezia. Gi\u00e0 nella prima met\u00e0 del XIII secolo, Spezia cominci\u00f2 per\u00f2 ad affrancarsi da C\u00e0rpena grazie allo sviluppo mercantile e all'industria del sale.\nNel 1254 Genova riusc\u00ec a sottrarre Lerici al dominio pisano e accrebbe il proprio controllo sul Golfo, ma per quasi vent'anni il borgo di Spezia fu svincolato dal dominio genovese quando, tra il 1256 e il 1273, Nicol\u00f2 Fieschi ne fece il centro di una propria effimera \"Signoria guelfa\", estesa da Sarzana a Lavagna, che ebbe termine con la conquista di Oberto Doria. \u00c8 di quel periodo un documento notarile, rogato nel 1256, che riporta un'antica trascrizione del termine \"Spezam\".\nTra XIII e XIV secolo la citt\u00e0 ebbe uno sviluppo piuttosto sostenuto e nel 1343 nacque la \"Podesteria della Spezia\" per volere del doge genovese Simone Boccanegra. La Spezia cominci\u00f2 cos\u00ec a imporsi come centro principale del Golfo, tanto che l'8 giugno 1371 Carpena e La Spezia decisero di unificarsi in un'unica entit\u00e0, richiedendo al doge Domenico Fregoso di inglobare la podesteria di Carpena in quella della Spezia. &lt;br&gt;Nello stesso anno divenne sede del \"Vicariato della Riviera di Levante\" (uno dei tre in cui era ripartita la Repubblica genovese).\nLa fine del XIV secolo vide il declino della potenza genovese in lotta con Venezia e, dopo un periodo di lotte intestine, il prevalere della dinastia milanese dei Visconti su Genova stessa e su tutta la Liguria, Spezia compresa.\nEt\u00e0 moderna.\nNel XV secolo la citt\u00e0 crebbe e, accanto alle attivit\u00e0 tradizionali come agricoltura e pesca, svilupp\u00f2 sempre di pi\u00f9 il commercio. Il Golfo della Spezia fu in quell'epoca anche un grande centro di attivit\u00e0 piratesche del Tirreno e, insieme alla zona delle Cinque Terre, veniva considerato pericoloso per la navigazione.\nIl 26 ottobre 1407 La Spezia riusc\u00ec a dotarsi di propri statuti, concessi dall'allora governatore francese di Genova Jean II Le Meingre, e ottenne dapprima la nomina di un Podest\u00e0 (figura con prerogative solamente politiche) e, in un secondo tempo, di un \"Capitano\" (che assume funzioni sia politiche sia militari). Con la concessione degli statuti si certifica la presenza della citt\u00e0 di Spezia. Da quel giorno si cominci\u00f2 a parlare di \"Comunit\u00e0 Spedia\".\nNel 1436 anche Spezia venne coinvolta nella guerra condotta contro Genova da Filippo Maria Visconti, Duca di Milano, e sub\u00ec devastazioni a opera del condottiero Niccol\u00f2 Piccinino. Il 1463 segn\u00f2 l'inizio del dominio sforzesco su Genova e quindi anche sulla Spezia, dove continu\u00f2 a essere inviato un Capitano con funzioni di Commissario per il Levante ligure.\nMilano vedeva il golfo spezzino come un limite fondamentale all'espansionismo fiorentino dei Medici, che nel 1468 avevano acquistato la vicina Sarzana e, nonostante l'alleanza che univa i due stati, decise di fortificare il confine. Nel marzo 1472, per volere del duca Galeazzo Maria Sforza che voleva una nuova flotta sulla riviera ligure, alla Spezia cominciarono i lavori per la costruzione di un arsenale.\nTra il XVI e il XVII secolo Sarzana rimaneva il centro principale della Lunigiana, ma il suo primato resse soltanto finch\u00e9 non si profil\u00f2 in modo evidente la supremazia di un nuovo centro, la Spezia, eretto sede del Vicariato della riviera orientale da Pietra Corice a Capo Corvo.\nI primi decenni del XVI secolo videro scacciata, con alterne vicende, l'influenza francese sulla Repubblica genovese e l'affermazione di quella imperiale di Carlo V (1528). Nell'ottobre del 1541 l'imperatore radun\u00f2 nel porto spezzino un contingente della flotta destinata alla sfortunata spedizione contro la base ottomana di Algeri e il pirata Barbarossa.\nNell'agosto 1571 una flotta di ottanta galee spagnole, al comando di don Giovanni d'Austria, si pose alla fonda nel porto della Spezia prima di unirsi alla flotta della Lega Santa per affrontare la Battaglia di Lepanto.\nNel 1607 venne ristrutturata e rafforzata la cortina muraria del borgo, ampliando l'area su cui sorge la citt\u00e0.\nAll'inizio del XVII secolo la Repubblica di Genova provvide inoltre ad ampliare ulteriormente le fortificazioni del Golfo, a difesa l'estremo levante del suo territorio. Per dare impulso ai commerci, nel 1654 decise poi di consentire agli ebrei di stabilirsi alla Spezia. In quel periodo vennero istituiti mercati e fiere per gli scambi e San Giuseppe divenne il patrono della citt\u00e0.\nNel 1746 il territorio spezzino, con i forti di Sarzanello e Santa Maria, resistette validamente alle truppe austriaco-piemontesi di Botta Adorno. L'accresciuta importanza della citt\u00e0, dovuta anche al ruolo di caposaldo militare, port\u00f2 nel 1757 la Repubblica genovese a sostituire la figura del Capitano con quella di \"Governatore della Spezia\".\nIl 1797 vide la caduta della storica Repubblica di Genova e La Spezia entr\u00f2 a far parte della Repubblica ligure come capoluogo del \"Dipartimento del Golfo di Venere\".\nEt\u00e0 contemporanea.\nPeriodo preunitario.\nNel 1805 la Repubblica Ligure venne annessa all'Impero francese: La Spezia fu inserita nella Circoscrizione di Sarzana del Dipartimento degli Appennini. Napoleone, consapevole dell'importanza militare della Spezia, la elev\u00f2 poi al rango di sede di \"Distretto\" e nel 1808 la dichiar\u00f2 \"porto militare\" con decreto imperiale. Nel marzo 1814 La Spezia fu catturata dalla sesta coalizione capeggiata dal Regno Unito.\nCon la caduta di Napoleone e la Restaurazione la Liguria venne annessa al Regno di Sardegna e La Spezia divenne sede dell\"'Intendenza della Provincia di Levante\". La popolazione crebbe e nel 1823 la citt\u00e0 diviene capoluogo della Provincia di Levante; nello stesso anno con l'apertura della carrozzabile del Passo del Bracco si provvide a migliorare i collegamenti stradali.\nLe sponde del Golfo iniziarono ad essere meta di viaggiatori colti, artisti, pittori, musicisti e poeti, attratti dalla mitezza del clima e dalle bellezze del paesaggio.\nCon regio decreto del 1849 il Governo piemontese decise la costruzione di un Arsenale Militare Marittimo alla Spezia e nel 1857 Cavour, all'epoca Presidente del Consiglio e Ministro della Marina, si preoccup\u00f2 di reperire i fondi necessari e affid\u00f2 a Domenico Chiodo, ufficiale del Genio militare, la cura della costruzione della nuova base navale. Ci\u00f2 indusse profondi e radicali cambiamenti nella citt\u00e0, che tuttavia per tutto il XIX secolo conserv\u00f2 anche un carattere fortemente turistico e fu scelta in pi\u00f9 occasioni come meta delle vacanze della famiglia reale italiana.\nUnit\u00e0 d'Italia.\nNel 1864 fu aperto il collegamento ferroviario con Pisa, mentre nel 1874 si conclusero i lavori della linea ferroviaria verso Genova.\nL'Arsenale, che venne costruito tra il 1862 e il 1869, attir\u00f2 una forte immigrazione e la citt\u00e0 di Spezia, che nel 1861 (alla proclamazione del Regno d'Italia) contava 5.964 abitanti, vide aumentare rapidamente la popolazione fino a circa 37.000 persone nel 1884, quando si diffuse una grave epidemia di colera.\nTra il 1873 e il 1879 venne costruita la diga foranea a riparo e difesa del golfo.\nIn seguito venne decisa la costruzione del porto mercantile (i cui lavori cominciarono nel 1891) e di una linea ferroviaria di collegamento con Parma (la Pontremolese, che fu completata nel 1892).\nNel 1901 la Spezia conta circa 73.000 abitanti. Il nuovo secolo si manifest\u00f2 con una spinta edilizia in forme liberty e con il crescere di iniziative culturali e sociali. \nIl 3 luglio 1916 Spezia fu sconvolta da un'esplosione che cost\u00f2 la vita a circa trecento persone. Presso il molo Pirelli di Pagliari era infatti scoppiato un incendio su un vagone carico di esplosivo. Nonostante i tentativi da parte dei marinai e dei militari di mettere in sicurezza l'area, tre vagoni saltarono per aria travolgendo chiunque si trovasse nei dintorni. Pochi giorni dopo, l'11 luglio, un Brandenburg austroungarico sganci\u00f2 alcune bombe sulle navi \"Citt\u00e0 di Milano\" e \"Washington\" uccidendo sette marinai e ferendone una ventina.\nNel 1923 la citt\u00e0, divenuta capoluogo dell'omonima provincia, si espande ulteriormente.\nSeconda guerra mondiale.\nDurante la seconda guerra mondiale, per la sua importanza industriale e militare, la citt\u00e0 subisce numerosi attacchi aerei da parte delle forze Alleate, in particolare nel 1943, dove tali incursioni causano pesanti danni all'Arsenale militare, alle strutture industriali ed a diversi edifici cittadini.\nDopo l'armistizio di Cassibile, con la costituzione della Linea Gotica, La Spezia si trova in posizione geografica nevralgica. Dopo la costituzione della Repubblica sociale italiana, Junio Valerio Borghese ricostituisce i reparti della X\u00aa Flottiglia MAS, non solo come unit\u00e0 marina ma con reparti terrestri, impegnati nelle operazioni di rastrellamento dei partigiani locali e non locali. La Resistenza si sviluppa sia nei territori circostanti, ma anche in citt\u00e0: nei giorni successivi l'8 settembre si costituisce il comitato militare del CLN, con Renato Jacopini (rappresentante del PCI), il liberale Rodolfo Ghironi, l'azionista Mario Da Pozzo, il democristiano Isio Matazzoni, il socialista Mario Fontana. Oltre al gruppo dirigente, nei mesi successivi si strutturano gruppi di azione patriottica (GAP) e squadre di azione patriottica (SAP) che operano in citt\u00e0, con azioni di informazione, sabotaggio e logistica.\nLa Spezia \u00e8 tra le Citt\u00e0 decorate al Valor Militare per la Guerra di Liberazione essendo stata insignita della Medaglia d'Argento al Valor Militare per i sacrifici delle sue popolazioni e per la sua attivit\u00e0 nella lotta partigiana durante la seconda guerra mondiale. La notte del 23 aprile 1945, le formazioni partigiane locali vinsero gli ultimi focolai di difesa nazifascista e si impossessarono dei centri nevralgici della citt\u00e0, dichiarandola libera.\nDopoguerra.\nAl termine della Seconda guerra mondiale, nel 1946, su tre navi \u2013 la \"Fede\", di Savona, (ribattezzata Dov Oz), il motoveliero \"Fenice\" (ribattezzato Elyahu Golomb) e l\"'Exodus\" \u2013 1914 ebrei sopravvissuti alla Shoah salparono dal porto cittadino diretti in Palestina. Per questo motivo La Spezia \u00e8 conosciuta in Israele e sulle carte geografiche israeliane con il nome di \"Sch\u00e0ar Zion\" (\"Porta di Sion\"). Anche in relazione all'Operazione Exodus e alla \"Porta di Sion\", nel 2006 il Presidente Ciampi insign\u00ec la citt\u00e0 con la Medaglia d'oro al merito civile.\nLa ricostruzione nel dopoguerra ha comportato uno spiccato rinnovamento edilizio della citt\u00e0 spesso irrispettoso della sua identit\u00e0 maturata nei secoli precedenti. La base militare della Spezia perse gradualmente importanza rispetto a quella di Taranto, pi\u00f9 centrale nel teatro mediterraneo e le commesse militari e il relativo indotto divennero cos\u00ec meno importanti per l'economia della citt\u00e0. Dopo il calo demografico cominciato negli anni settanta a motivo della crisi economica e dell'emigrazione, negli anni ottanta e novanta ebbe inizio un processo di riconversione industriale, rivolto allo sviluppo delle attivit\u00e0 legate alla cantieristica, alla nautica e al turismo.\nNel 2001 la citt\u00e0, con i suoi 91.400 abitanti era la cinquantesima citt\u00e0 italiana per dimensioni e tra le promotrici della \"Rete delle Citt\u00e0 Strategiche\".\nSimboli.\nLo stemma della citt\u00e0 della Spezia \u00e8 cos\u00ec blasonato:Il gonfalone civico \u00e8 invece cos\u00ec blasonato: \nIl monte di tre cime richiama il profilo collinare del territorio su cui posa la torre che deriva probabilmente dall'insegna della Podesteria di Carpena, dalla quale la citt\u00e0 dipendeva e da cui si affranc\u00f2 nel XIV secolo, e rappresenta comunque le fortificazioni erette a protezione del territorio; l'aquila \u00e8 simbolo di potere e sovranit\u00e0, di autorit\u00e0 e supremazia.\nLo stemma \u00e8 stato concesso con il regio decreto 4 dicembre 1923.\nNel 2013 \u00e8 stato elaborato un logo che sostituisce lo stemma araldico nella comunicazione ufficiale del Comune.\nOnorificenze.\nLa Spezia \u00e8 tra le citt\u00e0 decorate al valor militare per la guerra di liberazione insignita della medaglia d'argento al valor militare e della medaglia d'oro al merito civile per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:\nMonumenti e luoghi d'interesse.\nArchitetture civili.\nPalazzi.\nTra i palazzi pi\u00f9 importanti della citt\u00e0 sono:\nTeatri.\nIl teatro civico della Spezia venne inaugurato nel 1846 come primo teatro appositamente edificato a tale scopo nella citt\u00e0. Il progetto venne redatto dall'architetto ticinese Ippolito Cremona, interprete del neoclassicismo genovese.\nDopo alcune modifiche apportate alla fine del secolo, il teatro, ormai inadatto alle esigenze di una citt\u00e0 in continua crescita, venne abbattuto per essere sostituito da un nuovo edificio teatrale rispondente alle nuove necessit\u00e0. Il nuovo progetto fu affidato all'architetto Franco Oliva, mentre lo scultore Augusto Magli fu incaricato dell'apparato decorativo. I lavori del nuovo teatro vennero terminati nel 1933.\nMusei.\nAlla Spezia hanno sede importanti siti museali, alcuni di recente costituzione.\nArchitetture militari.\nLa pi\u00f9 antica costruzione militare della citt\u00e0, in posizione collinare, \u00e8 il castello San Giorgio, la cui prima fase costruttiva \u00e8 antecedente il XIII secolo. La struttura conservata e visibile oggi \u00e8 opera dei genovesi che costruirono inoltre varie altre fortificazioni nel golfo a difesa dalle incursioni musulmane.\nL'antropizzazione dell'area del golfo della Spezia \u00e8 quindi stata da sempre correlata alla funzione militare della zona.\nSu questo presupposto, il presidio cittadino non poteva certamente essere da meno, tant'\u00e8 che nel tessuto cittadino, dal XIX secolo, \u00e8 presente l'Arsenale militare marittimo, una delle pi\u00f9 importanti e antiche basi della Marina Militare.\nMa gi\u00e0 dal 1400 le vicende politiche avevano indotto le varie Repubbliche che si succedettero nel dominio della citt\u00e0 a organizzare un sistema difensivo di castelli, ad iniziare dalla fortezza di Sarzanello e dalla cittadella per passare poi nel 1550 alla costruzione della Bastia, alla Batteria dell'Oca Pelata, alla torre Scola ai forti del Pezzino. Successivamente vennero costruiti il forte Santa Teresa nel 1747..\nI forti.\nLa decisione del Governo piemontese di trasferire la flotta militare da Genova a La Spezia (1857) e di darvi corso alla costruzione dell\u2019Arsenale (1862-1869) aveva comportato la necessit\u00e0 di provvedere alle opportune opere di difesa della piazzaforte sia verso il mare che verso terra.\n&lt;br&gt;Furono pertanto costruiti la \"diga foranea\" (1873-1879) per controllare gli accessi al golfo, oltre che garantirne approdi riparati in ogni condizione di tempo, e (nell\u2019arco dell\u2019ultimo ventennio del XIX secolo) un\u2019estesa corona di numerosi forti e di batterie di artiglieria in varie localit\u00e0 del golfo e delle alture dell\u2019interno:\nIn sostanza alla fine del XIX secolo la rada della Spezia era la piazza marittima pi\u00f9 fortificata d'Europa con ben 568 bocche da fuoco.\n&lt;br&gt;Ammodernati ed usati ancora nel corso della Seconda Guerra mondiale, oggi questi edifici sono in stato di abbandono nonostante l\u2019interesse culturale, paesaggistico e turistico che potrebbero offrire alla citt\u00e0.\nAree naturali.\nGiardini pubblici.\nI giardini pubblici della citt\u00e0, ricchi come sono di varie specie botaniche, costituiscono certamente un aspetto di grande importanza per il tessuto urbano e sociale della Spezia.\nNella prima met\u00e0 del XIX secolo, quando la citt\u00e0 ha cominciato a espandersi oltre il perimetro delle antiche mura medioevali e la sua vita sociale divenne pi\u00f9 attiva, fu creato il primo nucleo dei giardini pubblici.\n&lt;br&gt;Nel 1825 il parco era situato nella zona dove oggi si trova il \"Palco della Musica\" (acquistato all'Esposizione Universale di Torino e qui installato nel 1866) e aveva il nome di \"Boschetto\", in accordo alla moda dell'epoca che tendeva a disporre le aree verdi con intenti scenografici. Dieci anni pi\u00f9 tardi il nucleo dei giardini pubblici si estendeva gi\u00e0 fino a includere il prato di fronte al palazzo Doria, in via Chiodo.\nFu comunque solo dopo l'apertura dell'Arsenale militare che le aree verdi conobbero l'espansione pi\u00f9 significativa.\nL'enorme quantit\u00e0 di terra ricavata via via dallo scavo dei bacini all'interno dell'Arsenale in costruzione venne riversata in mare proprio davanti al centro storico cittadino, rendendovi cos\u00ec disponibile ulteriore spazio a disposizione per lo sviluppo dei giardini.\nNegli ultimi anni dell'Ottocento l'area complessiva occupata dai giardini coincideva ormai con quella attuale, ma fu solo tra il 1920 e il 1930 che i Giardini, con il contributo progettuale dell'artista spezzino Felice Del Santo, assunsero l'aspetto definitivo che pu\u00f2 essere ancora oggi osservato.\nAll'interno dell'area dei giardini pubblici si trova l'imponente monumento equestre dedicato a Giuseppe Garibaldi, unico per l'esecuzione con il cavallo impennato.\nNegli stessi giardini sono collocati altri vari monumenti dedicati a personalit\u00e0 locali: tra questi \u00e8 interessante il grande busto in marmo di Carrara dedicato al cantore delle Alpi Apuane, Ceccardo Roccatagliata Ceccardi, opera dello scultore Aldo Buttini.\nAncora nei giardini \u00e8 il \"Centro Salvador Allende\", struttura polivalente utilizzata per convegni, mostre e altri eventi culturali.\nIl 2 giugno 2006, giorno della Festa della Repubblica, si \u00e8 aggiunto un nuovo monumento in ricordo della resistenza dedicato alla quarta zona partigiana (La Spezia, Parma, Genova e Massa).\nL'opera, fortemente voluta dal Comitato provinciale unitario della Resistenza, da associazioni e da numerosi cittadini, \u00e8 opera dello scultore Antonio Trotta.\nPasseggiata Morin.\nIntitolata a Costantino Morin, \u00e8 la storica passeggiata a mare della citt\u00e0. Adornata con palme e composizioni floreali, consente una veduta panoramica del golfo dei Poeti e dalla sua banchina partono i battelli con destinazione Portovenere, Cinque Terre e Lerici. La prima domenica di agosto di fronte alla passeggiata si svolge il Palio del Golfo. Al confine con la passeggiata si estende perpendicolarmente il molo Italia. All'interno della passeggiata vi \u00e8 Largo Robert Baden-Powell dedicato al fondatore del Movimento Scout realizzato nel 2007 in occasione del Centenario del Movimento Scout dalle locali associazioni Agesci, Cngei, Masci, nell'ambito dell'iniziativa della Federazione Italiana dello Scautismo: Cento Piazze per B-P.\nGli altri parchi cittadini.\nLa Spezia, sin dalla sua nascita \u00e8 sempre stata una citt\u00e0 \"verde\". Molti sono i parchi e i giardini compresi nella zona urbana che consentono anche a chi non ha modo di spostarsi dalla citt\u00e0, di avere un contatto quotidiano con il \"verde\".\nSociet\u00e0.\nEvoluzione demografica.\nNella seconda met\u00e0 del XIX secolo la popolazione spezzina subiva un forte incremento numerico indotto dai lavori per la costruzione del nuovo Arsenale Militare. Il lavoro offerto fece s\u00ec che, a quelle liguri autoctone, si aggiungessero famiglie di varia provenienza, non solo dai borghi e dalle campagne vicine, ma anche dal resto della Liguria, dalla Toscana e dall'Emilia. Pi\u00f9 tardi la base navale e quindi lo stanziamento del relativo personale militare, fino alla met\u00e0 del XX secolo, hanno contribuito ulteriormente al fenomeno sociologico della diversificazione delle origini della popolazione residente.\nEtnie e minoranze straniere.\nSecondo i dati Istat al 31 dicembre 2017, i cittadini stranieri residenti alla Spezia sono , cos\u00ec suddivisi per nazionalit\u00e0, elencando per le presenze pi\u00f9 significative:\nQualit\u00e0 della vita.\nLa localit\u00e0 ha ottenuto dalla FEE-Italia (Foundation for Environmental Education) il conferimento della Bandiera Blu per la qualit\u00e0 dei servizi di due porti turistici (\"Porto Lotti\" e \"Porto Mirabello\") nel 2014.\nCultura.\nLa Spezia fornisce innumerevoli possibilit\u00e0 culturali: con iniziative estemporanee, con i suoi luoghi d'interesse, ma soprattutto con tradizioni popolari radicate nel tempo e nel territorio. Recentemente la citt\u00e0 ha aderito all\"'Associazione Citt\u00e0 d'Arte e Cultura\".\nNel 2007 si sono svolte alla Spezia numerose iniziative nell'ambito del \"Festival della Scienza\".\nIstruzione.\nScuole.\nLa Spezia \u00e8 sede dei seguenti istituti scolastici statali, inerenti il ciclo scolastico della scuola secondaria di secondo grado:\nUniversit\u00e0.\nLa Spezia \u00e8 sede del Campus universitario \"Guglielmo Marconi\" dell'Universit\u00e0 degli Studi di Genova, nella zona collinare della citt\u00e0; dall'anno accademico 2012/2013 il Polo Marconi ha inoltre due sedi staccate, presso il \"2 giugno\" e presso l'Arsenale Militare. \n&lt;br&gt;I corsi di laurea offerti sono:\n&lt;br&gt;quattro corsi di laurea triennale in\ntre corsi di laurea specialistica/magistrale in\nTutti i corsi di laurea sono organizzati dall'Universit\u00e0 di Genova, il corso di design navale e nautico prevede anche la partecipazione del Politecnico di Milano. \nNegli ultimi tre anni sono stati chiusi tre corsi di laurea, di cui uno in ingegneria meccatronica, organizzato dall'Universit\u00e0 di Genova, mentre i due in informatica applicata e sicurezza informatica dall'Universit\u00e0 di Pisa.\nSempre l'Universit\u00e0 di Genova, Facolt\u00e0 di Medicina e Chirurgia, organizza i corsi di Laurea triennale di Infermieristica e di Fisioterapia. Il primo \u00e8 oggi ospitato dal complesso scolastico \"Fontana\" di Via del Canaletto, dopo il rischio chiusura legato all'assenza di una idonea sede, superato grazie all'intervento del Comune e del Collegio IPASVI (ordine professionale degli Infermieri- diventato oggi OPI con la Legge 3/18) spezzini. Il corso di Laurea triennale di Tecniche di Radiologia, sempre organizzato dalla universit\u00e0 genovese, \u00e8 stato invece chiuso.\nMedia.\nIn citt\u00e0 operano le redazioni del Secolo XIX, de La Nazione, le redazioni televisive di Canale56 (VideoSpezia International), di Tele Liguria Sud, unica emittente Spezzina rimasta in attivit\u00e0 e la redazione locale della televisione genovese Primocanale (che nel 2003 ha acquisito le frequenze di VSI Canale56).\nOnline si distinguono i quotidiani e Web TV , Cittadellaspezia, Cronaca4 e LaSpeziaOggi che offrono una visuale giornaliera e mensile degli eventi pi\u00f9 rilevanti di citt\u00e0 e provincia (notizie di cronaca, politica, cultura e sport).\nDal 1976 si sono succedute molte emittenti radio locali; RadioSpezia International , Radio Onda Spezzina, Radio Golfo dei Poeti, e Radio Studio Tre, nel 2014 ha cessato le trasmissioni anche l'ultima radio della citt\u00e0, Astroradio, nata nei primi anni ottanta dalla fusione di Radiodiffusione Alto Tirreno e Studio Tre.\nCucina.\nLa focaccia, il pesto, la farinata di ceci, i fiori di zucca ripieni e le torte di verdura sono ricette tipiche della cucina ligure che trovano ampia diffusione anche alla Spezia.\nInoltre, sebbene originari della Lunigiana, famosi in questa zona di Liguria sono gli sgabei e i testaroli. Altro piatto ligure \u00e8 lo stoccafisso in umido con patate e olive.\nMa \u00e8 analizzando la vera tradizione gastronomica spezzina che si scopre l'olio extravergine d'oliva e il pepe nero essere la base di alcune ricette pi\u00f9 tipiche, soprattutto della mescci\u00fca, nota zuppa di legumi e cereali. Piatto povero della tradizione spezzina, secondo la tradizione, sarebbe stato inventato dagli scaricatori di porto, la cui povert\u00e0 li spingeva a raccogliere le granaglie che uscivano dai sacchi scaricati dalle navi. \nAltra specialit\u00e0 del luogo sono i \"muscoli\" (le cozze che possono essere gustate ripiene): la mitilicoltura, importata in citt\u00e0 con l'arrivo delle maestranze meridionali impegnate nella costruzione dell'Arsenale militare, ha avuto, fino a pochi decenni fa, gli allevamenti nei quartieri di Fossamastra e Canaletto. A seguito dell'epidemia di colera di Napoli e solo a scopo precauzionale gli allevamenti furono trasferiti a ridosso della diga foranea, dove \u00e8 anche praticato l'allevamento di ostriche e di pesce.\nAll'interno del territorio meritano poi una citazione la localit\u00e0 di Campiglia, rinomata per la produzione dello zafferano, e la frazione di Pitelli, famosa per i ravioli di carne, patate ed erbette.\nDal punto di vista storico-enologico giova ricordare che le uve di Tramonti (frazione di Biassa), fino al momento della crisi provocata dalla fillossera (1929), erano le pi\u00f9 rinomate della provincia.\nEventi.\nGli appuntamenti storici per la citt\u00e0 sono essenzialmente due: la Fiera di San Giuseppe e la Festa del Mare.\nLa Fiera di San Giuseppe \u00e8 stata istituita nel 1654, su richiesta presentata dal Consiglio della Comunit\u00e0 della Spezia al Senato Genovese, per assecondare la devozione popolare e per dare un nuovo slancio al commercio. La Fiera si tiene ogni anno il 19 marzo, in occasione della festa del Santo patrono della citt\u00e0. La fiera, della durata di 3 giorni, vede partecipare oltre 600 commercianti ambulanti, provenienti da ogni parte d'Italia, che espongono nella zona compresa tra piazza Europa, i giardini pubblici e il lungomare della passeggiata Morin.\nTutta la citt\u00e0 \u00e8 coinvolta e sono abitualmente previste varie manifestazioni collegate all'evento.\nLa Fiera di San Giuseppe \u00e8 inoltre un'occasione per gustare alcuni tipici prodotti come i brigidini, lo zucchero filato, le mele candite e la porchetta.\nUn altro appuntamento storico della citt\u00e0 \u00e8 la Festa del mare, che si svolge ogni anno la prima domenica del mese di agosto.\nIl protocollo della Festa del mare prevede la disputa del Palio del Golfo, la disfida remiera alla quale prendono parte le 13 borgate che si affacciano sul Golfo della Spezia, preceduta, il giorno prima, da una sfilata in maschera a tema per le vie del centro cittadino; l'intera manifestazione si conclude la domenica sera con uno spettacolo pirotecnico sulle acque del golfo.\nDal 1969 si svolge ininterrottamente il Festival internazionale del jazz della Spezia.\nDa alcuni anni si sono affiancate alle manifestazioni pi\u00f9 radicate, come quelle appena citate, il \"\"Pop Eye Festival\", una rassegna musicale che ha visto partecipare molti artisti di livello mondiale (Lou Reed, Patty Smith, Sonic Youth, Afterhours, ecc.) e il \"Cercantico\"\", il mercato di oggetti d'epoca e di antiquariato che si svolge in Piazza Cavour (ovvero \"Piazza del Mercato\") la prima domenica di ogni mese, eccetto i mesi di luglio e agosto.\nSpeziaExp\u00f2.\nIl 31 ottobre 2007 alla Spezia \u00e8 stato inaugurato il nuovo centro fieristico \"LaSpeziaExp\u00f2\".\nSi tratta di una struttura realizzata interamente in acciaio, lamiera e vetro situata nei pressi del Park PalaSpezia all'uscita del raccordo autostradale, un investimento di circa nove milioni di euro, di cui due concessi dalla Regione, per un complesso che si estende su circa 9000\u00a0m\u00b2 di terreno.\nLa struttura \u00e8 composta da Piano terra (3500\u00a0m\u00b2), Primo livello (900\u00a0m\u00b2), Secondo livello (750\u00a0m\u00b2), per una volumetria totale di 50\u00a0000\u00a0m\u00b3.\nGeografia antropica.\nQuartieri.\nI quartieri centrali della citt\u00e0 sono il Quartiere della Cittadella, della Piazza, del Prione, di Sant'Agostino e del Torretto.\nPi\u00f9 periferici sono i quartieri di:\n&lt;br&gt;Boschetti, Bragarina, Buggi, Canaletto, Case Toracca, Cavallo Bianco, Chiappa, Colli, Corticola, Due Giugno, Fabiano Basso, Favaro, Fossamastra, Fossitermi, Gaggiola, La Pianta, Limone, Lizza, Mazzetta, Marcantone, Melara, Migliarina, Montepertico, Pagliari, Pegazzano, Pianazze, Pieve di San Venerio, Porta Rocca, Rebocco, Rigazzara, San Bartolomeo, San Cipriano, Scorza, Stagnoni, Termo, Umberto I, Vailunga, Valdellora, Vicci, Vivera.\nE, intermedi tra lo status di quartiere e quello di frazione, le localit\u00e0 di:\n&lt;br&gt;Antoniana, Bersedo, Buonviaggio, Contra, Costa di Murlo, Cozzano, Fabiano Alto, Felettino, Foce, Fornello, Galere, Ghiaccio, Gira, Guarsedo, Maggiano, Montalbano, Muggiano, Negrao, Pianazza, Ruffino, Sant'Anna, Sommovigo, Torracca, Valdurasca, Vecchiora, Viano, Vignale.\nFrazioni e Localit\u00e0.\nIn linea di massima, si possono distinguere nel comune le seguenti frazioni.\nComprensorio.\nIl comprensorio urbano della citt\u00e0 della Spezia raggiunge i 220 000 abitanti, si estende oltre che su tutto il territorio comunale anche nelle zone limitrofe principalmente nei comuni di Vezzano Ligure, Lerici, Santo Stefano di Magra, Sarzana, Arcola, Follo, Ricc\u00f2 del Golfo di Spezia, Portovenere che creano un unico agglomerato urbano densamente popolato.\nIl sentiero n. 228 del Club Alpino Italiano ha la rarit\u00e0 di passare dentro un centro commerciale, con tanto di segnaletica. A piedi si raggiunge in questo modo una parte trascurata dell'arco collinare: Isola (Panorama della Chiesa di san Giacomo Apostolo), Montalbano (il Forte), Valeriano, Vezzano Ligure (Foto del Sentiero). \nSi prosegue collegandosi ai sentieri dell'Alta Via del Golfo, oppure con una digressione a Villa La Contessa, e verso Sarbia-Castellazzo al Monastero benedettino di Santa Maria del Mare, dove si pu\u00f2 pernottare godendo una splendida vista sul golfo.\nEconomia.\nLa Spezia deve il suo sviluppo economico e sociale alla costruzione dell'Arsenale Militare, nella seconda met\u00e0 dell'Ottocento, opera fortemente voluta da Cavour.\nLa base navale, ancor oggi una fra le pi\u00f9 importanti delle Marina Militare, ha avuto il merito di trasformare la citt\u00e0 da borgo turistico e di pescatori in capoluogo di provincia, sede di importanti industrie specializzate in vari settori.\nCollegata all'importante base militare \u00e8 l'industria Oto Melara, una tra le principali aziende italiane attive nel campo della difesa.\nAltri importanti stabilimenti produttivi sono la Termomeccanica, la centrale termoelettrica Enel e altre imprese attive nel settore delle costruzioni navali (Fincantieri, cantieri navali del Muggiano).\nSono in corso numerose iniziative volte a favorire una nuova crescita economica: nel dettaglio molte zone non pi\u00f9 necessarie alle attivit\u00e0 militari sono state o stanno per essere riconvertite a uso civile, in modo particolare nel settore della nautica da diporto, che \u00e8 in forte espansione in questo periodo.\n&lt;br&gt;Infine, punto di forza dell'economia spezzina sta diventando, negli ultimi anni, anche il turismo: questo fenomeno ha sub\u00ecto una forte crescita sia in Riviera (ricordiamo le Cinque terre, visitate ogni anno da migliaia di turisti provenienti da tutto il mondo) sia nell'entroterra (in particolare in Val di Vara, zona all'avanguardia nel settore dell'agricoltura biologica).\nMolti nuovi agriturismi sono nati nelle valli e sulle coste permettendo spesso il recupero di casolari agricoli in decadimento e conservando, quindi, l'aspetto paesaggistico di zone scarsamente abitate.\nLa maggior attenzione alle produzioni agricole di qualit\u00e0 e biologiche ha incrementato anche un turismo enogastronomico, che unisce la tradizione dei piatti tipici alla fruizione delle bellezze naturali.\nInfine, vicino alla Spezia, nel territorio del Comune di Porto Venere, si trova il primo e uno dei pi\u00f9 grandi rigassificatori italiani, grazie al quale gli idrocarburi gassosi naturali (come il gas metano), importati via mare allo stato liquido, riforniscono la rete italiana di gas.\nNel 2007 il progetto di ampliamento e ammodernamento dell'impianto ha per\u00f2 sollevato molte polemiche sia nell'ambito comunale di Porto Venere, che della provincia.\nCommercio.\nTra le principali vie del commercio cittadino sono:\nSettore industriale.\nNel 2017, la Francia \u00e8 risultata il pi\u00f9 importante partner commerciale della provincia con una quota dell'11% su un export complessivo di 691 milioni di euro.\nEcologia.\nUn territorio cos\u00ec ricco di rilevanze naturalistiche e di bellezze paesistiche porta con s\u00e9 il rischio costante di essere alterato da iniziative e da interventi potenzialmente lesivi delle sue peculiari caratteristiche ambientali: cos\u00ec \u00e8 stato nella storia degli ultimi decenni, con alcuni episodi, peraltro per lo pi\u00f9 superati positivamente e tali da non aver intaccato in modo sostanziale un territorio tuttora di grande attrazione turistica.\n\"Ecosistema Urbano 2007\", il rapporto presentato il 23 ottobre 2006 da Legambiente, ha promosso Bolzano, Mantova e La Spezia come le citt\u00e0 italiane pi\u00f9 sostenibili sotto il profilo ambientale (il rapporto \"Ecosistema Urbano 2006\" collocava La Spezia gi\u00e0 al settimo posto)\nIn particolare, su 104 capoluoghi di provincia monitorati, il rapporto colloca La Spezia al 27\u00ba posto per quanto riguarda la qualit\u00e0 dell'aria, al 19\u00ba per bassa concentrazione di biossido di azoto, al 15\u00ba per quantit\u00e0 di aree pedonalizzate, all'11\u00ba per quanto attiene alle zone a traffico limitato, al 27\u00ba per quanto riguarda il verde urbano, al 25\u00ba per basso consumo pro-capite di carburante, al 21\u00ba per quanto riguarda le politiche basate sul risparmio energetico e la diffusione di fonti rinnovabili, al 13\u00ba per la percentuale di imprese certificate ISO 14001.\nLa qualit\u00e0 dell'aria nel Levante spezzino \u00e8 da ritenersi bassissima: Nel 2007 a Fossamastra sono stati rilevati 108 superamenti dei limiti di legge per quanto riguarda le PM 10. Il Canaletto non \u00e8 monitorato dal 2005. Nel 2008 e 2009, sempre a Fossamastra -pur non essendo cambiato nulla in termini di interventi di mitigazione dell'inquinamento- i superamenti sono rimasti entro i 35 consentiti annualmente. Ma con la nuova normativa europea che porter\u00e0 a 7 gli sforamenti per le PM 10 si prevede una nuova situazione di illegalit\u00e0. Ci\u00f2 considerando anche che secondo il PRP la movimentazione dei containers crescer\u00e0 in una prima fase del 60% e in una seconda del 100% e che con la costruzione della nuova Aurelia si \u00e8 privilegiato il trasporto su gomma anzich\u00e9 su rotaia. Com' \u00e8 noto infatti l'ormai fantomatico progetto del potenziamento ferroviario della Pontremolese sembra ormai dimenticato. \u00c8 doveroso ricordare che le PM 2.5 (polveri extrafini) non vengono monitorate.\nNegli anni passati La Spezia \u00e8 stata oggetto di inchieste riguardanti:\nBalneabilit\u00e0.\nIl Comune della Spezia non ha zone balneabili, a motivo dallo sviluppo industriale della costa del golfo successivo agli anni Cinquanta del XX secolo.\nSono balneabili unicamente la diga foranea, raggiungibile via mare, e la scogliera di Tramonti di Biassa e di Campiglia.\nCentrale termoelettrica.\nNel territorio cittadino opera la Centrale termoelettrica \"Eugenio Montale\" di Enel, che per dimensioni negli anni '50 era la seconda in Europa; la centrale dispone di tre gruppi, due alimentati a metano, ed il terzo a carbone/olio combustibile/metano.\nNel 2013 la procedura di rilascio della Autorizzazione Integrata Ambientale si conclude in fase di conferenza dei servizi, consentendo il l'esercizio della centrale nel rispetto dell'ambiente e delle leggi vigenti (EMAS, ISO e normative CEE).\nDragaggio dei fondali.\nNegli ultimi anni \u00e8 stato ed \u00e8 tuttora molto attivo il dibattito sull'opportunit\u00e0 o meno della realizzazione di un dragaggio dei fondali del porto mercantile.\nTale opera \u00e8 stata proposta per consentire l'ingresso nel bacino anche alle nuove grandi navi porta-container, che sarebbero altrimenti costrette a privilegiare gli attracchi in altri moli dai fondali pi\u00f9 profondi, facendo perdere alla citt\u00e0 un'importante quota del mercato del traffico dei contenitori.\nQuesta prospettiva \u00e8 invece osteggiata dalle associazioni ambientaliste e da vari comitati locali, i quali temono che un intervento cos\u00ec drastico sui fondali del Golfo possa per sempre segnarne in maniera negativa il futuro, correndo il rischio di sollevare dal fondo del mare le sostanze inquinanti che l\u00ec si sono depositate con il passare degli anni.\n\u00c8 stata rilevata la presenza di arsenico, cadmio, piombo, mercurio, IPA, PCB e altre sostanze inquinanti come il TBT specie nei fondali davanti a Pertusola, Panigaglia, Cadimare- Fezzano, Molo Italia (progetto di bonifica ICRAM).\nA questa osservazione \u00e8 stato controbattuto che il dragaggio rappresenta invece un'occasione utile proprio per consentire una bonifica dei fondali e, se compiuto a regola d'arte, sanerebbe la situazione esistente senza creare neppure disagi transitori.\nMa non si \u00e8 fatta attendere la replica di segno radicalmente contrario che trova conferma nei fatti: il dragaggio mascherato da bonifica interessa solo gli specchi di mare dove vi \u00e8 un interesse imprenditoriale ovvero dinanzi al Molo Ravano (nell'ottica di realizzare il terzo bacino che riverserebbe nei quartieri d Levante un altro milione di containers - vd. PRP), dinanzi al Molo Mirabello (dove \u00e8 in corso di realizzazione un invasivo polo nautico residenziale con 1200 parcheggi sul mare), e dinanzi a uno dei tanti e impattanti cantiere navali. La completa e vera bonifica del Golfo non sembra rientrare nei piani di nessun Governo.\nNel 2006 \u00e8 stata infine conferita la Bandiera blu degli Approdi Turistici alla citt\u00e0, per la qualit\u00e0 dei servizi del porto turistico (\"Porto Lotti\").\nInfrastrutture e trasporti.\nStrade.\nLa Spezia \u00e8 attraversata dalla SP 1/SS 1 \"Aurelia\".\nDalla Spezia si dipartono inoltre ulteriori strade statali:\nAutostrade.\nPer il collegamento autostradale dalla citt\u00e0 \u00e8 necessario percorrere un tratto del raccordo, che collega una delle vie direttrici cittadine (via Carducci) con il casello \"La Spezia\" che serve le autostrade:\nTangenziale.\nLa citt\u00e0 si sta dotando di una tangenziale (la cosiddetta variante Aurelia), destinata a collegarsi con il raccordo autostradale che porta a Santo Stefano di Magra.\nIl giorno 15 gennaio 2006 \u00e8 stato aperto al traffico il primo lotto della variante, che collega la citt\u00e0 con la Val di Vara, attraverso una galleria lungo 2,4\u00a0km che connette piazzale Ferro (confine tra i quartieri della Chiappa e di Fossitermi), con il borgo di San Benedetto, oltrepassando la SS 1 in zona Foce.\nIl 13 giugno 2011 rappresenta una data storica per la viabilit\u00e0 spezzina. \u00c8 stato, infatti, inaugurato il secondo lotto della variante permettendo, cos\u00ec, di collegare la Val di Vara direttamente alla zona del Felettino. Il 3 dicembre 2013 \u00e8 stato inoltre aperto lo svincolo \"Castelletti\". \u00c8 rilevante far notare che il corpo centrale di tutta la tangenziale era gi\u00e0 pronto (compresa segnaletica) nel 1992. Le opere degli svincoli per\u00f2 furono abbandonate.\nFerrovie.\nLe linee che transitano nel territorio e fanno capo alla stazione denominata La Spezia Centrale sono la ferrovia Pontremolese (Parma-La Spezia) e la Genova-Pisa (Genova-Roma).\nLa citt\u00e0 nel suo complesso \u00e8 servita da tre impianti passeggeri: oltre a La Spezia Centrale sono presenti la stazione di La Spezia Migliarina e la fermata di C\u00e0 di Boschetti.\nPer il traffico merci sono attivi lo scalo di Valdellora e la stazione di La Spezia Marittima; quest'ultima situata all'interno del porto mercantile. In passato erano attive anche alcune linee merci esercitate in regime di raccordo, fra La Spezia Centrale e l'Arsenale (che terminava all'interno di quest'ultimo in localit\u00e0 Marola), La Spezia Marittima-Arsenale (quest'ultimo era raggiunto nei pressi dell'attuale museo navale) e La Spezia Marittima-Muggiano, a servizio delle attivit\u00e0 cantieristiche civili e militari.\nLa ferrovia Genova-La Spezia, costruita fra il 1864 e il 1874, \u00e8 la linea a doppio binario che collega la citt\u00e0 al capoluogo ligure. Un emendamento al Cef 2 (\"Connecting European Facility\") approvato dal parlamento europeo il 22 novembre 2018 ha inserito questa tratta ferroviaria e la Genova-Ventimiglia nella Ten-T, la moderna rete transeueopea di trasporto intermodale, per il piano di investimenti 2021-2027. Progetti di sviluppo sono in via di definizione anche per la tratta Livorno-La Spezia.\nMobilit\u00e0 urbana.\nIl trasporto pubblico \u00e8 assicurato da ATC (La Spezia), che gestisce:\nIl trasporto pubblico su gomma mobilita ogni anno alla Spezia quasi 20 milioni di persone.\nIn citt\u00e0 \u00e8 attivo dal 2008 un servizio di Bike Sharing denominato \"Spezia in bici\" che si compone di 19 cicloposteggi ubicati in posizioni strategiche sul territorio comunale, come ad esempio i parcheggi di interscambio. Tale servizio permette agli utenti iscritti, muniti di tessera elettronica, di prelevare una bicicletta, utilizzarla e riconsegnarla in uno qualsiasi dei cicloposteggi.\nAscensori di San Giorgio.\nLa zona del Castello di San Giorgio \u00e8 servita da due ascensori che collegano il centro con il Castello. Gli ascensori sono i seguenti:\nFilovia.\nLa rete filoviaria della Spezia fu la prima in Italia ad effettuare un servizio pubblico regolare, dopo che in altre localit\u00e0 italiane, a partire dal 1904, erano stati aperti alcuni tratti a carattere sperimentale. Aperta nel 1906 sulla tratta tra Via Chiodo e Fezzano, avrebbe dovuto raggiungere Portovenere, ma il progetto, a causa anche del carattere pionieristico di impianti e vetture, non verr\u00e0 mai portato a termine, e nel 1909 il servizio venne soppresso.\nQuella attuale \u00e8 stata aperta nel 1951 ed \u00e8 attiva dal 1988, con due linee presenti: 1,3.\nLa linea 3, tra le pi\u00f9 utilizzate e gi\u00e0 filoviaria, \u00e8 stata servita da autobus dal 2005 a causa dei lavori per il prolungamento della bifilare fino all'ospedale del Felettino. Dal 2012 sono stati avviati lavori di ampliamento della rete, che prevedevano anche la conversione filoviaria della Linea 37; il 20 marzo 2014 sono entrati in servizio i nuovi filobus Solaris Trollino 12.\nSono presenti 24,6\u00a0km di bifilare e 22 filobus: 14 Bredabus 4001.12 e 8 Solaris Trollino 12.\nAd oggi risulta intermante filoviaria la linea 1 e parzialmente le linee 3 e 37 con filobus bimodali.\nIl comune della Spezia ha aderito in passato a BEST, che si proponeva di diffondere l'uso del bioetanolo con la costruzione di 3 distributori e la fornitura di 100 vetture che usano tale carburante.\nMolti dei veicoli (autobus e filobus) via via radiati dal servizio per vetust\u00e0 sono oggi raccolti nel Museo Nazionale Trasporti spezzino.\nRete tranviaria.\nFra il 1902 e il 1951 La Spezia era dotata di un'estesa rete tranviaria urbana costruita dalla societ\u00e0 Helios, che cur\u00f2 anche l'installazione dell'impianto di illuminazione pubblica cittadino ed esercita dalla Societ\u00e0 delle Tramvie Elettriche della Spezia, cui nel 1948 subentr\u00f2 la municipalizzata FI.TR.A.M; quest'ultima che cur\u00f2 la conversione a filovia degli impianti.\nAeroporti.\nNel primo dopoguerra e nel corso della Seconda Guerra Mondiale la localit\u00e0 di \"Cadimare\" vide la nascita e lo sviluppo della base militare di idrovolanti della Regia Aeronautica, che rimase attiva ai voli fino alla met\u00e0 degli anni cinquanta. \n&lt;br&gt;Oggi vi rimane un presidio dell'Aeronautica Militare che tuttavia non prevede alcuna attivit\u00e0 aerea regolare nonostante sia indicato ancora come \"Aeroporto di Cadimare\".\nNelle vicinanze della Spezia \u00e8 aperto l'Aeroporto di Sarzana-Luni che accoglie voli di carattere militare e turistico.\nTrasporto marittimo.\nOltre al porto mercantile e a quello militare, la citt\u00e0 offre speciali attracchi sia per l'ormeggio delle imbarcazioni da diporto che per l'accesso ai servizi di collegamento marittimo con altre localit\u00e0 spezzine.\nFra il 1955 ed il 1998 alcuni di questi servizi erano gestiti direttamente con una flotta pubblica gestita dalla FI.TR.A.M (dal 1977 denominata IN.TUR).\nDal molo Italia partono, nei mesi primaverili ed estivi, linee turistiche per Lerici, Porto Venere, Isola Palmaria, le Cinque Terre, Portofino e Genova.\nNel porto della Spezia fanno inoltre regolarmente scalo navi di crociera i cui passeggeri hanno a disposizione visite guidate alla citt\u00e0 e ai suoi musei nonch\u00e9 a Lerici, Porto Venere e alle vicine Cinque Terre.\nInstallazioni militari.\nLa citt\u00e0 della Spezia ospita una delle quattro principali basi della Marina Militare e in particolare:\nAmministrazione.\nConsolati.\nLa Spezia \u00e8 sede dei seguenti consolati onorari:\nSport.\nCalcio.\nLa principale squadra calcistica cittadina \u00e8 lo Spezia Calcio fondata nel 1906. La societ\u00e0 \u00e8 stata rifondata nell'estate del 2008 in seguito al fallimento dello \"Spezia Calcio 1906\". La nuova societ\u00e0 ha assunto il nome di \"A.S.D. Spezia Calcio 2008\" e ha militato per un anno in Serie D. Il 6 maggio 2012, a poco meno di quattro anni dal fallimento, viene promossa in Serie B. Nella stagione 2019-2020 vince i Play Off della Serie B. Dalla stagione 2020-2021 milita in Serie A. La squadra disputa le sue partite casalinghe nello stadio Alberto Picco che, a partire dalla stagione 2011-2012, utilizza una superficie di gioco in erba sintetica di terza generazione.\nNel suo albo d'oro lo Spezia pu\u00f2 vantare un titolo nazionale grazie alla vittoria del \"Campionato Alta Italia\" del 1944, l'unico torneo ufficiale disputato in quel periodo, anche se il sodalizio ligure non ha tecnicamente mai partecipato alla suddetta competizione (il titolo fu in realt\u00e0 vinto da una societ\u00e0 a livello giuridico differente, il \"G.S. 42\u00ba Corpo dei Vigili del Fuoco\", la quale sostitu\u00ec lo Spezia, inattivo per motivi bellici, rilevandone i calciatori). Tale trofeo \u00e8 stato ufficialmente riconosciuto dalla FIGC nel 2002 come trofeo onorifico. \nAl giorno d'oggi la Spezia milita in Serie A.\nPallacanestro.\nLa squadra di pallacanestro femminile cittadina, il Basket Spezia Club (sponsor storici Carispezia e Termomeccanica), ha militato in Serie A1 ininterrottamente dalla stagione 1996/97, fino alla stagione 2007/08, riportando anche un secondo posto e varie partecipazioni alle coppe europee. A seguito di problemi di natura finanziaria la societ\u00e0 ha deciso di iscriversi per la stagione 2008/09 al campionato di Serie A2, culminato con un'inaspettata retrocessione. Dopo un solo anni in B Eccellenza la squadra \u00e8 tornata in Serie A2, disputando una serie di campionati di vertice.\nPer la stagione 2013/14 la squadra, a causa di ulteriori problemi economici, si \u00e8 iscritta al campionato di serie B, quarto livello del basket femminile italiano.\nDa alcuni anni, dopo una lunga gavetta nelle serie minori regionali e nazionali, \u00e8 emersa anche la Virtus Basket Spezia, che dopo quattro campionati in A2 a rendimento altalenante, nel maggio 2013 ha centrato la promozione e milita in Serie A1.\nIn campo maschile, la squadra cittadina ha avuto un recente lungo passato in serie C Nazionale, e nella stagione 2011/12 milita in serie C Nazionale. In citt\u00e0 ha la sede di gioco anche il Basket Follo, che nella stagione 2013/14 disputa anch'essa la serie C Nazionale da neo promossa. Nella provincia sono inoltre presenti il Sarzana Basket (serie C regionale), e la Polisportiva Pontremolese (quest'ultima, sebbene abbia sede in provincia di Massa-Carrara, disputa i campionati liguri).\nNel recente passato il movimento cestistico spezzino ha subito una serie di \"decurtazioni\", dovute essenzialmente alla carenza di sponsor disposti a sostenere tale movimento. Ultima squadra a scomparire il CSI Basket Ameglia, presente solo a livello giovanile dalla stagione 2012/13. Andando indietro negli anni: C.R.D.D., D.L.F., Spezia 1993, Landini Lerici e PGS Canaletto sono squadre che esistono oggi solo a livello giovanile, e che hanno calcato i campi di Serie D e C Regionale.\nDa segnalare che, in un lontano passato (anni cinquanta e sessanta), il C.R.D.D., al tempo D.D.M.(Dopolavoro di Marina), uno dei primissimi numeri di matricola italiani, ha calcato i campi delle serie nazionali (presente anche in Prima Divisione Nazionale).\nRisulta molto florido il movimento cestistico amatoriale, che da diversi anni annovera almeno 14 squadre iscritte e pi\u00f9 di 250 tesserati. Questo movimento ha prodotto una serie di vittorie in campo nazionale, quali il Campionato Italiano (Una Vita in Panca Lerici, 2 volte) e la Coppa Italia (ARCI Canaletto). Sono regolarmente iscritte al medesimo campionato anche alcune squadre della citt\u00e0 di Carrara, anch'esse vincenti a livello nazionale (Drink Team Carrara, White Sharks Carrara).\nDalla stagione 2014/15 la Lega Basket Uisp verr\u00e0 aperta anche ad alcune squadre del Tigullio.\nCiclismo.\nIl 5 giugno del 1929 la tappa Siena-La Spezia vede il primo arrivo in citt\u00e0 del Giro giunto alla sua diciassettesicesima edizione: vince Alfredo Dinale, in \"rosa\" resta Alfredo Binda che vincer\u00e0 la corsa a tappe: il giorno seguente \u00e8 sosta della carovana, che riparte il 7 giugno alla volta di Parma.\nNove anni pi\u00f9 tardi (1938) il Giro ritorna alla Spezia proveniente da Santa Margherita Ligure, sono solo 81 chilometri che bastano a Giovanni Valetti per staccare tutti e aggiudicarsi la tappa. La tappa del giorno dopo porta i corridori a Montecatini Terme. Valetti vincer\u00e0 il Giro.\nPausa bellica; altri anni ancora e il Giro ritorna in citt\u00e0 il 27 maggio del 1963, con il tragitto Salsomaggiore-La Spezia: vince Giorgio Zancanaro che in solitudine mantiene pochi secondi fino al termine. Il giorno seguente si riparte dalla Spezia per arrivare ad Asti; al traguardo finale della corsa a tappe a Milano trionfa Balmamion.\nNel 1967, il 22 maggio, su Viale Italia -all'altezza dell'imbarco traghetti- volatona del gruppo: Gomez Moral vince la tappa partita 223\u00a0km prima da Alessandria. Vince il Giro Felice Gimondi.\nIl 9 maggio 1978 riecco la carovana: ma la data \u00e8 insieme storica e triste per il Paese, perch\u00e9 \u00e8 ritrovato in Via Caetani, a Roma, il corpo dell'Onorevole Aldo Moro nella Renault 4 rossa: l'arrivo del Giro alla Spezia passa presto in secondo piano; la tappa arriva dopo la partenza da Novi Ligure, 195 chilometri complessivi con successo in volata di Beppe Saronni (il giorno dopo dalla Spezia si riparte, alla volta di Cascina); all'arrivo finale a Milano vince Johan De Muynck. Nel 1979 c'\u00e8 la favolosa crono Lerici-Portovenere con passaggio in Arsenale, il 27/5, vinta da Knut Knudsen, con Saronni vincitore finale di quel Giro.\nIl 9 giugno 1989 la 20\u00aa tappa del Giro d'Italia si conclude alla Spezia con la vittoria del francese Laurent Fignon. Nel 1990 e nel 1997 La Spezia \u00e8 sede di sola partenza di tappa, nel primo caso per Langhirano e nel secondo per Varazze.\nMolti di pi\u00f9 saranno, naturalmente, i transiti nel corso degli anni della celebre corsa a tappe nazionale; ad oggi la ultima presenza della citt\u00e0 nell'elenco delle sedi di arrivo e anche di partenza del Giro \u00e8 legata alla edizione del 2015: la quarta tappa in programma parte da Chiavari e dopo 150\u00a0km di scenari meravigliosi arriva a Spezia, col successo di Davide Formolo; il giorno dopo il Giro riparte verso il traguardo dell'Abetone.\nLa Spezia \u00e8 sede d'arrivo della \"Parma-La Spezia\", in alcune edizioni denominata \"Parma-La Spezia - Memorial Mauro Pecunia\", corsa in linea maschile di ciclismo su strada riservata alla categoria Under 23.\nPallamano.\nNella citt\u00e0 la pallamano ha avuto un boom di tesserati negli ultimi anni, consentendo alla Spezia di conquistare il ruolo di protagonista nel contesto regionale. Una diffusa promozione di questo sport gi\u00e0 nelle scuole elementari e medie inferiori ha fatto conoscere la pallamano a un notevole numero di ragazzi che hanno proseguito l'attivit\u00e0 sportiva nelle proprie societ\u00e0 sportive.\nFra le principali societ\u00e0 ricordiamo l'SDG Spezia Pallamano.\nRugby.\nGolfo dei Poeti Rugby Club \nRugby Club Spezia\nLacrosse.\nAlla Spezia nel 2007 \u00e8 stata fondata la seconda squadra italiana di lacrosse, sport tipicamente nordamericano e in rapida espansione anche in Italia: le Aquile Nere.\nGinnastica artistica.\nLa societ\u00e0 sportiva Ginnastica Canaletto \u00e8 in significativa crescita e gareggia sia con la squadra femminile che con quella maschile ad alti livelli, non solo nel circuito U.I.S.P. ma ora anche nel circuito FGI ottenendo ottimi risultati, grazie sia all'impianto nel quale ha sede (Palasport Mariotti), sia alle attrezzature di cui si \u00e8 dotata, sia alla presenza di tecnici federali che seguono i ragazzi e le ragazze che, con assiduit\u00e0 frequentano la palestra. I saggi di Natale e di fine anno, ospitati al primo piano nel campo di gioco da basket sono un piacevole spettacolo aperto a tutti, e lo spazio per goderselo comodamente non manca.\nLa societ\u00e0 ginnastica Pro Italia fu fondata alla Spezia in via Cernaia nel 1890 come societ\u00e0 di ginnastica e scherma. La pratica della scherma, gi\u00e0 abbandonata da molti anni, ha lasciato posto allo sviluppo della ginnastica artistica sia maschile sia femminile, e la societ\u00e0 ha rappresentato La Spezia in molti incontri regionali, nazionali e internazionali.\nNella nuova sede di via Lamarmora i giovani ginnasti spezzini si allenano sperando di diventare futuri campioni olimpici, tra cui il celeberrimo ginnasta E. Moscatelli.\nAtletica leggera.\nNella provincia sono presenti alcune societ\u00e0 sia di carattere amatoriale (Arci Favaro, Avis Piana Battolla) sia di carattere agonistico (Atletica Spezia Carispe, Atletica Sarzana).\nInoltre a livello di Campionati di Societ\u00e0, le squadre spezzine hanno partecipato alle finali nazionali A (prime 12 squadre d'Italia), A \"Argento\" (dalla 13\u00aa alla 24\u00aa squadra d'Italia), A1 (dalla 25\u00ba alla 36\u00ba), A2 (37\u00ba/48\u00ba):\nLo stadio \"A. Montagna\" ospita, in alternanza con il \"Miro Luperi\" di Sarzana, tutte le competizioni su pista provinciali, oltre alle gare scolastiche di corsa campestre e atletica leggera.\nEscludendo il 2010, per 18 anni attraverso il centro storico e i giardini si \u00e8 svolta la Vivicitt\u00e0, corsa di 12\u00a0km con partenza simultanea in tutte le citt\u00e0 partecipanti."}
{"id": "8494", "revid": "125961643", "url": "https://it.wikipedia.org/wiki?curid=8494", "title": "Cremona", "text": "Cremona (: , ; \"Crem\u00f9na\" in dialetto cremonese) \u00e8 un comune italiano di abitanti, capoluogo della provincia omonima in Lombardia.\nNota per l'artigianato tradizionale del violino, la citt\u00e0 si trova al centro della Pianura Padana, poco distante dalle rive del fiume Po.\nGeografia fisica.\nTerritorio.\nCremona \u00e8 situata nel sud della Lombardia, a contatto col fiume Po. Dista circa 30\u00a0km da Piacenza in Emilia-Romagna, 65\u00a0km da Mantova, 50\u00a0km da Lodi, 50\u00a0km da Brescia, 56\u00a0km da Parma in Emilia-Romagna, 75\u00a0km da Bergamo e 85\u00a0km da Milano. L'area del territorio comunale \u00e8 di 70,4\u00a0km\u00b2, l'altitudine media di 45 m s.l.m.\nClima.\nIn base alla media del trentennio di riferimento 1961-1990, la temperatura media del mese di gennaio, il pi\u00f9 freddo, si attesta a +1,7\u00a0\u00b0C; quella del mese di luglio, il pi\u00f9 caldo, \u00e8 di +24,3\u00a0\u00b0C. Le precipitazioni medie annuali si aggirano sui 750\u00a0mm, distribuite mediamente in 76 giorni, con un picco nella stagione autunnale e minimi relativi in inverno ed estate.\nOrigini del nome.\nIl toponimo \u00e8 di origine incerta, ma sembra preromano, forse gallico (dai Cenomani), legato alla variante prelatina \"carm\" del termine \"carra\", cio\u00e8 sasso, roccia, e dal comune suffisso prelatino -\"ona\".\nDal libro di Mario Monteverdi \"La Storia di Cremona\" edito nel 1955 dal giornale locale \"La Provincia\", secondo Sicardo un certo Brimonio, troiano, scapp\u00f2 dalla patria distrutta e fond\u00f2 \"Brimonia\", che col tempo divenne Cremona.\nPer qualcun altro il fondatore fu il presunto compagno di Paride, Cremone.\nStoria.\nPeriodo romano.\nFu fortificata dai Romani nel 218 a.C. da 6.000 coloni come \"castrum\" avanzato in riva al Po, quando i Romani vennero a conoscenza dell'avanzata di Annibale dalla Spagna verso l'Italia.\nDal suo porto fluviale, che si trovava lungo il fiume Po (lat. \"Padus\"), iniziavano la \"via Regina\", una strada romana che collegava \"Cremona\" con \"Clavenna\" (Chiavenna) passando da \"Mediolanum\" (Milano), strada romana consolare che metteva in comunicazione il porto fluviale di \"Cremona\" con il Lago di Garda (lat. \"Gardae lacus\", anche chiamato \"Benacus lacus\"), che costeggiava ad occidente, proseguendo poi fino ad Arco (lat. \"Arci Castrum\"), nell'attuale Trentino (lat. \"Tridentinum\"), e la \"via Brixiana\", strada romana consolare che metteva in comunicazione il porto fluviale di Cremona (lat. \"Cremona\") con Brescia (lat. \"Brixia\"), da cui passavano diverse strade romane che si diramavano verso l'intera Gallia Cisalpina (lat. \"Gallia Cisalpina\"). In epoca romana Cremona era anche il terminale della diramazione secondaria della \"via Mediolanum-Placentia\" che si staccava da \"Laus Pompeia\" (Lodi Vecchio).\nLa leggenda pi\u00f9 conosciuta vuole che la citt\u00e0 sia stata fondata da Ercole. In realt\u00e0 fu fondata durante il periodo repubblicano e divenne subito un vitale centro dell'area padana, con un anfiteatro per giochi ludici, un foro e monumentali bagni termali. Nel 69 d.C. fu assediata e distrutta dalle truppe di Vespasiano e poi riedificata con l'aiuto dello stesso. Per un lungo periodo la citt\u00e0 scomparve dalle cronache della storia, citata solo in pochi documenti o nominata per la provenienza di qualche personaggio storico.\nEra sede di porto fluviale e attraversata dalla via Postumia che collegava Aquileia a Genova superando il Po nei pressi dell'antico insediamento. La via nel periodo tardo romano perse progressivamente importanza ma la citt\u00e0 mantenne il porto fluviale, attestato sino al periodo tardo antico.\nPeriodo alto medievale.\nNel 603 Cremona, baluardo bizantino, fu conquistata dai longobardi che ne smembrarono il territorio forse gi\u00e0 in parte conquistato in precedenza. In quest'epoca a Cremona signoreggiarono alcune famiglie longobarde fra cui i Colleoni, i Crotti, i Suardi. La citt\u00e0 retta dal vescovo non divenne sede di ducato e anche dopo la conquista carolingia il vescovo conte mantenne ed ampli\u00f2 il suo controllo sulla citt\u00e0 e sul contado.\nIl 25 maggio dell'anno 825 l'imperatore Lotario I promulg\u00f2 il capitolare di Corteolona che istitu\u00ec le scuole imperiali: cos\u00ec oltre a Pavia capitale del Regno d'Italia, anche Cremona ebbe la scuola di diritto, di retorica e arti liberali, ereditando la tradizione della scuola di diritto, fondata dall'imperatore romano Teodosio I; dalla sede cremonese dipendevano anche gli studenti di Piacenza, Parma, Reggio e Modena.\nTra il novecento e il mille la citt\u00e0 accrebbe il suo potere, grazie ad importanti concessioni ai vescovi rettori della citt\u00e0. Tra gli altri si distinsero Liutprando, che fu chiamato alla corte imperiale in Sassonia, pur rimanendo vescovo, e Olderico, che riusc\u00ec ad ottenere dall'imperatore Ottone III importanti privilegi per la citt\u00e0.\nFurono i vescovi Lamberto e Ubaldo a creare dissidi con la popolazione cremonese per la gestione delle propriet\u00e0 del Monastero di San Lorenzo. Fu necessaria la mediazione dell'imperatore Corrado II che nel 1037, stabilitosi in citt\u00e0, diede rifugio a papa Benedetto IX, il papa ragazzino.\nPeriodo medievale.\nCon l'imperatore Enrico IV la citt\u00e0 si rifiut\u00f2 di pagare gli oppressivi balzelli che l'impero richiedeva e che il vescovo conte imponeva ai cittadini. Nacque cos\u00ec la narrazione del leggendario scontro tra il principe Enrico e Giovanni Baldesio (\"Zan\u00e9n de la B\u00e0la\") gonfaloniere maggiore della citt\u00e0. Tradizione vuole che \"Zan\u00e9n\" riusc\u00ec a disarcionare il principe, risparmiando alla citt\u00e0 il pagamento della palla d'oro (la \"b\u00e0la\") di circa tre chili che tutti gli anni la citt\u00e0 doveva all'imperatore e che per quell'anno fu donata a Berta, la fidanzata del cavaliere, come dote per il suo matrimonio. A questa leggenda si aggiunge una notizia storica di pochi anni dopo. Lo stemma cittadino ricorda questo episodio, col braccio di Baldesio che sorregge la palla d'oro del tributo, con il motto riportante la frase \"la mia forza sta nel braccio\" in lingua tardo-latina (\"fortitudo mea in brachio\").\nNel 1093 si form\u00f2 un'alleanza militare anti imperiale capeggiata da Matilde di Canossa, che aveva numerosi possedimenti a cavallo del Po, cui partecipavano Lodi, Milano, Cremona, Piacenza. Il conflitto si risolse con il giuramento di obbedienza dell'imperatore Enrico IV a papa Urbano II e con la donazione nel 1098 dell\"Insula Fulcheria\" (corrispondente oggi all'area di Crema) alla citt\u00e0 di Cremona che con questo atto si costitu\u00ec in libero comune, diventando una delle pi\u00f9 ricche, potenti e popolose citt\u00e0 dell'Italia Settentrionale.\nLa prima e la seconda Lega Lombarda.\nA partire dal 1093 il comune lott\u00f2 con i comuni vicini per ampliare e difendere il proprio territorio. Le guerre furono numerose e spesso vittoriose come nel 1107 per il possesso di Tortona o nel 1111 che segn\u00f2 invece una sconfitta nei pressi di Bressanoro. In questo periodo la citt\u00e0 ebbe forti divisioni interne fra la parte di citt\u00e0 legata ai ghibellini, citt\u00e0 vecchia, e quella legata a guelfi, citt\u00e0 nuova. Il conflitto giunse al punto di creare due palazzi comunali con l'edificazione del Palazzo Cittanova, ancora esistente.\nCon la discesa del Barbarossa la citt\u00e0 si alle\u00f2 all'imperatore che appoggi\u00f2 Cremona contro la rivolta di Crema, aiutata dai milanesi nella rivendicazione d'indipendenza. La vittoria e la fedelt\u00e0 all'impero permise al comune di battere moneta e quindi di creare una propria zecca autorizzata da una bolla imperiale.\nNel 1160 Cremona riconquist\u00f2 Crema e, appoggiando l'imperatore, diede l'assalto a Milano distruggendola (1162). Alla citt\u00e0 fu affidata l'area di Porta Romana in Milano.\n\u00c8 solo nel 1167 che la citt\u00e0 si schier\u00f2 con gli altri comuni italiani contro l'impero, entrando a far parte della Lega Lombarda, che il 29 maggio 1176 sconfisse le truppe imperiali a Legnano. L'unione dur\u00f2 poco e le citt\u00e0 tornarono a scontrarsi nel 1213 a Castelleone dove i cremonesi sconfissero una lega milanese composta dai comuni di Lodi, Piacenza, Crema, Novara, Como e l'appoggio dei bresciani. Nel 1232 inizi\u00f2 il legame tra Cremona e l'imperatore Federico II chiamato in causa in una disputa di potere interno alla citt\u00e0. Nel 1225 Federico II di Svevia convocata nella citt\u00e0 la Dieta di Cremona port\u00f2 alla nascita della seconda lega lombarda. La nuova alleanza con l'impero condusse alla vittoria nella battaglia di Cortenuova contro la Lega Lombarda. Federico II port\u00f2 spesso la sua corte nella citt\u00e0 e l'unico episodio spiacevole fu la sconfitta ad opera dei parmigiani a Vittoria, citt\u00e0 creatura di Federico II, che vide la cattura di pi\u00f9 di duemila cremonesi.\nQualche anno dopo, la ritorsione nei confronti dei parmigiani fu molto dura: questi furono sconfitti ad opera di Oberto II Pallavicino, gli fu sottratto il carroccio e i pantaloni di alcuni di loro per derisione rimasero appesi a lungo nel duomo di Cremona.\nCremona nel Ducato di Milano.\nIl 1\u00ba novembre 1266 Oberto II Pallavicino venne cacciato dalla citt\u00e0 e con lui cadde il governo ghibellino. Al suo posto prese il potere un altro ghibellino, Buoso da Dovara, che lo cedette al Consorzio di Pace e Fede, che lo gest\u00ec sino al 31 dicembre 1270.\nL'anno seguente fu istituita la figura del Capitano del Popolo che assunse, per parte guelfa, i poteri comunali.\nNel 1276 Cremona pass\u00f2 alla signoria del marchese Cavalcab\u00f2, che ne diresse le sorti sino al 1305. Il figlio Guglielmo Cavalcab\u00f2 ne eredit\u00f2 i poteri sino al 1310.\nIn questo periodo furono eseguite numerose opere edilizie: la cella campanaria del Torrazzo e la sua ghirlanda ottagonale con cuspide, la chiesa romanica di S. Francesco, i transetti della cattedrale e la Loggia dei Militi. Sempre allo stesso periodo datano numerose sistemazioni agrarie tra le quali la realizzazione di canali irrigui nel territorio a vocazione agricola; un esempio per tutti fu la costruzione del Dugale Delmona, databile agli inizi del XIV secolo.\nA partire dal 1311 la signoria dei Cavalcab\u00f2 si altern\u00f2 con signori esterni alle famiglie cremonesi di partito guelfo. Tra questi vi furono Arrigo VII di Lussemburgo ghibellino, nel 1311, Giberto III da Correggio, nel 1312, e Roberto di Puglia nel 1313.\nCon la fine della signoria di Giacomo Cavalcab\u00f2 il 29 novembre 1322 entr\u00f2 in scena un'altra famiglia lombarda: i Visconti, con Galeazzo I, che influenzeranno la storia della citt\u00e0 per centocinquanta anni.\nLa citt\u00e0 fu retta dai Visconti in alternanza con importanti figure politiche del panorama europeo del tempo, come Ludovico il Bavaro, imperatore nel 1327, e Giovanni di Lussemburgo, re di Boemia nel 1331, sino al 1403. In quell'anno vi fu la riconquista della signoria da parte della famiglia Cavalcab\u00f2, che non dur\u00f2 a lungo. Il 25 luglio del 1406 Cabrino Fondulo, capitano delle truppe di Ugolino Cavalcab\u00f2, uccise con un inganno i maschi della famiglia Cavalcab\u00f2, assumendo la signoria della citt\u00e0. Impossibilitato a gestire il potere si ritir\u00f2 a Castelleone in cambio di 40.000 fiorini d'oro pagati dalla famiglia Visconti.\nNel 1406 la signoria pass\u00f2 a Filippo Maria Visconti, che la rese ereditaria. Cremona con questo atto entr\u00f2 nel Ducato di Milano e ne segu\u00ec le sorti sino all'unit\u00e0 d'Italia.\nSotto i Visconti prima e gli Sforza poi Cremona ebbe un intenso sviluppo culturale e religioso. Nel 1411 Palazzo Cittanova divenne sede dell'Universit\u00e0 dei Mercanti di fustagno. Nel 1441 la citt\u00e0 fu scelta per celebrare le nozze tra Francesco I Sforza e Bianca Maria Visconti, il 25 ottobre, nel tempietto eretto dai Benedettini, sostituito dalla chiesa di S. Sigismondo costruita in un periodo di poco successivo. Si racconta che nel banchetto nuziale di Francesco Sforza e Bianca Maria Visconti sia stato servito per la prima volta il torrone, che \u00e8 ora uno dei prodotti pi\u00f9 noti di Cremona; ma non si tratta di verit\u00e0 storica, e neppure di tradizione antica, in quanto \u00e8 invece una felice trovata pubblicitaria dell'industria dolciaria cremonese del primo Novecento.\nAnche Ludovico il Moro finanzi\u00f2 importanti opere cittadine per la cattedrale, come il sopralzo del frontone e la realizzazione del porticato denominato la Bertazzola, il rivestimento parziale in marmo del battistero, il rifacimento della facciata della chiesa di S. Agata e del Palazzo Comunale.\nNel 1446, Cremona fu accerchiata dalle truppe di Francesco Piccinino e di Luigi dal Verme. I Veneziani inviarono in suo soccorso Scaramuccia da Forl\u00ec, che riusc\u00ec a superare l'assedio, provocando il fallimento dell'impresa dei due condottieri e liberando la citt\u00e0.\nOccupazioni straniere.\nCon la guerra tra Ludovico il Moro e la Francia di Luigi XII Cremona pass\u00f2 infatti per un breve periodo sotto la Repubblica di Venezia, dal 1499 al 1509. La vittoria della lega a Agnadello riport\u00f2 Cremona al Ducato di Milano, retto dai francesi di Luigi XII, l'11 maggio del 1509.\nLe alterne vicende che vedono opporsi Spagna, Francia, Repubblica di Venezia e, nella persona di Massimiliano Sforza, Ducato di Milano, hanno termine con il Trattato di Noyon del 1516 che sancisce l'esilio del duca di Milano. La conquista della citt\u00e0 ad opera degli spagnoli avvenne nel 1524 con la presa del Castello di Santa Croce. La sconfitta finale francese e l'espulsione delle truppe dal Ducato di Milano sono sancite nel gennaio 1526 dal Trattato di Madrid. Contro gli Asburgo la Repubblica di Venezia, nella Lega di Cognac, mosse allora le proprie truppe, capitanate da Michael Gaismair, alla riconquista di Cremona, il 26 settembre 1526. Ma la sconfitta di Giovanni dalle Bande Nere a Governolo apr\u00ec la strada che port\u00f2 i lanzichenecchi a saccheggiare Roma.\nCremona, pur assopita e rassegnata alle scorribande e ai cambiamenti delle truppe vincitrici non perse l'interesse per l'abbellimento artistico della citt\u00e0. Un esempio ne \u00e8 la costruzione della loggia realizzata, in stile bramantesco, sul porticato posto in facciata al Duomo (Bertazzola) ad opera di Lorenzo Trotti.\nNel 1546 il ducato passa a Filippo II, re di Spagna e futuro erede del titolo imperiale; inizia per Cremona e la Lombardia in generale un lungo periodo di dominazione che tender\u00e0 a sottrarre risorse senza reinvestire nelle opere infrastrutturali e produttive del territorio. Le opere artistiche continueranno ad essere commissionate per gli edifici religiosi e per i palazzi della nuova aristocrazia spagnola e della vecchia aristocrazia cremonese. Nel 1550 Lorenzo Trotti termina la loggia sul lato destro della Cattedrale, nel 1614 \u00e8 ricostruita la chiesa dei Santi Siro e Sepolcro su disegno di Antonio Gialdini.\nAlla fine del Seicento l'incapacit\u00e0 spagnola nella gestione del territorio dopo la carestia (1628) e la peste (1630), unita all'interesse della casata d'Austria per l'Italia settentrionale, port\u00f2 prima alla conquista francese il 9 febbraio 1701, poi a quella austriaca del 10 aprile 1707. La dominazione straniera fu ratificata nel 1714 dalla Pace di Utrecht.\nDopo l'Unit\u00e0 d'Italia.\nCremona segu\u00ec le vicende della Lombardia nei secoli XVIII e XIX e quelle dell'Unit\u00e0 d'Italia.\nTra le due guerre mondiali, il fascismo cremonese \"fu indissolubilmente legato al nome di Roberto Farinacci, capo indiscusso. E poich\u00e9 Farinacci rappresent\u00f2 anche il punto di riferimento nazionale dell\u2019ala rivoluzionaria, intransigente e squadrista del fascismo, che per tutto il ventennio si intrecci\u00f2 con la vicenda politica di Benito Mussolini e del Pnf, fatta di scontri ripetuti e spesso violenti con altri gerarchi e con il capo del governo, la storia di Cremona dal 1922 al 1943 risent\u00ec di questa peculiare \u201cesposizione\u201d alle dinamiche nazionali\".\nSimboli.\nLo stemma ufficiale di Cremona \u00e8 partito: il primo fasciato di rosso e d'argento; il secondo d'azzurro al braccio vestito di rosso e d'argento che stringe nella mano una palla d'oro. Su tutto una corona gemmata a cinque fiori.\nRicorrenze.\nIl 13 novembre la citt\u00e0 celebra il proprio patrono, Sant'Omobono, protettore dei sarti.\nMonumenti e luoghi d'interesse.\nIl centro storico di Cremona ha il suo vertice artistico nella medievale Piazza del Comune, spazio urbano assai unitario e suggestivo che pu\u00f2 vantare anche alcuni dei maggiori monumenti medievali italiani come:\nNon solo la piazza ma l'intera citt\u00e0 \u00e8 disseminata di svariate architetture di pregio che sono:\nSociet\u00e0.\nEvoluzione demografica.\nL'area metropolitana di Cremona, individuata dalla FUR, conta 153.458 abitanti e 42 comuni, di cui due in provincia di Piacenza.\nEtnie e minoranze straniere.\nSecondo i dati ISTAT al 31 dicembre 2019 la popolazione straniera residente ammontava a persone, il 15,8% della popolazione. Le nazionalit\u00e0 maggiormente rappresentate in base alla loro percentuale sul totale della popolazione straniera erano:\nCultura.\nUniversit\u00e0.\nLa citt\u00e0, congiuntamente a Piacenza, \u00e8 sede di uno dei Campus dell'Universit\u00e0 Cattolica del Sacro Cuore; l'Ateneo cremonese dispone di due facolt\u00e0: Economia e Giurisprudenza; Scienze agrarie, alimentari e ambientali. Cremona \u00e8 uno dei poli territoriali del Politecnico di Milano, attivo con i corsi di Ingegneria informatica e Ingegneria gestionale, ed \u00e8 anche sede dei corsi di laurea delle professioni sanitarie istituiti dall'Universit\u00e0 degli Studi di Brescia: Assistenza sanitaria; Infermieristica e Fisioterapia. L'offerta didattica si completa grazie al Dipartimento di Musicologia e Beni Culturali \u2013 e relative Facolt\u00e0 \u2013 dell'Universit\u00e0 degli Studi di Pavia ed infine l'Istituto Superiore di Studi Musicali Claudio Monteverdi.\nMusei.\nRicco anche il polo culturale cittadino che si avvale di notevoli istituzioni museali come:\nMedia.\nIl quotidiano principale per diffusione di Cremona \u00e8 \"La Provincia\". \"La Cronaca \"\u00e8 stata pubblicata dal 1993 al 2012. La \"Voce di Cremona\" \u00e8 stata pubblicata dal 2001 al 2006. Nel 2013 \u00e8 nato il settimanale \"Mondo Padano\". Sono presenti inoltre il settimanale \"Il Piccolo\" (nato nell'anno 2003) e due giornali online: \"CremonaOggi\" e \"Welfare Cremona Network\".\nLe emittenti televisive di Cremona sono TeleColor, Studio1 e Cremona1 (nata nel 2013).\nLe emittenti radiofoniche di Cremona sono le seguenti:\nCucina.\nCremona deve molti ingredienti dei suoi piatti tipici alla presenza del Po, importante via fluviale di traffici e commerci. L'uso delle mandorle, della frutta candita, utilizzata nel cremonesissimo miele di trifoglio, il gusto per l'agrodolce esaltato dalla tipica mostarda sono alcuni dei lasciti degli scambi commerciali che, nel corso dei secoli, caratterizzarono la Bassa, lasciando un segno nella cultura culinaria del Cremonese.\nFra i primi piatti, i marubini sono la preparazione pi\u00f9 tipica e vanno serviti in brodo, meglio se composto da tre brodi riuniti (gallina, manzo, salame da pentola).\nIl dolce tipico di Cremona \u00e8 il \"Torrone\", un impasto di albume d'uovo, miele e zucchero, farcito con mandorle, noci, arachidi o nocciole e spesso ricoperto da due ostie.\nTipico del cremonese \u00e8 pure la \"Sbrizulusa\", una torta secca di farina di mais e di grano impastata con strutto, scorza di limone e un cucchiaino di liquore.\nAltrettanto tipico \u00e8 il \"Pan Cremona\", torta morbida di farina di mandorle, ricoperta di cioccolato.\nUn ulteriore dolce \u00e8 la pattona (in dialetto cremonese pat\u00f9na) cio\u00e8 una torta fatta con la farina di castagne, in italiano detta anche castagnaccio.\nMusica.\nNel 2012 l'UNESCO ha inserito l'artigianato tradizionale del violino a Cremona tra i patrimoni orali e immateriali dell'umanit\u00e0.\nCremona \u00e8 famosa nella storia musicale mondiale di tutti i tempi per aver dato i natali a Claudio Monteverdi, tra padri del melodramma moderno e a cui il Conservatorio cittadino \u00e8 intitolato. Oltre a Monteverdi, Cremona ha visto nascere anche il compositore Amilcare Ponchielli e pu\u00f2 vantare il patrimonio pi\u00f9 importante al mondo per la liuteria (gi\u00e0 a partire da Stradivari, Guarneri del Ges\u00f9, Amati) con oltre duecento botteghe di maestri liutai che ne fanno il centro principale al mondo per la costruzione di strumenti ad arco e corde.\nCinema.\nCremona \u00e8 stata utilizzata per alcune scene di vari film: \u201cGiuseppe Verdi\u201d (di Renato Castellani), \u201cChiedimi se sono felice\u201d con Aldo, Giovanni e Giacomo, \u201cStradivari\u201d (di Battiato), \u201cViolino Rosso\u201d (di Gerard), \u201cLa febbre\u201d (D'Alatri), \u201cL'imbalsamatore\u201d, \u201cLa signora delle Camelie\u201d, \u201cNovecento\u201d di Bertolucci.\nEventi.\nFeste e fiere.\nTradizionalmente, la \"Fiera di San Pietro\" vede l'installarsi di giochi e attrazioni in un'area vicino al fiume Po durante tutto il mese di giugno. Nel mese di novembre si tiene la manifestazione \"Cremona la Dolce - Festa del Torrone\", con cortei storici e manifestazioni legate alla rievocazione storica delle nozze di Bianca Maria Visconti e Francesco Sforza, celebrate a Cremona il 25 ottobre 1441.\nSi tengono in citt\u00e0 anche le fiere zootecniche internazionali di Cremona, evento fieristico professionale dedicato al mondo dell'allevamento bovino, suino e avicolo e alle energie da fonti agro-zootecniche.\nAltra esposizione internazionale di rilievo, affiancata da un prestigioso festival, \u00e8 Cremona Musica, manifestazione internazionale che a fine settembre diventa punto di riferimento per liutai, musicisti e appassionati di strumenti ad arco, pianoforte, chitarra classica e strumenti a fiato.\nEconomia.\nL'economia della citt\u00e0 \u00e8 legata al sistema produttivo provinciale a prevalenza agricola. Oltre alle aziende agricole sono presenti importanti industrie alimentari italiane: salumi (Negroni), dolciumi (Sperlari, Vergani, Barilla - Mulino Bianco), oli vegetali (Oleificio Zucchi), formaggi (Auricchio).\nVi \u00e8 inoltre l'industria metalmeccanica (acciaieria Arvedi, Off. Mecc. Feraboli, Parmigiani Macchine e OCRIM), petrolifera (ex raffineria Tamoil, ora adibita a deposito, sede e deposito Keropetrol), energetica (LGH), telecomunicazioni (A2A Smart City).\nL'artigianato cremonese \u00e8 caratterizzato dalle botteghe di liutai, specializzate nella produzione di strumenti ad arco, riconosciute a livello mondiale per la qualit\u00e0 degli strumenti prodotti e che si riallacciano alle figure di Stradivari, Guarneri e Amati. La cultura della liuteria tradizionale cremonese \u00e8 stata iscritta il 5 dicembre 2012 nella lista rappresentativa del patrimonio culturale immateriale dell'UNESCO.\nInoltre, sono ancora diffuse e rinomate le antiche lavorazioni della ceramica e della porcellana.\nCremona \u00e8 conosciuta anche come produttrice di dolciumi, con il suo famoso torrone, di materiale in cotto ed altri oggetti.\nIl porto canale \u00e8 utile all'approdo delle chiatte che percorrono il fiume Po. Il canale, che da Cremona avrebbe dovuto raggiungere Milano, si ferma dopo soli 20\u00a0km, a Pizzighettone.\nInfrastrutture e trasporti.\nStrade.\nLa citt\u00e0 \u00e8 attraversata a nord dalla ex strada statale 10 Padana Inferiore con una tangenziale e vi termina la ex strada statale 415 Paullese. A Cremona \u00e8 presente un'uscita dell'Autostrada A21 Torino-Piacenza-Brescia. La citt\u00e0 \u00e8 dotata di una rete di bus sia per il trasporto urbano che collega il centro della citt\u00e0 con le frazioni, che per quello interurbano; gli autoservizi sono gestiti dalla societ\u00e0 ARRIVA\nFerrovie e tranvie.\nIl comune ha due stazioni ferroviarie: la Stazione di Cremona e la Stazione di Cava Tigozzi.\nLa stazione di Cremona \u00e8 posta sulla ferrovia Pavia-Cremona ed \u00e8 capolinea delle linee per Piacenza (sulla quale il traffico passeggeri non \u00e8 pi\u00f9 attivo dal 2013), per Fidenza (PR), per Treviglio (BG) e per Brescia.\nDal 1926 al 1956 Cremona fu capolinea della linea ferroviaria per Iseo, gestita dalla Societ\u00e0 Nazionale Ferrovie e Tramvie, che aveva origine nella stazione di Porta Milano.\nFra il XIX e il XX secolo facevano altres\u00ec capo a Cremona due reti tranviarie extraurbane gestite in ultimo rispettivamente dalle Tramvie Provinciali Cremonesi (linee Cremona-Casalmaggiore con diramazioni Casalmaggiore-Ponte Majocche e Ca' de Soresini-San Giovanni in Croce, Cremona-Ostiano e Cremona-Asola e dalla Societ\u00e0 Italiana Ferrovie e Tramvie (linee Cremona-Piacenza e Cremona-Lugagnano).\nIdrovia.\nGrazie al porto sul fiume Po la citt\u00e0 \u00e8 collegata con il mare.\nIl collegamento idroviario con Milano, aperto alle moderne navi da carico fluviali, \u00e8 uno degli obiettivi pi\u00f9 antichi e ambiziosi della navigazione interna.\nIl Consorzio preposto alla costruzione del canale Milano-Cremona-Po, costituito nel 1941, fu sciolto il 31 dicembre 2000; \u00e8 stato costruito solo un tratto di canale che arriva fino a Pizzighettone, lungo circa 13\u00a0km, con caratteristiche adatte alle navi della V classe CEMT.\nSport.\nGli sport pi\u00f9 diffusi sono calcio, pallanuoto, nuoto, pallavolo, ciclismo, pallacanestro e baskin, grazie al fiume Po vengono praticati anche Canoa/kayak e Canottaggio.\nCitt\u00e0 europea dello sport 2013.\nLa citt\u00e0 di Cremona \u00e8 stata proclamata \"Citt\u00e0 europea dello Sport\" per l'anno 2013 dall'ACES (\"Associazione delle Capitali Europee dello Sport\"). Oltre alla citt\u00e0 lombarda, per quanto riguarda l'Italia, hanno ricevuto il titolo per il 2013 Alba, Modena e Reggio Calabria. Il riconoscimento \u00e8 stato conferito il 30 novembre 2011 a Bruxelles, presso la sede del Parlamento Europeo.\nCalcio.\nLa squadra di calcio cittadina \u00e8 l'Unione Sportiva Cremonese.\nPallacanestro.\nLa prima squadra cittadina \u00e8 la Vanoli Basket, nota in precedenza come Gruppo Triboldi Basket, nata dopo la stagione 2008-2009 dalla fusione fra la Juvi Cremona Basket, storica societ\u00e0 cremonese, che giocava in Serie A Dilettanti, e il Gruppo Triboldi di Soresina, neopromossa nel campionato nazionale di Serie A. La formazione cremonese milita attualmente in Serie A e nel 2019 ha vinto anche la Coppa Italia.\nLa Juvi Cremona Basket ha successivamente ripreso la sua attivit\u00e0 dalle categorie regionali e milita oggi in Serie B.\nNegli anni ottanta fece un'apparizione sul parquet del PalaSomenzi la Corona Cremona, sponsorizzata Saradini prima e Spondilatte e Braga poi. L'apice della Corona Cremona fu raggiunto con il marchio Spondilatte, quando, guidata dall'allenatore Guido Cabrini, partecip\u00f2 a quattro campionati consecutivi di Serie A2, partecipando, in una edizione, ai play-off per la promozione in Serie A1. Il mancato accordo con uno sponsor provoc\u00f2 prima la retrocessione, poi il ridimensionamento della societ\u00e0 e la fusione con il Piadena, che ha scaturito la nascita del \"Corona Platina\" di Piadena.\nPallanuoto.\nLa squadra cittadina \u00e8 la Bissolati Cremona che milita in Serie C. Ha disputato 5 campionati di Serie A1 dal 2004 al 2008, raggiungendo una semifinale di Coppa LEN e vincendo una Coppa Italia nel 2005.\nPallavolo.\nNegli anni ottanta la \"Pallavolo Cremona\", sponsorizzata Oleificio Zucchi, ha preso parte a un campionato di Serie A1. Tra tutti i giocatori che hanno partecipato a quell'esperienza si ricorda Gilberto Passani, vincitore poi di scudetti con Parma e Treviso e campione d'Europa con la nazionale di Velasco.\nSempre in quel periodo anche il \"G. S. Ariete\" di Bonemerse partecipava ai campionati di serie B1 e B2.\nOggi \u00e8 l'Unione Sportiva Esperia, che partecipa al campionato di Serie B1, l'unica rappresentante della pallavolo femminile a Cremona. Il 1961 \u00e8 l'anno della fondazione dell'Unione Sportiva Esperia, anche se per qualche anno la squadra femminile di volley assume la denominazione di \"Scoiattoli\".\nCiclismo.\nPer quattro volte Cremona \u00e8 stata sede di arrivo di una tappa del Giro d'Italia, la prima nel 1935, l'ultima nel 2006:\nHa inoltre ospitato l'ultima tappa del Giro d'Italia femminile 2013.\nA Cremona ha sede il CCC 1891, il Circolo Ciclistico Cremonese che organizza la corsa Circuito del Porto-Trofeo Internazionale Arvedi.\nAltri sport.\nSono molto seguiti anche il canottaggio e la canoa con le societ\u00e0 canottieri lungo il Po (Baldesio, Bissolati e Flora), che hanno allevato numerosi campioni mondiali e olimpionici come il medagliato olimpico nel canottaggio Nicola Sartori, bronzo a Sydney nel 2000 nella specialit\u00e0 doppio.\nAmbiente.\nCremona nel 2021 \u00e8 stata classificata dall'Agenzia Europea dell'Ambiente (Aea) la seconda citt\u00e0 pi\u00f9 inquinata d'Europa, nonch\u00e9 prima in Italia.\nNella cultura di massa.\nLa serie original net anime Netflix \"B The Beginning\" \u00e8 ambientata nella Cremona del prossimo futuro."}
{"id": "8495", "revid": "125657855", "url": "https://it.wikipedia.org/wiki?curid=8495", "title": "Lecco", "text": "Lecco (: , pronuncia locale , , \"L\u00e8cch\" in dialetto lecchese ) \u00e8 un comune italiano di abitanti, capoluogo della provincia omonima in Lombardia.\nElevato a capoluogo di provincia con decreto del presidente della Repubblica del 6 marzo 1992, ottenne il titolo di citt\u00e0 il 22 giugno 1848 e ad oggi il suo agglomerato urbano supera i centomila abitanti. Nota per essere il luogo in cui lo scrittore Alessandro Manzoni ambient\u00f2 \"I promessi sposi\", la citt\u00e0 \u00e8 situata in uno dei vertici del Triangolo Lariano, sulla sinistra idrografica dell'Adda oltre ad affacciarsi sul ramo orientale del lago di Como ed \u00e8 compresa nelle prealpi orobiche, tra il gruppo delle Grigne e il Resegone.\nCrocevia strategico per la Valtellina, Lecco assunse crescente importanza durante il Medioevo quando, a seguito della Pace di Costanza, fu annessa al Ducato di Milano che le confer\u00ec l'attuale impianto urbanistico, ma fu nella seconda met\u00e0 dell'XIX secolo, durante il dominio austriaco, che la citt\u00e0 attravers\u00f2 un periodo particolarmente fiorente che port\u00f2 alla costruzione di palazzi e portici in stile neoclassico. Dopo l'Unit\u00e0 d'Italia Lecco si afferm\u00f2 come uno dei primi centri industriali d'Italia grazie allo sviluppo delle industrie siderurgiche, gi\u00e0 attive nel XII secolo, che le conferirono l'appellativo di \"citt\u00e0 del ferro\".\nGeografia fisica.\nTerritorio.\nIl territorio comunale si estende per una superficie di circa 45,93\u00a0km\u00b2, di cui 11,75\u00a0km\u00b2 corrispondono all'estensione della porzione urbanizzata, che si sviluppa in prevalenza su depositi di conoide alluvionale e nei fondovalle delle incisioni torrentizie. Lecco sorge in una conca delimitata dalle Prealpi ad est e dal lago Lario a ovest, pi\u00f9 precisamente nel suo tratto terminale del ramo orientale, nel punto in cui il Lario finisce e l'Adda riprende il suo corso per poi riallargarsi nel lago di Garlate. Il territorio cittadino \u00e8 solcato da tre torrenti principali, il Gerenzone, il Caldone e il Bione. Le montagne che circondano la conca naturale dove \u00e8 situata la cittadina sono le seguenti: a nord il monte Coltignone e il San Martino, a est il monte Due Mani, il Pizzo d'Erna e il Resegone, a sud il Magnodeno. A ovest, sulla riva destra dell'Adda si trova il Monte Barro. Sull'Adda, nei pressi del Ponte Azzone Visconti, si trova la piccola Isola Viscontea.\nIl territorio comunale ha una distribuzione altimetrica molto variabile: essa varia dai 198 metri s.l.m. nella zona lacustre, sino alla quota massima di 1875 metri s.l.m. del monte Resegone. Ci\u00f2 offre alla citt\u00e0 tre differenti aree contraddistinte da diverse caratteristiche morfologiche e climatiche, dovute alla presenza di rilievi montuosi, del lago e di una terza area, tra la fascia montuosa e quella lacustre.\nMorfologicamente il territorio lecchese \u00e8 il risultato delle numerose glaciazioni che hanno colpito il pianeta, condizione ben evidente nell'aspetto delle montagne circostanti, una su tutte la Grigna, che mostrano tutte le caratteristiche dell'escavazione glaciale.\nIdrografia.\nL'idrografia lecchese \u00e8 costituita principalmente dal tratto del fiume Adda in uscita dal ramo orientale del lago di Como.\nVi scorrono inoltre una serie di torrenti, con relativi affluenti, che hanno origine nella fascia montuosa che sovrasta la citt\u00e0. Essi sono interessati da diffusi fenomeni franosi e quindi soggetti a particolare erosione del corso; presentano un itinerario relativamente breve e, con uno scorrimento prevalentemente da nord-est a sud-ovest, sfociano tutti nel golfo di Lecco o nel Lago di Garlate.\nDa nord a sud si snoda il torrente Val Cascee; il torrente Gerenzone, che scorre per poco pi\u00f9 di 4\u00a0km dando da vivere per molti anni, grazie ai suoi sfioratori e al suo ripido corso, agli abitanti del luogo che convogliavano l'acqua in tratti di rogge e a cascatelle utili al lavaggio e al pescaggio delle ruote dei magli, i quali, man mano coprivano l'intero corso del torrente facendo sorgere sulle sue rive fabbriche metallifere e facendo sviluppare al contempo i quartieri alti di Lecco tra cui Malavedo e Laorca, in passato vera patria dei lavoranti del ferro, quei \"ferasc\u00e9t\" o \"tirabagia\" che sono la fama della citt\u00e0; riceve nel suo breve percorso i torrenti Valle Calolden, Val di Streciura, Val Pozza e il Valle Spesseda; il torrente Val Nera. Pi\u00f9 a sud scorre il torrente Caldone che si sviluppa per circa 7,5\u00a0km. Possiede quattro affluenti: il Varigione, il Valle del Pieno, il Val Boazzo e il Grigna tutti immissari nel Lago di Lecco. A partire dal 1965 fu quasi interamente coperto per creare un viale di circonvallazione. Nel lago di Garlate, invece, sfociano il Bione che, con il suo affluente Valle Comera, percorre il suo tragitto per 4\u00a0km; il torrente Tuf; il torrente Cif con il suo affluente Valle Ibraula; il torrente Valle di Culigo, il Merla e il Roggia Fornace Lansera. Nel tratto sud-orientale scorre per un certo tratto il torrente Valle Galaveso.\nOrografia.\nLa conca nella quale giace Lecco \u00e8 circoscritta, a nord, a est e a sud-est, da una catena montuosa di notevole altezza, calcarea e dolomitica, dominata dal Resegone e dal gruppo delle Grigne mentre a ovest \u00e8 delimitata dai rilievi collinosi della Brianza nord-orientale che culminano nel monte Barro. Lecco \u00e8 pi\u00f9 propriamente cos\u00ec delimitata: a nord si innalza il massiccio del Monte Coltignone, prevalentemente di calcare e dolomia di Esino, affacciando direttamente sulla conca cime meno elevate, come il monte San Martino e il Monte Melma. A est il gruppo del Resegone, che, con i suoi 1875 metri s.l.m., domina la citt\u00e0 caratterizzando il paesaggio lombardo sin da Milano. \u00c8 cos\u00ec chiamato a causa dei suoi molteplici denti rocciosi che, visti dall'abitato, lo fanno assomigliare a una sega di gigantesche dimensioni; domina imponente con le sue propaggini, che sono i Piani d'Erna e il Pian Serada. A sud-est, oltre Maggianico, la maggiore elevazione \u00e8 rappresentata dal Magnodeno. A ovest si elevano i rilievi collinari estremi della Brianza nord-orientale, tra cui spicca il Monte Barro nel quale \u00e8 stato costituito l'omonimo parco regionale a tutela della flora e fauna che custodisce.\nSismologia.\nDal punto di vista sismico la citt\u00e0 di Lecco presenta un rischio molto basso e distribuito in modo uniforme sul territorio. Il comune \u00e8 stato infatti classificato come zona 3 (sismicit\u00e0 medio bassa) dalla protezione civile nazionale. Le localit\u00e0 epicentrali per gli eventi che hanno prodotto i maggiori risentimenti/danni (osservazioni macrosismiche) provengono da zone appartenenti alle province vicine, corrispondenti al Bresciano, al Bergamasco e, soprattutto, all'Appennino EmilianoRomagnolo.\nL'Istituto Nazionale di Geofisica e Vulcanologia ha registrato comunque nel database macrosismico italiano del 2004 una serie di eventi piuttosto sporadici sul territorio nell'arco temporale di circa 110 anni dal 1884 al 1995. Nello specifico sono ben 17 gli eventi tellurici fra i quali spicca il terremoto del 24 aprile 1918 di magnitudo 5.07 che ebbe come epicentro la bassa val Brembana. Altri tre episodi hanno invece avuto come epicentro proprio il territorio lecchese e sono riportati dalla letteratura; essi sono risalenti al 1887 (raccontato dal libro di Giuseppe Mercalli: \"Il terremoto di Lecco del 20 maggio 1887\"), al 5 marzo 1894 (raccontato nel libro di Mario Baratta: \"Il terremoto di Lecco del 5 marzo 1894\") e al 1695 (raccontato sempre da Mario Baratta nel 1901 nel suo saggio di storia e geografia sismica: \"I terremoti d'Italia\"). L'ultimo evento registrato nel capoluogo e in tutta la provincia risale al 18 dicembre 2021 alle ore 11.34 con un sisma di magnitudo 4.4 della scala Richter che ha avuto come epicentro il paese di Bonate Sotto situato a soli 20 km di distanza da Lecco.\nClima.\nIl territorio di Lecco risulta ben riparato dalle catene montuose, e dal punto di vista climatico, gode dei benefici influssi delle acque del lago e del soffio del Tivano che spira dalla Valtellina da nord-est tutto l'anno nelle prime ore del mattino, dalle 6 alle 10. La sua totale assenza indica l'avvicinarsi del brutto tempo. La Breva, \u00e8 un altro noto vento che soffia da sud nelle prime ore pomeridiane, generalmente fra le 10 e le 18. Questi due venti in passato venivano sfruttati per la pesca e la navigazione: i barcaioli discendevano verso sud nelle prime ore del mattino e risalivano le acque del Lario nelle ore pomeridiane. Nell'insieme la citt\u00e0 gode di un clima continentale, solitamente accompagnato da un alto tasso di umidit\u00e0, mitigato appunto dai suoi venti presentando inverni non particolarmente rigidi ed estati piuttosto gradevoli fermo restando che nel territorio comunale si registrano notevoli differenze termiche nei valori minimi tra i quartieri, sia per l'altitudine sia per l'esposizione o meno alle brezze del lago. Dalle valli che sboccano sul lago soffiano all'improvviso le varie \"montive\", brezze che nelle giornate estive attenuano gradevolmente la calura ma, durante i temporali possono essere anche molto violenti e forti. Altro vento poco noto ma assai violento con raffiche intorno ai 40/60\u00a0km/h \u00e8 il \"Ventone\" che soffia dalla Valchiavenna all'improvviso solitamente in primavera. Quasi inesistente in citt\u00e0 la nebbia che caratterizza invece la vicina pianura padana, gi\u00e0 in parte presente oltre le colline della Brianza in alcune occasioni. La neve \u00e8 abbastanza frequente, seppur discontinua a seconda degli inverni, con valori di nevosit\u00e0 media annua che si differenzia molto procedendo verso le localit\u00e0 site in collina come Bonacina, Malavedo e Laorca. La piovosit\u00e0 \u00e8 abbastanza elevata con una media annua di circa 1500\u00a0mm e presenta un'importante esposizione a fenomeni di tipo temporalesco. Le ultime grandi nevicate risalgono al 14 dicembre 2012, al 17 dicembre 2010, al 21-22 dicembre 2009, al 2 febbraio e 6-7 gennaio 2009, al 26, 27 e 28 gennaio 2006 e al 18 gennaio 2005; piuttosto rilevante la nevicata che ha interessato buona parte della regione tra la fine di gennaio e l'inizio di febbraio 2012, non per la quantit\u00e0 ma per il manto nevoso rimasto al suolo a lungo a causa delle bassissime temperature registrate (con valori minimi sino a -15\u00a0\u00b0C nella Brianza e Valsassina e valori massimi sotto lo zero anche in centro per circa una settimana).\nLa dolcezza del clima e la buona esposizione al sole in passato favor\u00ec l'agricoltura, infatti vi si produceva olio e vino ed erano molto apprezzati fichi, noci, noccioli e castagne.\nOrigini del nome.\nL'origine del toponimo Lecco non \u00e8 certa ma probabilmente \u00e8 di provenienza celtica che si collega a \"Lech\" o \"Loch\" e cio\u00e8 lago, come ancora oggi in numerosi dialetti e toponimi di tale derivazione (Irlanda, Scozia, Galles, Bretagna, Galizia). Di fatto poco prima dell'anno 1000 a.C. alcune popolazioni di Galli e Celti emigrarono nel territorio lecchese per motivi di commercio. \"Leucos\" fu il nome dato dai Galli che abitarono queste zone sino all'epoca romana i quali trasformarono la denominazione in \"Leucum\" intorno al 200 a.C. sotto il dominio di Giulio Cesare. Questo tende ad escludere l'ipotesi avanzata dagli storici che hanno individuato in Lecco la citt\u00e0 romana fondata nel 95 a.C. da \"Licinio Crasso\" nell'area lariana con il nome di \"Leucera\".\nAltre teorie, forse leggendarie, fanno risalire l'etimologia dal greco \"leukos\" (bianco), probabilmente a causa delle bellissime rocce calcaree bianche; dal latino \"lucus\" (bosco) e/o \"lacus\" (lago). Altre illazioni riportano a una derivazione dall'antico indiano \"lokas\" (paese) o dal lituano \"laukas\" (campo aperto). Tuttavia l'esistenza della citt\u00e0 \u00e8 stata documentata per la prima volta nell'845, con la comparsa di un documento dal nome \"Leuco\".\nStoria.\nEpoca celtica e romana.\nScavi del 1988 dei Musei civici di Lecco, hanno portato alla scoperta di un villaggio della Cultura di Golasecca (prima Et\u00e0 del Ferro) alla Rocca di Chiuso. L'orizzonte cronologico va dal X secolo a.C. al IV secolo d.C. Infatti l'insediamento dei Celti golasecchiani nella zona precede di oltre 4 secoli l'arrivo dei Celti La T\u00e8ne da oltralpe e numerosi ritrovamenti archeologici testimoniano la presenza della cultura di Golasecca e di La T\u00e8ne nella zona (Olate di Lecco, Valsassina). Nel 2005 ai Piani d'Erna altri scavi dei Musei Civici di Lecco e della Universit\u00e0 di Bergamo hanno portato alla luce il pi\u00f9 antico sito di produzione metallurgica dell'intero arco alpino (II secolo a.C. - I secolo d.C.). I resti di forni fusori e di scorie di lavorazione comprovano che questa attivit\u00e0, che sar\u00e0 poi per duemila anni tradizionale per Lecco, era allora gi\u00e0 fiorente. Anche la principale arteria militare proveniente da Aquileia, attraverso Bergamo, diretta a Como, non transitava da Lecco ma pi\u00f9 a sud, sul ponte romano di Olginate. Il \"castrum\" del colle di Santo Stefano, individuato da Bognetti, e sul quale condusse i primi scavi archeologici il padre di Alessandro Manzoni, Pietro, risale al periodo Tardoantico-Altomedivale e faceva parte delle possenti fortificazioni del limes, poste a difesa di Mediolanum, che circondavano tutto il Lario Orientale da monte Barro a Lavello. Da Lecco passava anche la \"via Spluga\", strada romana che collegava Milano con il passo dello Spluga.\nIl medioevo.\nDurante l'alto medioevo la zona dei dintorni di Lecco acquista una notevole importanza militare. Punto nodale di diverse vie che mettevano in comunicazione l'attuale Lombardia con i territori d'Oltralpe, la regione diviene teatro di scontri e decisive battaglie, come \u00e8 dimostrato dall'improvvisa scomparsa dell'importante fortificazione dei Goti sul Monte Barro, dove gli scavi archeologici hanno messo in luce i resti di un castello del VI secolo, del quale sono stati riconosciuti un'area abitata ai Piani di Barra ed un sistema difensivo tra l'Eremo ed il versante sud-orientale del monte. Il sistema fortificato di Lecco (\"Castrum Leuci\") diventa sede, con i Carolingi, di un importante Comitato affidato alla famiglia degli Attonidi. Nel 960 l'ultimo di questi conti fu privato del potere dall'imperatore Ottone I e Lecco fu sottoposta alla signoria dell'Arcivescovo di Milano. La signoria arcivescovile su tutte le terre orientali del Lario durer\u00e0 per molti secoli.\nPer tutto il medioevo e in larga misura per l'Et\u00e0 Moderna il nome di Lecco non indica un particolare centro abitato, ma comprende tutta la zona tra il lago e la Valsassina. Lecco era un abitato policentrico, in cui i vari rioni erano strettamente interdipendenti, ognuno con una specializzazione funzionale ed economica. In quel periodo in Lombardia la \"civitas\" (citt\u00e0) definiva solo i centri sedi di diocesi mentre i \"borgus\" (borghi) erano costituiti da realt\u00e0 para-urbane di una certa importanza ma non sede vescovile cos\u00ec come accadde per Monza e Varese tutti riuniti sotto l'arcidiocesi di Milano. L'imporsi del termine burgus viene cos\u00ec a coincidere con un profondo cambiamento della struttura socioeconomica urbana, conseguente all'affermazione del regime comunale ed allo sviluppo di un'attivit\u00e0 economica su scala preindustriale.\nIl periodo Comunale e visconteo.\nNel 1117 scoppi\u00f2 una lunga guerra, durata 10 anni, che vide contrapposti molti paesi dei laghi di Como e di Lugano contro Milano, di cui Lecco era alleata. I lecchesi presero parte allo scontro e nel marzo del 1125, con una flotta assediarono Como via lago, mentre i Milanesi la bloccavano via terra. Como dovette capitolare e i vincitori la diedero alle fiamme. I rapporti con Milano rimasero per\u00f2 sempre tesi e, a causa di una situazione scaturita da motivi politici ed economici per la disparit\u00e0 nella tassazione, si arriv\u00f2 alle armi. Dopo alterne vicende si raggiunse la pace nel 1219 e, nel 1224, si ottenne il riconoscimento di alcuni diritti dei lecchesi.\nNel tentativo di affrancarsi dal dominio milanese, durante la contrapposizione tra Milano e l'imperatore Federico II - nipote del Barbarossa - Lecco sostenne quest'ultimo, ma alla sua morte i milanesi attaccarono il castello che sorgeva sulla collina di S. Stefano e nel 1250 lo rasero al suolo. Successivamente Lecco rimase coinvolta nelle lotte tra le potenti famiglie milanesi dei Visconti e dei Torriani, questi ultimi proprietari dei territori valsassinesi. Le lotte portarono Matteo I Visconti a distruggere il borgo dando ordine che non risorgesse mai pi\u00f9 (1296). Nonostante la distruzione Lecco venne per\u00f2 ricostruita e successivamente riconquistata da Azzone Visconti. Questi fece edificare il ponte tuttora esistente che da lui ha preso il nome e, considerando l'importanza strategica della zona posta al confine con il territorio di Venezia, ne fortific\u00f2 il borgo. Per tutto il periodo la Comunit\u00e0 Generale di Lecco, che comprendeva tutto l'attuale territorio comunale si eresse a libero Comune con propri Statuti e, fino al 1757, fu \"de facto\" un piccolo Stato autonomo (con un proprio diritto civile e penale), ma inserito nel pi\u00f9 grande Ducato di Milano.\nLa dominazione spagnola.\nCon la caduta del Ducato di Milano, Lecco pass\u00f2 alla Spagna e, sotto Carlo V, venne trasformata in una piazzaforte militare. In questo tormentato periodo si colloca la figura di Gian Giacomo Medici, detto il Medeghino, signore di Musso, un capitano di ventura che domin\u00f2 la scena lombarda dapprima con azioni piratesche e, successivamente, con una disinvolta e machiavellica condotta politica. Gian Giacomo Medici ottenne il dominio di Lecco, della Valsassina e di parte della Brianza; dominio che perse quando, momentaneamente, questi territori tornarono sotto Francesco Sforza duca di Milano. Il Medeghino pass\u00f2 quindi agli ordini di Carlo V, facendosi onore come condottiero dell'esercito imperiale. Di fatto in questo periodo il potere rimase nelle mani del Patriziato Milanese, secondo la tradizionale politica spagnola che mantenne l'autonomia dei vari Paesi dipendenti dalla Corona di Spagna. L'attivit\u00e0 siderurgica continu\u00f2 a fiorire, anche per l'azione di numerosi mercanti-imprenditori lecchesi, il principale dei quali fu Giacomo Maria Manzoni, il quadrisavolo del romanziere. In questo periodo si soffr\u00ec, come in tutto il milanese, di pestilenze e carestie, che il Manzoni ha mirabilmente descritto ne \"I promessi sposi\". Nel 1714 la Lombardia pass\u00f2 agli Asburgo d'Austria e Maria Teresa pose Lecco a capo delle Pievi di Bellano, Mandello, Varenna, Vedeseta e Valsassina.\nLa dominazione austriaca.\nNel 1784 Giuseppe II d'Asburgo-Lorena visita la citt\u00e0 e decide la definitiva soppressione della cinta muraria. Con la discesa di Napoleone e la nascita nel 1797 della Repubblica Cisalpina, la Riviera di Lecco si trova a far parte dell'effimero dipartimento della Montagna (del quale Lecco \u00e8 il capoluogo). Nel 1799 un reparto dell'esercito austro-russo di Suvorov al comando del principe P\u00ebtr Ivanovi\u010d Bagration si scontra a Lecco con i francesi e li sconfigge. La battaglia apre agli austro-russi le porte di Milano che cade in loro possesso. L'anno successivo, con il ritorno di Napoleone si ha la Seconda Battaglia di Lecco che \u00e8 vinta, questa volta, dai francesi. La citt\u00e0 \u00e8 incorporata prima nel Dipartimento del Lario con capoluogo a Como, e poi in quello del Serio con capoluogo a Bergamo. Nel 1814, dopo la definitiva sconfitta di Napoleone, l'esercito austriaco riprende possesso della regione, sopprime ogni istituzione francese, riporta stabilmente Lecco nel territorio della provincia di Como nel 1816 (da cui si render\u00e0 indipendente solo nel 1995) e suddivide definitivamente la citt\u00e0 in tanti piccoli Comuni che verranno riaccorpati nel 1923, durante il Ventennio fascista.\nIl periodo del Regno Lombardo-Veneto conobbe effetti positivi sulla storia di Lecco: in questi anni si collocano numerosi interventi di ammodernamento e sviluppo del territorio, come l'introduzione di una burocrazia efficiente, l'incremento del catasto, introdotto gi\u00e0 da Giuseppe II, e lo sviluppo industriale che portarono ad un diffuso benessere; l'industria serica, tradizionale nell'area, venne meccanizzata con l'uso del vapore e crebbe impetuosamente la tradizionale lavorazione del ferro, dando vita a grandi Industrie meccaniche come la Badoni che domineranno il mercato italiano anche per tutto il XX secolo. Negli anni trenta dell'Ottocento era attivo in citt\u00e0 un centro di reclutamento per gli svizzeri che intendevano arruolarsi nelle guardie pontificie.\nDal risorgimento al dopoguerra.\nLa prima meta del XIX secolo port\u00f2 Lecco ad essere uno dei cuori pulsanti della cultura italiana: gli Scapigliati, famoso gruppo di letterati milanesi fecero di Maggianico uno dei loro luoghi di ritrovo preferiti. Il fermento culturale del periodo era associato anche al fermento politico, e Lecco ed i suoi abitanti ebbero un ruolo molto importante nel Risorgimento lombardo.Alla notizia dell'insurrezione milanese contro l'Austria\u00a0\u2013 marzo 1848\u00a0\u2013 fu un prete, don Antonio Mascari, ad incitare alla ribellione dal pulpito. Subito si raccolsero denaro e volontari. Nella notte tra il 18 e il 19 marzo i cittadini assediarono il Commissariato e costrinsero il comandante a cedere le armi ma la rivolta non ebbe comunque successo. Con il decreto 22 giugno 1848 il governo provvisorio della Lombardia (quello austriaco era decaduto in seguito alle Cinque Giornate di Milano) promosse Lecco al rango di citt\u00e0 grazie al contributo che la citt\u00e0 stava dando alla causa risorgimentale: molti lecchesi vennero inviati al Passo dello Stelvio per impedire la discesa in Lombardia degli Austriaci. Tuttavia, al loro ritorno, Lecco nel 1859 venne nuovamente declassata a Borgo..Nel 1859, con la Seconda Guerra d'Indipendenza, Lecco e la Lombardia, furono conquistate dal Regno di Sardegna, primo troncone del Regno d'Italia e, nello stesso anno, riebbe il titolo di Citt\u00e0, che le era stato conferito nel 1848 e cancellato dagli austriaci. Primo sindaco fu il notaio Francesco Cornelio.\nNel 1885 nacque il corpo dei Vigili Urbani mentre nel 1923 il territorio comunale, ormai insufficiente a contenere l'espansione urbana, venne notevolmente ampliato con l'aggregazione dei comuni limitrofi di Acquate, Castello sopra Lecco, Germanedo, Laorca, Rancio di Lecco e San Giovanni alla Castagna, nonch\u00e9 di parte del territorio comunale di Maggianico; nel 1928 venne aggregata anche la restante parte di Maggianico, mentre Malgrate e Pescate, di cui era prevista l'aggregazione, mantengono la loro autonomia. La citt\u00e0 in seguito si svilupp\u00f2 di pari passo con il paese, fu centro di aspre lotte sindacali per il miglioramento delle condizioni negli stabilimenti tessili e dovette pagare un enorme tributo di sangue nel corso delle due guerre mondiali, furono molti i caduti ricordati nei numerosi monumenti presenti in citt\u00e0.\nSimboli.\nStemma.\nLo stemma della citt\u00e0 di Lecco pu\u00f2 essere cos\u00ec blasonato: \"Scudo ancile, partito: nel primo, d'argento, alla croce di rosso; nel secondo, d'azzurro, al leone d'oro, lampassato di rosso, rivoltato, la testa posta in maest\u00e0. Corona Comitale. Lo scudo addossato ad un cartoccio dorato, sostenuto da due tritoni barbuti, addossati, il tutto d'oro.\"\nLo stemma della citt\u00e0 di Lecco ha subito molte modifiche con il susseguirsi degli eventi storici che hanno riguardato la citt\u00e0.\nDopo la raffigurazione pi\u00f9 antica risalente al Seicento, \u00e8 stato tramandato lo stemma degli \"Statuta Civilia Comminitatis Leuci\" (1691) il quale sub\u00ec delle varianti pi\u00f9 o meno elaborate e, ad oggi, raffigura uno scudo partito con la Croce di San Giorgio sulla sinistra che rappresenta un simbolo di origine guelfa, che compare negli stemmi dei liberi Comuni del Nord Italia anti-imperiali, ed un leone d'oro rampante in campo azzurro a destra.\nLa croce rossa in campo d'argento, adottata anche nello Stemma di Milano, presuppone che il suo uso venne impiegato quando Lecco fece stabilmente parte del \"Contado Milanese\" alla fine del XIV secolo mentre il leone (originariamente un leopardo illeonito) rappresenta il simbolo del Comune di parte del Popolo, richiamando la posizione politica della citt\u00e0 in epoca medievale dominata dai Signori di Milano e partigiana dei Torriani. Lo scudo \u00e8 sorretto ai lati dai tenenti raffigurati da due tritoni (divinit\u00e0 della mitologia greca dalla doppia natura: met\u00e0 uomini e met\u00e0 pesci), una figura molto rara in araldica a ricordo delle origini di popolo vissuto in un villaggio di pescatori.\nLo stemma non \u00e8 sormontata dalla tipica corona turrita di citt\u00e0 ma, come Torino ed altre citt\u00e0 sedi di antiche contee, la corona comitale poich\u00e9, da un punto di vista araldico, Lecco era contea fin dal dominio carolingio (VIII secolo), quando era sede di una delle pi\u00f9 antiche e potenti dinastie del \"Regnum Italicorum\", gli Attonidi di Lecco. Tale dizione venne mantenuta anche dopo la morte dell'ultimo conte, comparendo anche nel testo della Pace di Costanza (1183) e negli atti pubblici milanesi dei secoli successivi. La corona comitale \u00e8 composta da 16 punte sostenenti altrettante perle, di cui solo 9 sono visibili nello stemma.\nGonfalone.\nLecco presenta un gonfalone di colore azzurro con al centro lo stemma del comune. Esso \u00e8 decorato con la medaglia d'argento al valor militare e con la medaglia d'argento ai benemeriti della scuola, della cultura e dell'arte.\nOnorificenze.\nIl comune di Lecco si fregia del titolo di citt\u00e0 d'Italia per meriti patriottici a seguito del decreto di elevazione al rango emanato il 22 giugno 1848 dal Governo provvisorio della Lombardia guidato da Gabrio Casati, per poi essere declassata a borgo il 18 agosto dello stesso anno a causa del ritorno del dominio austriaco. Il titolo fu poi riconfermato definitivamente con provvedimento del 9 luglio 1859, subito dopo l'annessione dei territori lombardi al Regno di Sardegna.\nIl comune di Lecco \u00e8 decorato di Medaglia d'argento al valor militare per attivit\u00e0 partigiana per la partecipazione alla Lotta di Liberazione dal 1943 al 1945, concessa con decreto del Presidente della Repubblica del 19 settembre 1974 e consegnata durante la cerimonia svoltasi allo stadio comunale Rigamonti-Ceppi dall'allora presidente della Camera dei deputati Sandro Pertini:\nMonumenti e luoghi d'interesse.\nNumerosi edifici religiosi e civili sono presenti nella citt\u00e0 di Lecco. I principali sono: la basilica di San Nicol\u00f2 con l'attiguo campanile simbolo della citt\u00e0, il Palazzo delle Paure, il Ponte Azzone Visconti, la Torre Medievale, il Teatro della Societ\u00e0 e la celebre Villa Manzoni; quest'ultima dichiarata nel 1940 monumento nazionale da Re Vittorio Emanuele III simultaneamente all'ex Convento dei frati Cappuccini.\nArchitetture religiose.\nChiesa dei Santi Cipriano e Giustina Martiri.\nAll\u2019interno della chiesa \u00e8 possibile ammirare i pennacchi con gli affreschi raffiguranti i quattro evangelisti realizzati dal Bergamasco Antonio Sibella nel 1882. Del 1899 \u00e8 il bel simulacro della Madonna del Rosario compatrona della parrocchia.\nIl campanile \u00e8 tra i pi\u00f9 alti della citt\u00e0 (42\u00a0m circa); innalzato nel 1931 su progetto di Bernardo Sironi, ospita un concerto di cinque campane fuso nello stesso anno dalla fonderia Fratelli Barigozzi di Milano.\nPer il forte incremento demografico registratosi nel secondo dopoguerra, la chiesa parrocchiale di Germanedo negli anni 1966/1970 ha subito un intervento ampliativo su progetto di Bruno Bianchi modificandone radicalmente cos\u00ec l\u2019impianto originario..\nLuoghi manzoniani.\nSono i luoghi, o quello che ne rimane, serviti da ispirazione ad Alessandro Manzoni e citati nel romanzo \"I promessi sposi\", spunto per un itinerario storico-letterario-turistico tra le poche parti vecchie della citt\u00e0, risparmiate dall'espansione urbanistica legata allo sviluppo industriale. Alcuni luoghi sono storici, come il convento di Fra Cristoforo a Pescarenico o il ponte Azzone Visconti, altri indicati dalla tradizione, come la presunta casa di Lucia Mondella nel quartiere di Olate, il tabernacolo dei Bravi, il Palazzotto di don Rodrigo, la casa del sarto a Chiuso e l'attigua Rocca dell'Innominato. A tutto questo si aggiunge la gi\u00e0 citata Villa Manzoni situata nel quartiere Caleotto (oggi Museo civico manzoniano), residenza della sua famiglia nella quale egli visse la sua infanzia, adolescenza e prima giovinezza come lui stesso scrive nell'introduzione del romanzo Fermo e Lucia.\nSociet\u00e0.\nAgglomerato urbano.\nLecco \u00e8 il centro di un agglomerato urbano che sulla sponda sinistra del Lago di Garlate prosegue con Vercurago, cui segue Calolziocorte; sulla sponda destra dell'Adda comprende Pescate, Garlate, Galbiate, Olginate, Malgrate, Valmadrera e Civate, a nord Ballabio.\nLa popolazione di questo agglomerato conta pi\u00f9 di 114.000 abitanti ed \u00e8 in costante crescita.\nEvoluzione demografica.\nIntorno alla met\u00e0 del Seicento, la popolazione di Lecco con Pescarenico, sommata a quella dei piccoli centri del circondario (assorbiti nella medesima entit\u00e0 amministrativa nella prima met\u00e0 del Novecento) raggiungeva circa abitanti mentre i residenti entro la cinta fortificata, ossia quelli compresi nel vero e proprio borgo di Lecco, assommavano a poche centinaia.\nLa popolazione lecchese al 30 novembre 2019 conta individui (di cui e femmine) ed \u00e8 il 16\u00ba comune pi\u00f9 popoloso della Lombardia con una densit\u00e0 media di circa 1070 ab./km\u00b2.\nDal grafico si nota come la popolazione sia aumentata quasi ininterrottamente fino al 1971 per poi registrare un periodo di crisi all'inizio degli anni novanta, durante il quale la popolazione \u00e8 diminuita tornando ad incrementarsi, seppur lievemente ma in modo costante, dal 2001 in gran parte grazie al progressivo incremento dei flussi migratori in entrata da diverse parti del mondo. Dal 2010 al 2014 la popolazione \u00e8 rimasta sostanzialmente stabile nonostante un lieve calo progressivo di circa 500 residenti dal 2012 al 2014 dovuto per lo pi\u00f9 alla riduzione di immigrati e alla crescita degli emigrati. Nello specifico, nei dati diffusi dal comune nel febbraio 2014, sui movimenti della popolazione, si registra un aumento dell'emigrazione (popolazione che si \u00e8 trasferita da Lecco in altre localit\u00e0) che, per l'anno 2014, si \u00e8 attestata a unit\u00e0 rispetto ai del 2013 mentre \u00e8 in netta diminuzione il numero di persone che hanno scelto di venire a Lecco ( nel 2014 e nel 2013). Il tasso di natalit\u00e0 rimane pressoch\u00e9 invariato: le nascite sono state 383 nel 2014, in leggero aumento rispetto alle 361 del 2013. In contrasto invece il tasso di mortalit\u00e0 che, con 485 decessi, \u00e8 in netto calo rispetto ai 591 del 2013. Si registra infine anche una diminuzione nel numero di matrimoni: si passa dai 138 del 2013 ai 129 del 2014 di cui solo 68 celebrati con il rito religioso.\nEtnie e minoranze straniere.\nI dati dell'Istituto nazionale di statistica rilevano al 1\u00ba gennaio 2020 una popolazione straniera residente pari a persone, rappresentante circa il 10,7% della popolazione residente a Lecco. Le comunit\u00e0 maggiormente rappresentate sono le seguenti:\nLingue e dialetti.\nOltre alla lingua italiana, a Lecco non sono ufficialmente riconosciute altre lingue. Si parla una declinazione del dialetto lombardo occidentale chiamato anche \"dialetto insubre\" (parlato nelle province di Lecco, Como, Varese, Sondrio, Monza e Brianza, Milano, Lodi e nel Cantone Ticino) appartenente al ceppo linguistico gallo-italico. A seconda delle zone ha influssi dialettali di origine bergamasca, brianzola, valtellinese e comasca.\nReligione.\nLa principale confessione religiosa a Lecco \u00e8 quella cattolica. La liturgia differisce da quella tipica della maggior parte del mondo cattolico, in quanto in citt\u00e0 si segue il rito ambrosiano, come in buona parte dell'arcidiocesi di Milano che prevede, tra le altre particolarit\u00e0, l'adozione di un lezionario, un messale e un calendario liturgico differenti da quelli del rito liturgico romano. Sede della III zona pastorale dell'arcidiocesi che conta 181 parrocchie \u00e8 presente in citt\u00e0 un Vicario Episcopale e un prevosto a capo dei dieci decanati in cui la zona si ripartisce.\nSi trovano inoltre altre piccole comunit\u00e0 di altre religioni: Chiesa Cristiana Evangelica (con una sede in centro), Testimoni di Geova, Islam (con il centro maggiore nel rione di Chiuso), Chiesa ortodossa (con due chiese nei rioni di Castello e Belledo).\nTradizioni e folclore.\nIl tradizionale abito femminile lecchese \u00e8 legato all'immagine di Lucia dei \"Promessi Sposi\" e si caratterizza per la bella raggiera composta da spilloni d'argento, chiamati guazze, che corona la testa accuratamente descritto da Alessandro Manzoni nel settimo capitolo con queste parole:\nI principali appuntamenti della citt\u00e0 sono:\nCorteo manzoniano.\nSeppur discontinua, la tradizione della sfilata di carri ispirati agli episodi del romanzo, \u00e8 ben radicata nel territorio ottenendo sempre un grande successo di forte suggestione.\nLa prima edizione si ebbe nel 1923, nel cinquantesimo anniversario della morte di Manzoni, anticipata nel 1875 a seguito dell'opera lirica \"I promessi sposi\" di Errico Petrella andato in scena al Teatro della Societ\u00e0 il 2 ottobre 1869. Il corteo venne riproposto nel 1933, nel 1955, nel 1965, nel 2004 e nell'ottobre 2005 durante i festeggiamenti della \"Festa di Lecco\" a cura di 150 attori del \"Teatro tascabile di Bergamo\" che ne curarono la coreografia delle 11 rappresentazioni sceniche lungo il centro storico e le musiche del Seicento delle ultime due rappresentazioni. La rievocazione, con splendidi costumi tipici dell'epoca (alcuni utilizzati nello sceneggiato degli anni '90 di Salvatore Nocita esposti nel Civico museo manzoniano), \u00e8 stato l'ultimo grande evento ospitato in citt\u00e0.\nCarnevalone di Lecco.\nNel mese di febbraio, sin dal 1884 (edizione n\u00b0 nel ), in occasione del \"Carnevalone di Lecco\" si ha la consueta incoronazione di Re Resegone e Regina Grigna consegnando loro le chiavi della citt\u00e0 da parte del Sindaco dando il via al folclore carnevalesco che raggiunge il suo apice, secondo il rito ambrosiano quale la citt\u00e0 segue, il giorno di sabato grasso con il corteo dei carri allegorici per le vie cittadine al pomeriggio e una tradizionale festa in maschera con animazione e musica nelle piazze centrali della citt\u00e0 la sera stessa premiando il carro dell'anno.\nResegUp.\n\u00c8 una gara di trail running che si svolge solitamente il primo sabato di giugno. Istituita nel 2010, ha come obiettivo quello di ripercorrere l'antico sentiero che dal centro storico porta alla vetta del Resegone cancellato negli anni a seguito dell'urbanizzazione della citt\u00e0. Il percorso di circa 24\u00a0km copre un dislivello di 1800 metri poich\u00e9 la manifestazione sportiva nacque per legare i due elementi caratteristici simbolo del territorio quali il lago e il maestoso monte Resegone. Ideata ed organizzata dalla societ\u00e0 2Slow, nel 2015, ha raggiunto con oltre 1000 partecipanti il record di iscrizioni a fronte dei 300 della prima edizione. Per il secondo anno consecutivo la corsa rientrer\u00e0 nel campionato lombardo universitario Skyrace che mette in palio il trofeo St\u00e9phanie Frigi\u00e8re.\nSagra de Pescarenech.\n\u00c8 una festa che si svolge nel mese di luglio coinvolgendo le contrade Biun, Cucagna, Cunvent, Era, Fussaa, Isola, Piscen, S. Ambros e Stradun nella frazione di Pescarenico all'interno dell'oratorio omonimo dove, oltre al servizio gastronomico con specialit\u00e0 di pesce, animazione ed intrattenimento musicale, si svolgono i tornei di \"Green Volley\". La sagra nel festeggia la \u00aa edizione.\nRegata dei Batej.\nTradizionale regata che si svolge sulle sponde del fiume Adda nel mese di luglio (data variabile) in occasione del Palio delle contrade di Pescarenico. Le imbarcazioni sono otto e di semplice struttura, ognuna del colore identificativo della contrada (Cunvent e Cucagna condividono la stessa barca) e guidata da una coppia di sesso diverso, sfidandosi nella prova pi\u00f9 attesa della Sagra de Pescarenech a partire dalla seconda edizione; essa \u00e8 abbinata al Palio delle Contrade. Nell'albo d'oro la contrada Era, detentrice del trofeo nel 2014, vinse molte gare tra cui le prime due disputate nel 1978 e 1979. Nelle varie edizioni che si sono susseguite vincenti sono state anche le contrade di Sant'Ambros, Fussaa, Stradun e anche un pari merito con Piscen ed Isula. La regata \u00e8 preceduta dalla regata delle \"Lucie\", le imbarcazioni tipiche del lago, e diverse rappresentazioni di usi e costumi storici tipici della zona nella suggestiva cornice di piazza Era.\nCorsa degli Scigamatt.\nNata originariamente entro i limiti del rione di Acquate durante lo svolgimento della manifestazione dello \"Scigalott d'Or\" (appellativo derivante dal lecchese Cicala d'oro) la corsa veniva disputata durante gli anni dispari su un percorso ad ostacoli di 4\u00a0km in un terreno misto asfalto e sterrato fra le mulattiere e le vie del quartiere caratterizzato dalla presenza di numerosi intralci naturali quali gradoni, strettoie e fiumi da attraversare e artificiali come copertoni, getti di idranti, reti e balle di fieno. Ad oggi \u00e8 un evento di cos\u00ec grande richiamo che viene organizzata a cadenza annuale solitamente il primo sabato di settembre su un percorso di circa 14\u00a0km che si estende fra il centro storico del capoluogo e i quartieri a monte avendo come tradizionale punto d'arrivo il sagrato della chiesa di Acquate. La competizione pone le sue radici il 6 giugno 1859 quando gli abitanti del rione si recarono a Lecco per acclamare il generale Giuseppe Garibaldi giunto in citt\u00e0 accompagnandolo durante la marcia con canti simili al frinire delle cicale.\nLa divertente \"Urban Obstacle Course Race\" denominata \"Scigamatt\" \u00e8 stata inserita per la prima volta nel 2016 nel calendario del Campionato Italiano MudRun (unica tappa lombarda del circuito) qualificando i vincitori ai Campionati europei del 2017. La partecipazione \u00e8 aperta a tutti previa iscrizione anticipata mentre le premiazioni sono assegnate ai migliori piazzamenti degli atleti divisi per sesso oltre ad altri premi minori come quello del costume pi\u00f9 simpatico.\nIstituzioni, enti e associazioni.\nStrutture sanitarie.\nIl nosocomio principale della citt\u00e0 \u00e8 l'Ospedale Alessandro Manzoni, facente parte dell'\"Azienda socio sanitaria territoriale di Lecco\" (quest'ultima comprende altri due presidi ospedalieri: il \"Leopoldo Mandic\" situato a Merate e l'\"Umberto I\" situato a Bellano).\nQuesto ospedale sorge nel quartiere di Germanedo, dove il comune aveva acquistato nel 1949 Villa Eremo; provvista di vasta superficie agricola ha dato l'impulso per la costruzione del nuovo nosocomio cittadino. Nel 1989 infatti partono i lavori della grande opera, inaugurata nel 2000 ed intitolata allo scrittore Alessandro Manzoni.\nEsistono inoltre diverse cliniche private tra cui quella fondata dal Dott. Giovanni Battista Mangioni ad esso denominata dal 1987 e la \"Casa di Cura Beato Luigi Talamoni\"; entrambe si trovano nel centro cittadino. In quest'ultima per anni \u00e8 stata ricoverata Eluana Englaro, la cui vicenda, a seguito dell'incidente che la costrinse in stato vegetativo, sollev\u00f2 diverse polemiche mediatiche e politiche a seguito della sospensione dell'alimentazione e dell'idratazione che la portarono alla morte per volont\u00e0 della famiglia i quali consideravano le cure come accanimento terapeutico.\nGiustizia.\nA Lecco \u00e8 presente la Procura della Repubblica, gli uffici del Giudice di Pace e dell'UNEP, tutti presenti all'interno del Tribunale cittadino, che, in attesa del termine dei lavori di ristrutturazione ed ampliamento della sede storica di \"Palazzo Cereghini\" nei pressi del lungolago, sono ubicati temporaneamente nella cittadella della giustizia in Corso Promessi Sposi. In citt\u00e0 si trova inoltre la Casa Circondariale nel rione di Pescarenico.\nQualit\u00e0 della vita.\nNella XXIX indagine annuale del quotidiano economico Il Sole 24 ore diffusa a dicembre 2018 sulla qualit\u00e0 della vita delle 107 province italiane, quella di Lecco \u00e8 stata classificata al 12\u00ba posto collocandosi dopo Verbano-Cusio-Ossola e prima di Oristano con un punteggio finale di 545.8 punti conferendo il miglior piazzamento stabilito in classifica generale da quando si effettua l'indagine. In Lombardia ha ottenuto un punteggio superiore solo Milano conquistando per la prima volta in assoluto il gradino pi\u00f9 alto del podio.\nFra i vari indicatori suddivisi in 6 macroaree quelle che hanno maggiormente premiato l'area lecchese sono quelle relative ai parametri demografici e sociali e quelli legati alla giustizia e sicurezza dove in entrambi i casi il capoluogo ha ottenuto la 6\u00aa posizione in classifica; pi\u00f9 penalizzante \u00e8 invece, come in passato, la sfera della cultura e del tempo libero (78\u00aa posizione); riguardo ai temi ambientali e dei servizi risulta 48\u00aa mentre nella sfera relativa all\u2019economia e al lavoro si trova in 38\u00aa posizione nonostante si trovi al settimo posto in Italia come tasso di occupazione. Gli altri dati positivi riguardano la speranza di vita media che si attesta a 83 anni (8\u00aa posizione) cos\u00ec come il tasso di fecondit\u00e0, ovvero il numero di figli per donna (1,5 il valore medio) che pone il capoluogo quarto in Italia, ma solo 24\u00aa per tasso di natalit\u00e0. Altre eccellenze riguardano il tasso di litigiosit\u00e0 (2\u00aa posizione) e numero di acquisizioni della cittadinanza italiana (5\u00aa posizione).\nSecondo il XXVI Rapporto sulla qualit\u00e0 ambientale dei comuni capoluogo di Provincia, pubblicato nell'ottobre 2019 da Legambiente, Lecco si piazza al 61\u00ba posto nella classifica generale tornando a recuperare alcune posizioni rispetto all'anno precedente; in Lombardia hanno ottenuto risultati peggiori solo i capoluoghi di Como e Monza. Il miglior punteggio, nei singoli indicatori selezionati, riguarda la capacit\u00e0 di depurazione (dove si colloca al 1\u00ba posto a pari merito con altre 15 citt\u00e0) e l'uso efficiente del suolo (8\u00ba posizione). Torna a guadagnare posizioni sulla gestione della raccolta differenziata dove si piazza al 33\u00ba posto rispetto alla 48\u00ba posizione del 2018 mentre resta stabile la produzione pro capite dove, con 494\u00a0kg/abitante, perde solo una posizione rispetto al precedente rapporto (39\u00ba posizione). Stabile anche il tasso di auto circolanti ogni 100 abitanti (20\u00ba posizione) cos\u00ec come nella categoria relativa all'indice di ciclabilit\u00e0 dove si \u00e8 collocata al 66\u00ba posto perdendo una posizione rispetto al 2018. La qualit\u00e0 dell'aria, come per tutta la regione ad eccezione della Provincia di Sondrio, \u00e8 il problema centrale della Lombardia con un indice nettamente al di sotto delle normative comunitarie ma restando comunque nella prima met\u00e0 della classifica (47\u00ba posizione).\nI risultati del XXIII rapporto sulla qualit\u00e0 della vita redatto da Italia Oggi in collaborazione con l'Universit\u00e0 di Roma \"La Sapienza\" premiano Lecco collocando il capoluogo lariano al 32\u00ba posto nonostante abbia perso negli ultimi cinque anni la top ten della classifica. Per quanto concerne le posizioni nelle classifiche parziali emerge che il capoluogo si piazza in 16\u00aa posizione (15\u00aa nel 2020) per quanto riguarda il tasso di occupazione; riguardo l'ambiente la posizione ottenuta dalla raccolta differenziata colloca Lecco al 30\u00ba posto (28\u00aa nel 2020) ma 1\u00aa per capacit\u00e0 di depurazione delle acque reflue; riguardo alla classifica sulla criminalit\u00e0 \u00e8 15\u00aa nella classifica generale (16\u00aa nel 2020) e fra le prime posizioni in tutte le sottocategorie ad eccezione di quella riguardante in furti in appartamento dove si conferma in 90\u00aa posizione (96\u00aa nel 2020). Riguardo al tenore di vita Lecco si classifica nelle prime posizioni per retribuzione media annua e importo medio delle pensioni.\nCultura.\nIstruzione.\nBiblioteche.\nPresente in citt\u00e0 fin dal 1867, la biblioteca civica si trova nell'edificio di Villa Locatelli in via Giuseppe Bovara. Intitolata ad Uberto Pozzoli, giornalista e politico lecchese, essa offre un ampio patrimonio enciclopedico, saggistico e narrativo oltre a una notevole raccolta delle testate di giornali e riviste del territorio pubblicati fra il XIX e il XX secolo attualmente disponibili in microfilm per garantirne la tutela. Importante la collezione donata dalla famiglia Guzzi, fondatrice della prestigiosa azienda di motociclette di Mandello del Lario Moto Guzzi, la quale propone circa 400 opere inerenti alla Rivoluzione francese con alcune rarit\u00e0 pubblicate dal 1789 da diversi illuministi francesi. Sono presenti inoltre sezioni dedicate alle raccolte di DVD e CD musicali.\nAll'interno di Villa Gomes, nel rione di Maggianico, \u00e8 stata allestita la sede della sezione musicale con opere inerenti alla teoria e alla storia della musica. L'archivio propone principalmente documenti e materiali inerenti ai generi di musica classica, lirica e il jazz grazie al prezioso dono alla citt\u00e0 del maestro milanese di fama internazionale Giorgio Gaslini.\nRecentemente \u00e8 stata istituita anche la biblioteca del polo universitario di Lecco all'interno del campus sito in via Previati con un patrimonio di circa 7500 monografie, periodici e tesi discusse fino al 2010.\nScuole.\nNel territorio comunale sono presenti 2 asili infantili; 9 asili nido; 21 scuole dell'infanzia (5 statali e 21 paritarie); 16 scuole primarie (13 statali e 3 paritarie); 8 scuole secondarie di primo grado (5 statali e 3 paritarie); 37 scuole secondarie di secondo grado (16 statali e 21 paritarie) oltre a 6 centri di formazione professionale.\nI principali istituti statali sono: il Liceo classico e linguistico \"A. Manzoni\", l'I.I.S. \"A. Badoni\", l'I.I.S. \"G. Bertacchi\", l'I.I.S. \"P.A. Fiocchi\", il Liceo scientifico \"G.B. Grassi\", l'I.I.S. \"G. Parini\", e l'I.I.S. \"M. Rosso\".\nUniversit\u00e0 e ricerca.\nA Lecco \u00e8 presente una sezione del Politecnico di Milano dal 1993, dopo la sperimentazione positiva delle scuole di specializzazione e i corsi di laurea breve introdotte nel 1989.\nNel 2013 l'area in cui sorgeva il vecchio ospedale cittadino \u00e8 stata recuperata e riqualificata per la costruzione del nuovo campus universitario in stile anglosassone. Le strutture, che si sviluppano su una superficie di 30.000\u00a0m\u00b2, hanno la particolarit\u00e0 di essere quasi completamente autosufficienti poich\u00e9 oltre ad essere alimentate da pannelli fotovoltaici e solare termico possiedono pompe di calore che sfruttano l'acqua di falda. La palazzina all'interno del campus dedicata all'architetto austriaco Adolf Loos, destinata ad uso residenza universitaria, \u00e8 stata inaugurata nel marzo 2014 e dispone di 200 posti letto destinati agli studenti (compresi quelli Erasmus), ai ricercatori e ai visiting professor.\nSempre nella stessa area, oltre agli alloggi per gli studenti e laboratori, dal maggio 2015, sorge anche un edificio del CNR. All'interno del polo sono presenti 7 organismi del Consiglio nazionale delle ricerche tra cui l'istituto di fotonica e nanotecnologie, l'istituto nazionale di ottica e l'istituto di bioimmagini e fisiologia molecolare.\nA Lecco \u00e8 possibile conseguire i seguenti diplomi di laurea:\nMusei.\nFondati nel 1888 da Carlo Vercelloni, i Musei civici di Lecco sono oggi una serie di strutture riunite in un sistema museale (Sistema Museale Urbano di Lecco, acronimo SiMUL) costituito da cinque istituti:\nFanno parte del sistema anche la sezione separata d'archivio, la biblioteca specializzata e la fototeca.\nSedi principali dei musei lecchesi sono:\nMedia.\nTelevisione.\nNell'ottobre 2014 la citt\u00e0 \u00e8 stata scelta come location parziale della terza edizione del telefilm \"Una grande famiglia\", diretta da Riccardo Donna.\nNel mese di marzo 2017 Lecco e alcune localit\u00e0 della provincia sono state scelte come ambientazione della serie tv prodotta da Sky Italia \"The Comedians\" interpretata dalla coppia Claudio Bisio e Frank Matano e diretta da Luca Lucini.\nArte.\nData la straordinaria posizione tra lago e montagna Lecco \u00e8 da sempre citt\u00e0 di grande richiamo per pittori, letterati e scienziati a partire da Leonardo da Vinci che, dopo aver indagato sui segreti geologici e studiato progetti per un canale navigabile verso il Lambro, si dilett\u00f2 a riprodurre schizzi della conca di Lecco e delle Grigne descrivendole nella raccolta del \"Codice Atlantico\" oltre ad esserne ispirato nei due celebri dipinti della Vergine delle Rocce rispettivamente conservati presso i musei del Louvre a Parigi ed alla National Gallery di Londra.\nUna delle correnti architettoniche che pi\u00f9 ha contraddistinto Lecco \u00e8 il Razionalismo italiano sviluppatosi fra gli anni venti e anni trenta del XX secolo, a seguito delle innovazioni ingegneristiche legate ai nuovi materiali (ferro, vetro, cemento). Essa \u00e8 rappresentata in questo territorio dall'architetto Mario Cereghini il quale \u00e8 autore della storica sede del Palazzo di giustizia e della chiesa ubicata all'interno degli istituti Airoldi e Muzzi a Germanedo.\nNegli anni 2000 alcune zone della citt\u00e0 sono state interessate da diverse edizioni di \"Lecco Street View\"; un'iniziativa promossa dall'amministrazione comunale e da alcune associazioni del territorio con l'obiettivo di promuovere una forma d'arte spesso sottovalutata riqualificando alcuni angoli della citt\u00e0 spesso degradati dando nuova vita a muri grigi e insignificanti con particolare attenzione alle zone periferiche. Il progetto dei murales \u00e8 stato avviato nel 2011 con la riqualificazione di via Ferriera, durante la quale intervennero 50 writer e street artist leader della scena artistica italiana; fu ripetuto l'anno successivo quando fu scelta la facciata del centro civico di Germanedo rivolta verso l'ospedale mentre nel 2013 i graffiti hanno interessato la parete del sottopasso della stazione ferroviaria durante il quale intervenne l'artista belga ROA, uno dei writer pi\u00f9 famosi al mondo.\nNel marzo 2015, la nuova edizione, ha coinvolto l'intervento sulle facciate di una scuola superiore e su altre pareti del centro Informagiovani cittadino mentre nell'estate 2017 l'intervento di street art ha interessato il centro storico riqualificando l'interno del sottopassaggio pedonale che collega il lungolago a piazza XX settembre.\nLa citt\u00e0 di Lecco ha dato i natali ad artisti illustri come Ennio Morlotti, nato a Lecco nel 1910 e morto a Milano nel 1992, e a Romano Trojani, nato a Lecco nel 1926 e scomparso nel 2017. I due artisti hanno dato lustro alla citt\u00e0 di Lecco esponendo le loro opere di naturalismo astratto nel bel paese e nel mondo.\nTeatro.\nLa \"Compagnia del Lago\" \u00e8 la principale associazione culturale e compagnia teatrale di Lecco che promuove e diffonde il teatro attraverso la produzione di spettacoli e cene con delitto occupandosi, inoltre, della formazione artistica, di laboratori scolastici, di animazione e dell'organizzazione e presentazione di serate ed eventi.\nA Lecco sono presenti due teatri ad uso lirico:\nCinema.\nLe prime riprese cinematografiche in citt\u00e0 avvennero nell'estate del 1947 con Tot\u00f2, furono girate alcune scene del film sul Giro d'Italia con Mario Riva, Walter Chiari, Gino Bartali, Fausto Coppi e Fiorenzo Magni.\nNel film di spionaggio \"LSD-Inferno per pochi dollari\", del 1967, per la regia di Massimo Mida, Lecco fa da sfondo per tutta la prima parte.\nNegli ultimi anni grazie alla Lecco Film Commission la citt\u00e0 ha ricevuto numerose richieste da parte della industria di cinema indiana. Bollywood ma pi\u00f9 precisamente Kollywood, seconda industria cinematografica indiana con sede a Kodambakkam, sobborgo di Chennai, con produzioni che si differenziano dalla prima soprattutto per la lingua tamil ha girato fra ottobre 2011 e giugno 2012 ben cinque produzioni cinematografiche.\nLecco Film Festival.\nDal 30 luglio al 2 agosto 2020 a Lecco si \u00e8 svolta la prima edizione del Lecco Film Fest con il patrocinio e l'organizzazione di Fondazione Ente dello Spettacolo, un'organizzazione sostenuta dalla Chiesa Italiana per la diffusione e promozione della cultura cinematografica, gi\u00e0 curatrice di eventi in tutta Italia. La prima edizione del Festival \u00e8 stata interamente dedicata alle donne, anticipando in un certo senso le tematiche del 77\u00ba Festival di Venezia che si tenne poche settimane dopo. Tra gli ospiti Matilde Gioli, Violante Placido e la madrina dell'edizione d'esordio, Maria Grazia Cucinotta.\nLa manifestazione \u00e8 stata realizzata con il supporto di Confindustria Lecco e Sondrio, nel progetto di rilanciare il turismo e l'immagine del territorio attraverso il cinema seguendo gli esempi virtuosi di molte regioni italiane con l'obiettivo di creare uno spazio in cui lo sguardo femminile possa essere misura del mondo, un complesso di voci capace di esprimere un immaginario cinematografico contemporaneo, svincolato dagli stereotipi che persistono in molti aspetti della narrazione dominante nonostante i tanti passi avanti compiuti nella societ\u00e0.\nIl programma della manifestazione, eterogeneo e originale, tra incontri e proiezioni, si \u00e8 svolto come un racconto collettivo in cui il cinema \u00e8 punto di partenza e d\u2019arrivo, luogo dell\u2019anima e dello spirito in cui le donne non possono essere relegate a semplici comprimari dei personaggi maschili ma devono essere veri motori delle storie.\nLetteratura.\nDal 2005, presso il Teatro della Societ\u00e0, viene consegnato il \"Premio Alessandro Manzoni\", divenuto dalla terza edizione \"Premio letterario internazionale Alessandro Manzoni - Citt\u00e0 di Lecco\" assegnato ad opere edite di narrativa, in forma di romanzo, diario o biografia nelle quali sia presente un'evidente prospettiva a carattere storico. La giuria, nominata da Confcommercio, ha premiato negli anni scrittori come Umberto Eco conferendogli un premio alla carriera nel 2008 e Luis Sep\u00falveda nel 2015 con l'opera \"Storia di un cane e del bambino a cui insegn\u00f2 la fedelt\u00e0\".\nCucina.\nI piatti tipici di Lecco sono in gran parte legati all'attivit\u00e0 di pesca che, con i pochi pescatori rimasti nel rione di Pescarenico a gettare le reti nel tratto di fiume Adda e dintorni, offrono oltre cento tonnellate di pesci all'anno tra cui agoni, le piccole alborelle, i pregiati lavarelli (talvolta chiamati anche coregoni), persici, cavedani, lucci e tinche.\nPiatto tipico sono i famosi missoltini, ossia agoni sviscerati subito dopo la pesca, pressati nel sale nelle cosiddette \"missolte\" di legno e appesi al sole per circa cinque giorni per poi essere affogati nell'aceto o grigliati e serviti con la polenta.\nLa polenta \u00e8 un altro dei piatti tradizionali della cucina lecchese. Spesso accompagna portate a base di selvaggina o le tagliate di formaggio casera, prodotto in due qualit\u00e0: grasso e semigrasso. Con le sue infinite varianti spiccano la polenta uncia, la taragna, la \"polenta e usei\" (piatto per\u00f2 di origine bergamasca), ricotta di polenta, polenta e patate.\nUn gustoso piatto unico tradizionale \u00e8 il riso bianco o, talvolta, allo zafferano, con il pesce persico.\nAltre specialit\u00e0 tipiche sono lo squartone o carpione che \u00e8 il pesce di lago servito in salsa verde di basilico, aglio e pinoli; gli \"Scapinasc\", ravioli con ripieno di uvetta, amaretti e pane grattato; i cotecotti con fagioli e naturalmente tutti i prodotti della salumeria nostrana come le filzette ed i cacciatorini.\nPer quanto riguarda la carne, una peculiarit\u00e0 lecchese sono i capponi, che abitualmente vengono cucinati dai lecchesi ripieni con prugne, castagne e uvetta. Sempre pi\u00f9 ricercati i piatti a base di ungulati, come capriolo e camoscio.\nAttivissima a Lecco, e in particolar modo nella vicina Valsassina, la produzione di formaggio vaccino e caprino: di straordinario livello la qualit\u00e0 di taleggio, robiola, quartirolo, ricotta e caprini.\nPer quanto concerne i dolci si ricordano la miascia, a base di farina gialla con uvette, miele di produzione locale e frutta secca e i caviadini, biscotti di pasta frolla e zucchero in grani di origini valsassinese.\nSulle tavole di Lecco molti piatti e bevande vengono condivisi con la Valtellina: dai pizzoccheri al vino.\nGeografia antropica.\nUrbanistica.\nIl primo piano urbanistico della citt\u00e0 si ebbe intorno al 1450 quando il centro storico era racchiuso in una cinta muraria dall'inusuale forma triangolare avente la base rivolta verso il lago e il vertice a monte dove oggi restano gli unici resti della fortificazione nei pressi della biblioteca civica. In prossimit\u00e0 delle mura esisteva un fossato il cui riempimento era assicurato dalle acque del torrente Gerenzone che proprio in corrispondenza del vertice di \"Porta Nuova\" esso si divideva in due rami per poi immettersi nel golfo. Le mura iniziavano nei pressi del molo cittadino dove sorgeva la \"Porta di Santo Stefano\" per poi proseguire in direzione est verso l'attuale basilica dove sorgeva il \"Torrione\" la cui base circolare di questa torre \u00e8 ancora visibile poich\u00e9 su di essa si innalza il celebre campanile simbolo della citt\u00e0. Oltrepassata la torre, le mura seguono il percorso dell'attuale Via Bovara per giungere al vertice di \"Porta Nuova\" dove era ubicata, oltre ai due ponti levatoi d'ingresso al borgo, anche la casa del comandante della Piazzaforte. Da qui le mura discendevano con andamento regolare verso le odierne Via Cavour e via Mascari dove sorgeva il terzo ingresso al borgo nonch\u00e9 il principale detto \"Porta di Milano\" o \"Porta di San Giacomo\". La torre adiacente che si trova fra il lago e l'antica Piazza Grande \u00e8 tutto ci\u00f2 che resta del castello la cui area superava i .\nNei secoli successivi le mura subirono poche modifiche fino all'arrivo degli spagnoli quando le torri e il castello caddero in rovina o vennero trasformate in abitazioni. Con l'introduzione dell'artiglieria a fuoco infine, l'importanza delle fortificazioni persero efficacia e, fra il 1782 e il 1784, tramite il provvedimento di Giuseppe II d'Austria che ne abol\u00ec la Piazzaforte, il borgo ottenne la possibilit\u00e0 di demolire le mura e le fortificazioni esistenti. Il processo di allargamento rimase comunque lento nonostante lo sviluppo dei nuclei di Pescarenico a sud e Castello sopra Lecco a est dopo l'arrivo della ferrovia. Nel 1848, per meriti patriottici, il borgo fu proclamato citt\u00e0 e, intorno al 1900, si cre\u00f2 un comprensorio di comuni con interscambi quotidiani industriali, commerciali, amministrativi e di servizi usufruendo, ad esempio, dello stesso ospedale, delle scuole di avviamento, dei pompieri, della stazione ferroviaria, degli uffici statali e delle banche. Queste furono le motivazioni che sostennero l'iniziativa di unificare l'amministrazione in un unico comune cos\u00ec da presentare al Ministero dell'interno la richiesta di aggregazione a Lecco di nove comuni e di due frazioni attigue. Nel 1923 un primo provvedimento un\u00ec sei comuni (rimasero esclusi Malgrate e Pescate) mentre Maggianico cedette solo una parte del proprio territorio: le due localit\u00e0 di Sant'Ambrogio e Belledo. Primo sindaco della grande Lecco fu il Dr. Angelo Tubi eletto nel 1926. Il cammino per l'unificazione si conclude nel 1928 quando, l'intero Comune di Maggianico, comprendente anche i paesi di Barco e Chiuso, verr\u00e0 unito a Lecco configurando gli attuali confini delineati dal lago e dai monti S. Martino, Resegone e Magnodeno sino alla Rocca dell'Innominato. Nel medesimo anno si inaugur\u00f2 l'attuale sede municipale alla presenza di Vittorio Emanuele III in visita alla citt\u00e0. I rioni richiamano per lo pi\u00f9 appunto agli antichi comuni da cui \u00e8 sorta e in quattordici parrocchie rette con una Prepositura. Fanno corona ulteriori 22 nuclei secondari: Arlenico, Barco, Bonacina, Bione, Brogno, Cabagaglio, Castione, Cereda, Coltogno, Costa, Falghera, Garabuso, Gera, Malavedo, Malnago, Missirano, Movedo, Vignola, Prato La Valle, Pometo, Varigione e Versasio.\nL'aumento considerevole della popolazione e delle industrie ha portato, negli anni settanta, alla pianificazione a livello comunale, affidando la programmazione delle nuove espansioni a strumenti urbanistici (Piano Regolatore Generale). Nel periodo vengono ampliati anche i servizi, con la costruzione del nuovo ospedale e del campus universitario.\nSuddivisioni storiche.\nLecco \u00e8 suddivisa in diversi quartieri (chiamati rioni) che hanno caratteristiche peculiari ben distinte. I rioni storici della citt\u00e0 sono 14 (\"Centro, Castello, Pescarenico, San Giovanni alla Castagna, Rancio, Laorca, Caleotto, Acquate, Olate, Bonacina, Germanedo, Belledo, Maggianico, Chiuso\"), a cui nel corso del XX secolo si sono aggiunti nuove zone urbanizzate come \"Colle Santo Stefano\". Altra caratteristica di Lecco \u00e8 la suddivisione interna dei rioni in contrade, ognuna delle quali \u00e8 generalmente dotata di un proprio stemma e di un proprio colore sociale in uso durante le manifestazioni folcloristiche e sportive che annualmente si svolgono in citt\u00e0.\nSono incluse nel comune anche le localit\u00e0 di \"Caviate\" e \"Pradello\" nella fascia a nord oltre a \"Falghera\", \"Malnago\", \"Deviscio\" e \"Versasio\" ad oriente lungo la strada che porta al piazzale della funivia. Raggiungibile esclusivamente da una mulattiera che porta al Rifugio Stoppani dalla localit\u00e0 di Versasio, alle pendici del Pizzo d'Erna, si trova la piccola localit\u00e0 di \"Costa\" situata ad 800 metri s.l.m. e costituita da un piccolo gruppo di case in pietra e una cappella di recente costruzione dedicata alla Madonna del Resegone che commemora i caduti in montagna.\nLocalit\u00e0.\nNel territorio comunale \u00e8 inclusa la localit\u00e0 di Piani d'Erna e parte di Piani dei Resinelli.\nEconomia.\nLa storia economica di Lecco ha attraversato tre fasi ben distinte: quella serica, quella siderurgica e quella edilizia.\nOggi, invece, sviluppate sono l'attivit\u00e0 commerciale e l'industria, in particolare metalmeccanica, siderurgica ed elettrotecnica.\nLo sviluppo altomedievale della citt\u00e0 spiega la particolare forma urbana, costituita da una serie di quartieri poco distanti specializzati originariamente in settori completamente differenti l'uno dall'altro. I quartieri addetti alla produzione serica con filatoi e filande posti lungo la valle del Gerenzone accolsero numerose industrie del ferro, i quartieri agricoli ai piedi del Resegone, il quartiere dei pescatori (Pescarenico), il quartiere militare (Castello) e il Borgo, luogo del mercato e degli scambi sulla riva del lago.\nDelle antiche e gloriose fabbriche seriche non ne sopravvive neanche una, delle acciaierie sopravvive solo l'Arlenico (di propriet\u00e0 del gruppo Lucchini Piombino spa); delle altre attivit\u00e0 industriali sono sopravvissute alla fine della Seconda Fase poche fabbriche d'eccellenza, testimoni dell'antica identit\u00e0 industriale della citt\u00e0, non completamente sepolta ma ancora all'avanguardia in alcuni settori:\nUna delle pi\u00f9 prestigiose industrie lecchesi \u00e8 stata, dal 1938 al 1992, la Sae (Societ\u00e0 anonima elettrificazione); un'azienda leader mondiale nella realizzazione di linee di trasporto ad alta tensione. Fra i lavori attuati durante la sua storia il pi\u00f9 celebre fu la costruzione dell'attraversamento a dello Stretto di Messina con campata unica da e i due tralicci alti 225 metri in Calabria e Sicilia; impresa che nel 1957 le valse il premio nazionale Aniai per la miglior realizzazione di ingegneria industriale italiana.\nIn ordine di tempo l'ultima grande industria a chiudere nel 1993 \u00e8 stata la Antonio Badoni Lecco, leader in Italia nelle costruzioni di locomotive da manovra, di carpenterie metalliche e veicoli speciali per il trasporto.\nAd oggi risultano sul territorio circa attivit\u00e0 industriali con oltre addetti pari a quasi il 40% della forza lavoro occupata.\nRisultano occupati complessivamente pi\u00f9 di individui, pari al 51,57% del numero complessivo di abitanti del comune.\nLecco \u00e8 rinomata anche per la lavorazione artigianale del vimini finalizzata alla produzione di ceste e canestri.\nPer quanto riguarda lo scambio economico e commerciale l'Unione europea resta il principale mercato di sbocco del \"Made in Lecco\" nel 2017 con il 68,2% di esportazioni cos\u00ec come nei mercati di approvvigionamento (84,4% del totale inclusi i paesi non UE). Lecco e la sua provincia hanno incrementato le esportazioni (+6,8%) e le importazioni (+12,9%) rispetto all'anno precedente pertanto, il saldo della bilancia commerciale lecchese registra un lieve calo attestandosi a -2,1%.\nLa Germania risulta il primo paese sia per l'import che per l'export, seguono la Francia (2\u00ba mercato di sbocco e 3\u00ba per approvvigionamento) e la Spagna (5\u00ba mercato di sbocco e 2\u00ba di approvvigionamento). La somma degli attivi commerciali con Germania, Francia e Stati Uniti, Regno Unito e Spagna rappresenta oltre la met\u00e0 dell'intero avanzo commerciale lecchese.\nIl materiale prevalentemente esportato \u00e8 provenuto principalmente dal settore metalmeccanico (metalli: 39,4%; macchinari: 14,3% del totale) seguito da quello chimico (9.7% del totale), quello del legname e della carta (7,2%) e, infine quello alimentare (6,5% del totale) in calo rispetto all'anno precedente.\nTurismo.\nLa citt\u00e0 ha ottenuto nel 2013 il titolo Citt\u00e0 alpina dell'anno mentre nel 2017 \u00e8 stata eletta come citt\u00e0 pi\u00f9 romantica della zona dei laghi del nord Italia alle spalle di Bergamo e prima di Varenna nella prestigiosa classifica stilata dal noto portale turistico americano CNN Travel.\nNonostante il pessimo risultato ottenuto nell'ultimo rapporto annuale curato dal Sole 24 Ore nel novembre 2012 sull'appeal turistico fra i 107 comuni capoluogo, dove la citt\u00e0 si \u00e8 piazzata solo 90\u00aa, l'economia locale, superati gli splendori dell'epoca industriale, si concentra sulla promozione turistica dei luoghi decantati dal romanzo di Alessandro Manzoni, dal suo lago e le vicine montagne. Sono proprio i borghi divenuti celebri con \"I promessi sposi\" a registrare il maggior numero di turisti in citt\u00e0 tra cui Pescarenico, racchiusa tuttora intorno a Piazza Era negli stretti vicoli in riva all'Adda. La stagione di maggior afflusso turistico \u00e8 il periodo fra marzo e ottobre ma grazie agli svariati appuntamenti tematici il territorio riceve presenze durante tutto l'arco dell'anno in particolar modo da Germania e Paesi Bassi.\nIl recente trasferimento della nuova sede dell'ufficio informazioni e accoglienza turistica all'interno della prestigiosa location del Palazzo delle Paure nel cuore della citt\u00e0 rappresenta la prima significativa tappa di un progetto pi\u00f9 ampio che intende creare un luogo nevralgico in cui si associano l'ambito culturale e museale, nonch\u00e9 l'ambito turistico informativo e promozionale. A questo importante traguardo si \u00e8 giunti attraverso la sottoscrizione nel 2013 di una Convenzione per il progetto \"Luoghi e vie della fede\" tra Regione Lombardia, Provincia, Comune di Lecco, Camera di Commercio di Lecco, Comunit\u00e0 Montana Lario Orientale Valle San Martino e altri soggetti (Parrocchie, Comuni e Fondazione della provincia di Lecco), nell'intento condiviso di ampliare la fruibilit\u00e0 del Palazzo delle Paure e di valorizzare l'importanza strategica dell'ufficio IAT, biglietto da visita per turisti e visitatori italiani e stranieri.\nLa posizione strategica situata sulle rive del lago aggiunge nell'ampia offerta turistica un campeggio a Rivabella e un lido attrezzato in localit\u00e0 Pradello nel quale \u00e8 possibile noleggiare pedal\u00f2, canoe e imbarcazioni senza patente.\nAl di l\u00e0 del centro storico, dell'itinerario manzoniano e dei musei che la citt\u00e0 offre ci sono altre piccole perle poco note ma molto suggestive come il piccolo cimitero di Laorca che si trova arroccato ai piedi del Corno Medale dove, fra gli speroni rocciosi, si aprono grotte e anfratti creando una sorta di anfiteatro naturale che ospita il cimitero con diverse cappelle private di fine Ottocento e primi Novecento, l'antica chiesa cimiteriale di San Giovanni ai morti e le cappelle della Via Crucis. L'insieme pu\u00f2 definirsi un Sacromonte oggetto di forte devozione nel corso dei secoli e dai terrazzamenti si gode un panorama della citt\u00e0 di Lecco e del lago. Difeso dagli abitanti del quartiere attende di essere valorizzato.\nInfrastrutture e trasporti.\nStrade.\nPur non trovandosi in prossimit\u00e0 di alcuna autostrada Lecco \u00e8 un crocevia strategico per i collegamenti stradali con i capoluoghi di provincia confinanti. La principale arteria stradale della citt\u00e0 \u00e8 la strada statale 36 del Lago di Como e dello Spluga che attraversa l'abitato mediante un viadotto a doppia carreggiata per senso di marcia e una lunga galleria di circa metri divisa in due canne separate e sovrapposte denominata San Martino collegando il capoluogo lombardo con la Valtellina e la Valchiavenna. Fu aperta al traffico veicolare il 25 ottobre 1999, dopo circa vent'anni di lavori.\nNel 2006 fu aperto il raccordo Lecco-Valsassina; , sviluppato quasi interamente in galleria, che collega il capoluogo con la vicina localit\u00e0 di Ballabio mentre sono in corso i lavori di variante in galleria alla strada statale 639 dei Laghi di Pusiano e di Garlate per snellire i collegamenti con Bergamo e la Valle San Martino.\nLa citt\u00e0 \u00e8 attraversata da tre ponti a scavalco del fiume Adda:\nFerrovie.\nSono due le stazioni ferroviarie in citt\u00e0:\nTali gli impianti sono serviti da treni regionali svolti da Trenord nell'ambito del contratto di servizio stipulato con la Regione Lombardia. Dal 2009, in concomitanza con il raddoppio ferroviario tra le stazioni di Carnate ed Airuno, tale direttrice \u00e8 servita dalla relazione S8 del Servizio ferroviario suburbano di Milano, mentre la linea Milano-Lecco via Molteno \u00e8 servita dalla relazione S7; entrambi i servizi osservano capolinea a Lecco.\nNavigazione.\nLa navigazione lacustre \u00e8 attiva fin dal 1826 con l'avvio dei servizi passeggeri tramite il varo del primo piroscafo a vapore collegando la citt\u00e0 con le localit\u00e0 rivierasche situate verso nord arrivando a trasportare nella prima met\u00e0 del Novecento un significativo trasporto di passeggeri. Tuttavia l'offerta negli ultimi anni \u00e8 drasticamente calata e i servizi tra la citt\u00e0 e i paesi della sponda orientale del lago subirono cambiamenti che videro ormai l'utilizzo di un solo imbarcadero nei pressi di Piazza M. Cermenati con corse limitate al solo periodo estivo assumendo un'utilit\u00e0 prettamente a livello turistico collegandola con Bellagio o per minicrociere serali con cena e ballo a bordo. (vedi Lago di Como).\nNel golfo di Lecco \u00e8 presente una postazione di servizio taxiboat che effettua escursioni di circa 40 minuti fra il tratto antistante il centro cittadino e il lago di Garlate attraversando il tratto di fiume Adda che li divide.\nImpianti a fune.\nDalla localit\u00e0 di Versasio \u00e8 in funzione una funivia che la collega ai Piani d'Erna. Realizzata dalla Antonio Badoni nel 1965, fu completamente restaurata nel 2008 e, dalla sua stazione sommitale posta a quota metri s.l.m., si gode del panorama su Lecco. Dalle due stazioni partono inoltre diversi sentieri e ferrate verso i rifugi del Resegone. La lunghezza dei cavi raggiunge i 1695 metri superando in 5 minuti un dislivello di 725 metri.\nMobilit\u00e0 urbana.\nDal 1927 al 1953 fu in esercizio una linea tranviaria urbana che attraversava la citt\u00e0 da nord a sud passando per il centro e per la stazione ferroviaria. Il servizio era affidato alla \"Societ\u00e0 Tramvie Elettriche Comensi Alessandro Volta - STECAV\" ed era collegata alla tranvia Como-Erba-Lecco (1928-1955) che entrava in citt\u00e0 dal ponte Azzone Visconti. La rete tranviaria venne definitivamente sostituita da servizi di autobus nel 1953.\nLa rete dei trasporti pubblici urbani \u00e8 dotata di nove linee di autobus gestite da LineeLecco S.p.A. facente parte del consorzio Lecco Trasporti.\nLa rete dei trasporti interurbani era gestita principalmente da SAL Lecco, societ\u00e0 confluita poi in SAB Bergamo, confluita poi dal 31 dicembre 2020 nella societ\u00e0 Arriva. I collegamenti con Como sono invece gestiti da ASF Autolinee mentre i collegamenti interregionali diretti sono amministrati da Flixbus.\nAmministrazione.\nIl primo Consiglio comunale fu eletto nel 1822.\nNel 2011 il Consiglio comunale ha introdotto l'insediamento di cinque nuovi organismi denominati \"Coordinamenti territoriali per la partecipazione\" formati e gestiti dagli stessi consiglieri in sostituzione dei precedenti \"Consigli di zona\" a causa di tagli finanziari agli enti locali.\nConsolati.\nLecco \u00e8 sede del consolato onorario della Bulgaria.\nGemellaggi.\nLecco \u00e8 gemellata con:\nAccordi di cooperazione.\nLecco ha accordi di cooperazione con le seguenti citt\u00e0:\nSport.\nLo sport nella citt\u00e0 di Lecco \u00e8 da sempre legato alle peculiarit\u00e0 del suo territorio: la montagna e il lago.\nSport acquatici.\nGrazie alla posizione che pone la citt\u00e0 sulla sponda del lago sono numerose le attivit\u00e0 sportive legate all'acqua tra cui vela, canottaggio, wakeboard, wakesurf e wakeskate.\nCiclismo.\nDal 1956 Lecco \u00e8 stata sede di tappa in varie edizioni del Giro d'Italia.\nTappe del Giro d'Italia:\nDal 2011 la citt\u00e0 \u00e8 stata inoltre sede di arrivo di tre edizioni consecutive del Giro di Lombardia conosciuta anche come \"classica delle foglie morte\".\nCronologia del Giro di Lombardia:\nImpianti sportivi.\nL'impianto sportivo principale della citt\u00e0, essendo il campo da gioco ufficiale della squadra calcistica Calcio Lecco 1912, \u00e8 lo Stadio Rigamonti-Ceppi che si trova, dal 1922, in via Don Pozzi nel rione di Castello. La struttura, intitolata al giocatore del Grande Torino, Mario Rigamonti, e al \"Presidentissimo\" Mario Ceppi, ha una capienza di circa 5000 persone; al suo interno vi si trova anche la sede della societ\u00e0.\nGli altri impianti sul territorio sono il Centro Polisportivo comunale \"Bione\" e il palazzetto del \"Palataurus\"."}
{"id": "8501", "revid": "260676", "url": "https://it.wikipedia.org/wiki?curid=8501", "title": "Verbania", "text": "Verbania ( \"Verbania\" in dialetto locale) \u00e8 un comune sparso italiano sulla sponda occidentale del Lago Maggiore di abitanti, capoluogo della provincia del Verbano-Cusio-Ossola, in Piemonte, ed \u00e8 il centro pi\u00f9 popoloso di tutto il bacino del Lago Maggiore.\nIl comune nacque il 4 aprile del 1939 con il Regio decreto n. 702, dall'unione dei comuni di Intra e Pallanza, e divenne capoluogo di provincia nel 1992. Il nome Verbania \u00e8 un calco del nome latino del Lago Maggiore, \"Verbanus Lacus\". Ha assunto titolo di citt\u00e0 a partire dal 2007; precedentemente, sia Intra che Pallanza erano gi\u00e0 state insignite di tale titolo.\nGeografia fisica.\nLa citt\u00e0 sorge su un promontorio a forma di triangolo al centro del Lago Maggiore che segna l'estremit\u00e0 settentrionale del golfo Borromeo, in cui sfocia il Toce. Sulla sponda sud-occidentale sorgono gli abitati di Pallanza e Suna, verso est, separato dal corso del torrente San Bernardino, si trova l'abitato di Intra, mentre a nord si trova la frazione di Trobaso. Nella fascia collinare sorgono le frazioni di Zoverallo, Antoliva e Biganzolo; sul Monte Rosso vi \u00e8 la frazione Cavandone. Circondata dai monti: a est il monte Rosso, mentre a nord l'aspra area montuosa in cui sorge il Parco Nazionale della Val Grande ed in cui si trovano il monte Zeda (2156\u00a0m s.l.m.) ed il pizzo Marona (2051\u00a0m s.l.m.) Un'altra riserva naturale, la riserva naturale speciale di Fondotoce, si trova appena fuori dalla citt\u00e0, alla confluenza del Toce nel lago Maggiore.\nTerritorio.\nIl territorio comunale si estende da un'altitudine che va dai 197 metri sulle rive del lago, a 693 metri sulla cima del Monte Rosso, nonostante ci\u00f2 la maggior parte del centro abitato si estende da 200 a 400 metri, inoltre buona parte del territorio comunale \u00e8 coperto da boschi e foreste.\nIdrografia.\nLa citt\u00e0, oltre ad affacciarsi sul lago Maggiore, \u00e8 attraversata dal torrente San Bernardino e dal torrente San Giovanni che delimitano la frazione di Intra. Nella frazione di Fondotoce scorre il canale del Mergozzo che collega il lago di Mergozzo al lago Maggiore.\nClima.\nIl clima \u00e8 temperato umido con estate calda (\"Cfb\" secondo la classificazione dei climi di K\u00f6ppen), con influenze di tipo continentale (\"Dfb\" nella classificazione K\u00f6ppen) nelle zone interne e pi\u00f9 elevate, come Intra e Trobaso. La temperatura media del mese pi\u00f9 caldo si attesta sui 21,1\u00a0\u00b0C. La zona \u00e8 caratterizzata da inverni freddi ed estati abbastanza calde, ma la presenza del lago rende l'inverno meno rigido sulla costa rispetto alle zone interne, e l'estate pi\u00f9 fresca. La zona \u00e8 molto piovosa in tutte le stagioni, ad esclusione dell'inverno durante il quale le precipitazioni sono relativamente modeste visto che comunque raggiungono i 2130\u00a0mm l'anno; ci\u00f2 fa di Verbania una delle zone pi\u00f9 piovose d'Italia. In estate si alternano periodi soleggiati e caldi ad altri freschi e temporaleschi. Le temperature medie di luglio, come detto, si aggirano sui 21\u00a0\u00b0C ed \u00e8 raro che le massime superino i 32\u00a0\u00b0C; risultano dunque inferiori a quelle di molte localit\u00e0 della Pianura Padana. Nonostante ci\u00f2 l'elevato tasso di umidit\u00e0 contribuisce ad aumentare la sensazione di caldo anche a temperature relativamente basse.\nL'inverno \u00e8 freddo ma mitigato sulle rive del lago, con la temperatura media di gennaio sugli 1,5\u00a0\u00b0C (pi\u00f9 basse di circa 1\u00a0\u00b0C nelle frazioni di Intra e Trobaso, e tutte le zone della citt\u00e0 sopra i 300-400 metri); nevicate, talvolta anche copiose, interessano la zona tutti gli inverni, con sensibili differenze a seconda delle zone della citt\u00e0; nella parte bassa della citt\u00e0, in particolar modo sul lago, le nevicate sono pi\u00f9 rare e meno copiose (con accumuli medi di 5\u201310\u00a0cm per nevicata), sopra i 300-400 metri la neve \u00e8 pi\u00f9 frequente e abbondante con accumuli che possono localmente raggiungere i 20\u201340\u00a0cm con una sola nevicata (specialmente nella frazione di Cavandone, posta tra i 400 e i 500\u00a0m). La temperatura minima notturna scende spesso al di sotto degli 0\u00a0\u00b0C da dicembre alla prima met\u00e0 di marzo e talvolta pu\u00f2 arrivare fino a -8 o -10\u00a0\u00b0C, ma solo in casi eccezionali scende sotto tali valori. La primavera \u00e8 caratterizzata da una forte dinamicit\u00e0 atmosferica: a marzo non \u00e8 raro che la zona sia interessata da nevicate e gelate; i mesi di aprile e maggio sono caratterizzati da una elevata piovosit\u00e0 e da temperature miti, che possono raggiungere valori quasi estivi, ma anche subire temporanei abbassamenti.\nL'autunno risulta mite e gradevole fino a met\u00e0 ottobre, per poi divenire piovoso e gradualmente sempre pi\u00f9 freddo; le prime deboli gelate interessano l'area a partire da met\u00e0 novembre. La nebbia \u00e8 un fenomeno molto raro a causa della conformazione montuosa del territorio. I dati della Stazione meteorologica di Verbania si riferiscono alla frazione di Pallanza, collocata in una zona molto soleggiata rispetto al resto della citt\u00e0, quindi pi\u00f9 calda. Le frazioni di Intra, Trobaso, Fondotoce, Zoverallo e Cavandone essendo collocate in zone meno soleggiate o/e pi\u00f9 elevate, hanno valori inferiori di 1 o 2\u00a0\u00b0C.\nOrigini del nome.\nIl nome fu creato all'atto della creazione del comune derivandolo da \"Verbanus\", il nome latino del lago Maggiore.\nStoria.\nEt\u00e0 antica.\nIl territorio fu abitato fin dall'epoca preistorica e i primi popoli di cui si hanno notizie sono i Leponzi. Furono annessi all'Impero Romano dall'imperatore Augusto nel I secolo.\nEt\u00e0 medievale.\nNell'XI secolo Pallanza e Intra furono di propriet\u00e0 prima dei vescovi di Novara, poi dei conti di Pombia e quindi della famiglia da Castello a cui Federico Barbarossa assegn\u00f2 la propriet\u00e0 di Pallanza e Intra nel 1152. Dopo la sconfitta di Federico Barbarossa, il territorio torn\u00f2 prima sotto l'influenza novarese, ma nel 1199 i da Castello si allearono con Vercelli contro Novara e riuscirono a riprenderne il controllo, cedendo Pallanza e la Valle Intrasca al ramo cadetto dei Barbavara\nNel 1218 Pallanza e Intra furono vendute a Novara, ma Pallanza e l'Ossola insorsero alleandosi nuovamente con Vercelli. Alla fine Pallanza fu assediata e saccheggiata. Con la pace di Pavia del 1259 Novara riottenne il controllo di Pallanza, che per rinforzare il suo controllo contro successive ribellioni costru\u00ec nel 1270 un borgo fortificato a Intra. Verso la fine del XIV secolo i territori del Verbano entrano a far parte del Ducato di Milano e vengono spezzettati in vari feudi, di cui i Moriggia ottennero la gran parte per concessione di Filippo Maria Visconti nel 1447, comunque Pallanza si mantenne esente dalla giurisdizione feudale fino al 1620 in cambio di pesanti riscatti. Risalgono al 16 febbraio 1393 gli statuti di Pallanza e Intra.\nEt\u00e0 moderna.\nNel 1714 con la Pace di Rastatt i territori del lago passano sotto gli Asburgo e nel 1743 tutta la sponda occidentale del lago Maggiore viene ceduta ai Savoia con il trattato di Worms. Nel 1751 viene creata la provincia dell'Alto Novarese (comprendente il Vergante, la Valle Intrasca, la Valle Cannobina, Omegna, la Val Strona, l'Ossola, la Valle Anzasca, la Val Vigezzo) con Pallanza come capoluogo. Il 6 maggio 1770 venne aggiunta anche l'Ossola superiore fino a Domodossola. Pallanza per tutelare i commerci verso la Lombardia chiese l'esenzione dei diritti daziali, ottenuta con Regio Decreto del 17 aprile 1753\nNel periodo di dominazione francese seguita all'invasione napoleonica la provincia dell'Alto Novarese fu sospesa e i suoi territori incorporati nel Dipartimento dell'Agogna. Pallanza con la Valle Intrasca fu aggregata nel 15\u00ba Distretto con capoluogo Intra. La provincia fu reistituita con il ritorno dei Savoia. Con editto del 10 novembre 1818 l'Alta Ossola viene staccata dalla provincia e diventa provincia a s\u00e9, per ritornare alla provincia di Pallanza con l'editto del 10 ottobre 1836 Con la riforma amministrativa del 1864 la provincia viene soppressa e sostituita dai circondari di Pallanza e dell'Ossola, facenti parti della provincia di Novara.\nEt\u00e0 contemporanea.\nGi\u00e0 nel XVIII secolo comincia a mostrarsi i primi segni della futura industrializzazione, il San Bernardino viene usato per attivit\u00e0 di sbiancatura di teli provenienti anche dalla Svizzera e dalla Germania e che si incrementano con l'apertura della strada del Sempione nel 1806. Nel 1808 viene aperta la prima filatura meccanica dei fratelli M\u00fcller, a cui seguirono altre fabbriche di filatura, tessitura, tintoria, cartiere, cappellifici e nastrifici e all'inizio del XX secolo l'industria tessile occupa 3500 operai su 17584 abitanti. Si costituiscono le prime Societ\u00e0 di mutuo soccorso, a Intra e Pallanza nel 1860 e a Trobaso nel 1887. Suna nel XIX secolo era un centro per il traffico del legname e sede di numerosi scalpellini.\nNella seconda met\u00e0 dell'XIX secolo inizia la costruzione di ville sul promontorio panoramico della Castagnola, che si protende nel lago tra Intra e Pallanza, successivamente alla costruzione della strada costiera nel 1840\nIl 4 settembre 1850 nacque a Pallanza Luigi Cadorna, militare e politico che guid\u00f2 l'esercito italiano durante la prima guerra mondiale fino alla disfatta di Caporetto.\nNel 1927 a Intra sono aggregati i comuni di Arizzano Inferiore, Trobaso e Zoverallo, mentre a Pallanza sono aggregati i comuni di Suna, Fondotoce e Cavandone. Nel 1929 anche Unchio viene aggiunto a Intra. Infine nel 1939 viene istituito il comune di Verbania dalla fusione dei comuni di Intra e Pallanza. Il nome del nuovo comune deriv\u00f2 da quello del Lago Maggiore, detto anche Verbano.\nNel 1929 viene completato a Pallanza la costruzione del nuovo stabilimento della Rhodiaseta, tutt'ora esistente sotto altro nome, che all'inizio degli anni settanta occupava 4000 addetti e che attrasse molti immigrati prima dal Veneto e poi dal Meridione L'industria locale entra per\u00f2 in forte crisi negli anni settanta con la chiusura di molte fabbriche.\nIl 20 giugno 1944 Verbania fu teatro di un eccidio: 43 partigiani vennero fucilati dalle SS tedesche a Fondotoce dopo essere stati costretti a sfilare a piedi attraverso Intra, Pallanza e Suna preceduti da un cartello che recava la scritta \"Sono questi i liberatori d'Italia oppure sono i banditi?\". Una delle vittime fucilate, Carlo Suzzi, si salv\u00f2 miracolosamente in quanto ferito non mortalmente, si finse morto e successivamente salvato da alcune donne di Fondotoce. In memoria di questo episodio sanguinoso, nel luogo dell'eccidio \u00e8 stato eretto il Parco della Memoria e della Pace e la Casa della Resistenza, cos\u00ec come il tratto della Strada Statale 34 che da Fondotoce arriva fino a Gravellona Toce, passando vicino al luogo dell'eccidio, \u00e8 intitolata in loro ricordo \"Quarantadue Martiri\". Per questo episodio Verbania ha ricevuto la medaglia d'oro alla Resistenza.\nIl 26 settembre 1944 a seguito di un mitragliamento da parte di un aereo inglese affond\u00f2 il battello \"Milano\", in servizio pubblico sul Lago Maggiore, comandato da Antonio Colombo; sul battello viaggiavano militari in forze ai diversi reparti della Repubblica Sociale Italiana e numerosi civili. Grazie al tempestivo intervento del sergente Bruto Pozzetto di Grado (Gorizia), che riusc\u00ec a prendere il comando del timone e ad avvicinare il battello alle rive del lago, tutti i passeggeri del battello riuscirono a salvarsi, prima che questo affondasse definitivamente in localit\u00e0 \"Castagnola\". Ricerche effettuate nel 2007 da parte dei sommozzatori dei vigili del fuoco hanno effettivamente accertato l'assenza di resti di cadaveri a bordo nel relitto.\nDopo la seconda guerra mondiale il territorio verbanese apparteneva ancora alla provincia di Novara: nel 1976 fu istituito il circondario autonomo del Verbano-Cusio-Ossola, con sedi a Domodossola, Omegna e Verbania, fino a giungere nel 1992 all'istituzione della provincia del Verbano-Cusio-Ossola..\nSimboli.\nFino al 1942 la citt\u00e0 rimase priva di un proprio stemma.\nLo stemma riprende quello precedente di Pallanza, gi\u00e0 molto simile a quello di Intra, col mantenimento dell'aquila in campo d'oro imperiale derivante dallo stemma dei Barbavara, e con la sostituzione del gelso con la quercia, per simboleggiare l'idea della forza. Inizialmente erano presenti simboli del regime fascista, rimossi dopo la fine della seconda guerra mondiale.\nSociet\u00e0.\nEtnie e minoranze straniere.\nNel 2019 gli stranieri residenti nel comune erano , ovvero l'8,6% della popolazione. Di seguito sono riportati i gruppi pi\u00f9 consistenti:\nCultura.\nIstruzione.\nScuole.\nScuole secondarie di secondo grado:\nGeografia antropica.\nFrazioni.\nIl territorio del comune comprende le seguenti frazioni:\nQuartieri.\nIl comune di Verbania \u00e8 dotato di 5 consigli di quartiere:\nEconomia.\nVerbania Pallanza \u00e8 stata famosa, nel secondo dopoguerra, per la presenza di un importante stabilimento chimico della societ\u00e0 Rhodiatoce (partecipazione paritaria della Montecatini e della francese Rh\u00f4ne-Poulenc), fondato nel 1928. La produzione era incentrata sul nylon 6,6, prodotto in esclusiva nazionale con il marchio commerciale \u00abNailon Rhodiatoce\u00bb. Nel 1972 la Rhodiatoce fu al centro di un'importante operazione di fusione tra le varie aziende della Montedison legate alla produzione di fibre tessili sintetiche e artificiali, operazione che port\u00f2 alla nascita della Montefibre. Nel 1975 la produzione di polimeri plastici derivati dal nylon 6,6 fu scorporata dalle linee produttive della Montefibre e inquadrata nella nuova societ\u00e0 denominata Taban, che mantenne le attivit\u00e0 all'interno dello stabilimento.\nLa crisi del settore chimico che colp\u00ec il mercato italiano negli anni settanta e nei primi anni ottanta mise in pesante crisi il gruppo Montedison e in modo particolare la Montefibre. Per evitare quindi che l'intera societ\u00e0 arrivasse all'amministrazione controllata, la direzione ordin\u00f2 il blocco totale delle attivit\u00e0 produttive e la cessione delle quote di produzione nazionale del nylon 6,6; questa decisione colp\u00ec in modo particolare lo stabilimento di Pallanza (maggiore produttore nazionale) che, nell'autunno del 1983, venne chiuso.\nNello stesso periodo, ad aggravare la situazione economica e occupazionale esistente in citt\u00e0, la crisi economica port\u00f2, dopo poco tempo, alla chiusura dell'importante cartiera situata nella frazione di Possaccio, di propriet\u00e0 della societ\u00e0 \"Cartiere di Tolmezzo e Prealpine S.p.A.\". Con la chiusura delle due fabbriche principali, la citt\u00e0 si trov\u00f2 cos\u00ec a fare i conti con la pi\u00f9 grave crisi occupazionale della sua storia: oltre 3000 persone, pi\u00f9 l'indotto, si trovarono senza posto di lavoro. Inutili furono gli appelli (anche parlamentari) per convincere la Montedison e la Cartiera di Tolmezzo a riavviare gli impianti.\nNel 1989 il gruppo Mossi &amp; Ghisolfi acquis\u00ec infine lo stabilimento ex Montefibre e riconvert\u00ec le linee produttive; venne fondata a tal proposito una nuova societ\u00e0, l'Acetati S.p.A., specializzata nella produzione di acetato di cellulosa.\nVerbania presenta un turismo sviluppato grazie alla privilegiata posizione geografica; di particolare interesse sono i giardini botanici di Villa Taranto sul promontorio della Castagnola e villa San Remigio, in stile barocco; perci\u00f2 la citt\u00e0 viene definita \"il giardino sul lago\", data l'abbondante presenza di giardini e terrazze.\nInfrastrutture e trasporti.\nStrade.\nVerbania \u00e8 servita dalla autostrada A26, la cui uscita \"Verbania\" si trova in realt\u00e0 nel territorio del comune di Gravellona Toce ed \u00e8 attraversata dalla Strada statale 34 del Lago Maggiore che costeggiando il lago prosegue verso il confine con la Svizzera.\nFerrovie.\nVerbania \u00e8 servita dalla stazione di Verbania-Pallanza, posta sulla linea Domodossola-Milano, ma situata in posizione molto decentrata rispetto ai centri abitati, in quanto sita in frazione Fondotoce (\u00e8 a 7\u00a0km dal centro di Pallanza).\nPorti.\nLa Gestione governativa navigazione laghi gestisce una linea di traghetti che collega Intra a Laveno sulla sponda lombarda e la linea di battelli Arona-Locarno che effettua fermate ai porti di Suna, Pallanza (centro), Pallanza (di fronte a Villa Taranto) e Intra.\nLe frazioni con accesso al lago offrono porti e scivoli per l'attracco di imbarcazioni turistiche in particolare il porto comunale di San Dazio a Pallanza e quello di Intra\nIl porto turistico di Verbania, situato di fronte a Villa Taranto e che offriva una capacit\u00e0 di 146 posti barca \u00e8 affondato in seguito a un evento atmosferico anomalo il 10 ottobre 2013 ed \u00e8 stato dichiarato inagibile.\nMobilit\u00e0 urbana.\nLa mobilit\u00e0 urbana \u00e8 affidata alla VCO Trasporti che gestisce una linea urbana e numerose linee extraurbane di autobus verso gli altri centri della provincia. L'Autoservizi Comazzi gestisce una linea di autobus Verbania - Domodossola. La SAF gestisce linee di autobus che collegano Verbania all'aeroporto di Milano-Malpensa, Novara, Milano, Miazzina e Valle Intrasca.\nDal 1913 fino al 1946 \u00e8 stata attiva la tranvia Intra-Omegna, sostituita successivamente dal servizio di bus.\nNei 1926 \u00e8 stata attiva la Ferrovia Intra-Premeno, affidata in concessione alla F.I.P. - Societ\u00e0 Anonima Ferrovia Intra Premeno, la tratta fu chiusa nel 1959\nAmministrazione.\nAltre informazioni amministrative.\nNel 2007 Verbania fu formalmente insignita del titolo di citt\u00e0, peraltro gi\u00e0 posseduto da entrambi i soppressi comuni di Intra e Pallanza.\nSport.\nSono originari del comune Angelo Pagotto, portiere di calcio, Sandro Crivelli ex calciatore di Torino, Ternana, Pisa e Reggiana, Filippo Ganna campione mondiale di ciclismo su pista e su strada e Valentina Greggio, pi\u00f9 volte vincitrice della Coppa del Mondo di sci di velocit\u00e0.\nCalcio.\nLa principale societ\u00e0 calcistica \u00e8 il , fondato nel 1959, che a cavallo tra gli anni sessanta e settanta disput\u00f2 sette campionati in Serie C. Sede delle gare interne \u00e8 lo stadio Carlo Pedroli.\nCanottaggio.\nCi sono ben due associazioni sportive dilettantistiche di canottaggio la Canottieri Pallanza (fondata nel 1896) e la Canottieri Intra (1909) da cui nel corso degli anni sono fuoriusciti numerosi campioni, tra cui i verbanesi Beniamino Bonomi e Carlo Tacchini.\nPallavolo.\nLe societ\u00e0 principali della citt\u00e0 sono la Rosaltiora e l'Altiora.\nBasket.\nLa societ\u00e0 Virtus Verbania \u00e8 la principale societ\u00e0 cestistica della citt\u00e0, impegnata nel settore giovanile.\nCiclismo.\nVerbania \u00e8 legata al Giro d'Italia, avendo ospitato 3 arrivi e 2 partenze di tappe.\nLa citt\u00e0 \u00e8 legata anche al Giro Rosa, con l'arrivo della 9\u00aa tappa del 2014. Il comune stato inoltre interessato dal Tour de Suisse nel 1956, 1963, 1964 e nel 2012.\nVerbania ha ospitato l'edizione del Campionati europei di ciclismo su strada 2008 (solo le gare in linea hanno avuto sede di partenza e di arrivo in Verbania)."}
{"id": "8502", "revid": "260676", "url": "https://it.wikipedia.org/wiki?curid=8502", "title": "Domodossola", "text": "Domodossola (\"D\u00f2m\" in dialetto ossolano, \"D\u00f6m\" o \"z'T\u00f6m\" in walser e \"\u00cbl D\u00f2m\" in piemontese) \u00e8 un comune italiano di abitanti della provincia del Verbano-Cusio-Ossola in Piemonte. La citt\u00e0 \u00e8 il centro principale della val d'Ossola e si trova nella piana del fiume Toce, alla confluenza di val Bognanco, val Divedro, valle Antigorio-Formazza, valle Isorno e val Vigezzo.\nGeografia fisica.\nTerritorio.\nLa citt\u00e0 si adagia sul conoide di deiezione del torrente Bogna, che si allarga tra la frazione \"Mocogna\" e il Sacro Monte Calvario, occupando la porzione media del bacino del fiume Toce. Il territorio comunale si estende tra i 238 m s.l.m. e i 2.635 m s.l.m., per un totale di 59,9\u00a0km\u00b2.\nClima.\nIl clima \u00e8 alpino con inverni freddi ed estati miti.\nOrigini del nome.\nIl geografo greco Claudio Tolomeo (II secolo d.C.) \u00e8 il primo a citare la citt\u00e0 quale probabile capitale dei Leponzi, chiamandola \"Oksela Lepontiorum\". Joannes Georgius Graevius, nel \"Thesaurus antiquitatum et historiarum Italiae: Ligurum et Insubrum, seu Genuensium et Mediolanensium\" pubblicato nel 1704, identifica Domodossola come Ocella. Nel VII secolo l'Anonimo Ravennate la definisce come civitas e la chiama \"Oxilla\". Intorno all'XI secolo la citt\u00e0 assume il nome di \"Domus Oxile\", in riferimento alla presenza della chiesa collegiata. Nel XII secolo compaiono \"Burgus Domi\" e \"Burgus Domi Ossule\": la dicitura borgo deriva dalla presenza, oltre che della chiesa collegiata, anche del castello e del mercato. Il nome successivamente si trasforma in \"Domiossola\", \"Duomo d'Ossola\" (Giovanni Capis), \"Domo d'Ossola\" nell'Ottocento e, infine, nell'attuale Domodossola.\nStoria.\nDalla Preistoria al Novecento.\nIl masso coppellonato nei giardini dei Padri Rosminiani presso il Sacro Monte Calvario, insieme ad altri reperti rinvenuti nell'intera Val d'Ossola fa presumere la presenza di abitanti nella vallata fin dall'epoca preistorica. Da \"Oscella\" passava la strada romana che collegava Milano al Verbano: da qui si poteva valicare le Alpi raggiungendo il passo del Sempione, il passo dell'Arbola oppure il passo di San Giacomo.\nLa citt\u00e0 sorgeva all'incrocio tra la Via Mediolanum-Verbannus, con la Via Antronesca che nel tratto Domodossola - Locarno prendeva pure il nome di Via del Mercato. \u00c8 probabilmente durante il regno di Teodorico, re degli Ostrogoti, che si formano le prime opere di difesa sul \"colle di Mattarella\". Il dominio longobardo \u00e8 durissimo, caratterizzato da violenze e saccheggi; a questi succedono i Franchi. Carlo Magno, generoso verso ecclesiastici e laici, rivitalizza il feudalesimo: molti territori sono in possesso del vescovo-conte di Novara, che costruisce a \"Oscella\" il suo castello (\"castrum novum\", ricordato nel 1001). Nel 1014 il vescovo Pietro III il Prudente con solenne diploma ottiene il dominio feudale dell'Ossola.\nLe periodiche incursioni dei Vallesani e le lotte accanite tra guelfi, in maggioranza nel borgo, e ghibellini costringono gli Ossolani a chiedere protezione a Gian Galeazzo Visconti, signore di Milano: il 19 marzo 1381 viene firmato nell'attuale Palazzo San Francesco l'atto di dedizione. Il contratto con i Visconti prevedeva protezione e privilegi agli Ossolani, in cambio di un compenso di 750 fiorini annui. Ai Visconti succedono gli Sforza (1450 - 1535).\nIl 9 maggio 1517 la pace e trattato di Ponte Tresa sancisce che Stabio ed altre terre del Mendrisiotto appartengano ai dodici Cantoni Elvetici in cambio di Domodossola. Alla caduta di Ludovico il Moro, Domodossola subisce la dominazione spagnola che dura per due secoli, contrassegnati da lotte intestine tra le fazioni, dagli straripamenti del torrente Bogna e dalle epidemie di peste. Nel 1656 sorge il Sacro Monte Calvario per opera di Andrea da Rho e Gioachino da Cassano, due frati cappuccini del convento di Domodossola. Dopo una breve dominazione austriaca, nel 1743 con il trattato di Worms l'Ossola passa interamente ai Savoia.\nCon Vittorio Emanuele I nel 1818 Domodossola diventa capoluogo della provincia di Ossola, nella divisione di Novara, con un capo-guardia di prima classe a Domodossola e un capo-guardia di seconda classe a Masera.\nNel 1859, con l'emanazione del decreto Rattazzi, viene soppressa la provincia di Ossola e istituito il circondario di Ossola (in seguito circondario di Domodossola), come suddivisione della provincia di Novara, comprendente i mandamenti di Crodo, S. Maria Maggiore, Bannio e Domodossola.\nNel 1869 viene aperta, fra le prima in Italia, la sezione domese del Club Alpino Italiano.\nIl Novecento.\nIl 19 maggio 1906 il re Vittorio Emanuele III inaugura il traforo del Sempione: con quest'opera Domodossola e l'intera Ossola diventano una delle pi\u00f9 importanti vie del traffico internazionale europeo. Il 23 settembre 1910 la citt\u00e0 \u00e8 teatro del tragico atterraggio di Jorge Ch\u00e1vez Dartnell, conosciuto come \"Geo Ch\u00e1vez\", primo trasvolatore delle Alpi. L'aviatore peruviano, partito da Briga, sorvola il passo del Sempione, ma l'aereo, in fase di atterraggio a Domodossola, cede e precipita. Gravemente ferito, il pilota muore all'ospedale San Biagio pochi giorni dopo.\nGradualmente la prosperit\u00e0 nella vallata cresce e aumentano le industrie e le centrali idroelettriche che offrono lavoro e richiamano progressivamente migranti in particolare da Veneto, Romagna e Calabria. La prima guerra mondiale richiede tuttavia sacrificio di vite umane, che costa caro anche all'Ossola.\nNel 1926 il circondario di Domodossola viene soppresso e il territorio assegnato al circondario di Novara. Nel 1927, con la soppressione di tutti i circondari italiani, il territorio rimane in Provincia di Novara.\nDurante la seconda guerra mondiale la valle non resta indifferente alla dittatura fascista. I movimenti di liberazione fanno s\u00ec che dal 10 settembre al 23 ottobre 1944 Domodossola diventi capitale della Repubblica partigiana dell'Ossola, proclamatasi indipendente dal dominio dittatoriale nel corso della Resistenza. Durante i 43 giorni, il territorio liberato viene gestito democraticamente dalla Giunta provvisoria di Governo, che si riunisce presso il Palazzo di Citt\u00e0. La giunta \u00e8 presieduta da Ettore Tibaldi e annovera, tra gli altri, anche la milanese Gisella Floreanini, nelle vesti di \"Commissario all'Assistenza\". La Floreanini \u00e8 cos\u00ec la prima donna a ricoprire incarichi governativi in Italia.\nNegli anni 1950 - 1960 la citt\u00e0 \u00e8 segnata da un costante flusso migratorio. I migranti, provenienti in gran parte dalla Calabria, si stanziano in un quartiere, denominato con il toponimo di \"Abissinia\". Il quartiere poi, con l'arrivo dei frati Cappuccini, in particolare di padre Michelangelo Falcioni, padre spirituale del rione, si trasforma in \"Cappuccina\".\nNel 1992 la Val d'Ossola, il Cusio e il Verbano si scorporano dalla provincia di Novara. Domodossola entra cos\u00ec a far parte della provincia del Verbano-Cusio-Ossola.\nOnorificenze.\nDomodossola \u00e8 tra le Citt\u00e0 decorate al Valor Militare per la Guerra di Liberazione perch\u00e9 \u00e8 stata insignita della Medaglia d'Oro al Valor Militare il 21 settembre 1945 per i sacrifici delle sue popolazioni e per la sua attivit\u00e0 nella lotta partigiana durante la seconda guerra mondiale\nMonumenti e luoghi d'interesse.\nPiazza Mercato e il centro storico.\nSimbolo della citt\u00e0, piazza Mercato \u00e8 caratteristica per i portici quattrocenteschi a sostegno delle case padronali a balconate e loggette del XV e XVI secolo. I capitelli delle colonne, che sostengono archi romanici e gotici scompagnati, sono finemente scolpiti e nelle testate recano stemmi delle casate ossolane, tra le quali figurano i De Rodis, i Silva, i Da Ponte e i Ferrari. Nel centro della piazza si ergeva l'antico palazzo trecentesco del Comune, demolito nel 1805 per aprire la strada napoleonica del Sempione. Sul lato settentrionale era localizzato anche il palazzo del vescovo-conte con la relativa torre, mentre a sud si impone ancor oggi il Teatro Galletti. La concessione del mercato settimanale al borgo di Domodossola, secondo la targa posta nel 1891 in piazza, sarebbe stata fatta da Berengario I il 19 dicembre 917. In realt\u00e0 il diploma originale \u00e8 stato alterato: certo \u00e8 che tuttavia il mercato sia assai antico, probabilmente presente gi\u00e0 all'epoca dei Leponzi.\nDi particolare interesse anche la via Briona, sovrastata dalla torre trecentesca del palazzo vescovile, che, partendo dalla piazza Mercato, fungeva da via d'accesso per i principali passi transalpini. Racchiusa fra case con tetti in piode e apprezzata per i balconcini sostenuti da cariatidi, era la strada dei mercanti, ove vi transitava anche la diligenza svizzera del Sempione.\nRestano ormai poche tracce delle antiche mura pentagonali, che gi\u00e0 dai primi del 1300 cingevano il borgo di Domodossola. Nucleo principale della cinta muraria era il castello (sito nei pressi dell'attuale piazza Tibaldi), il \"Castrum novum\" gi\u00e0 citato in pergamene del 1001 e il 1007, che venne abbattuto nel 1804 per aprire la strada napoleonica del Sempione. Oggi sono ancora visibili i resti di una torre angolare unita alle mura su via Facchinetti e la Torretta, bell'esempio di torre in beola locale, cui fu aggiunto il portico e il tetto a met\u00e0 Ottocento.\nTra i quartieri pi\u00f9 antichi del borgo \u00e8 La Motta (ossia: monticello, cumulo), probabilmente cos\u00ec chiamata per i depositi di detriti dovuti alle inondazioni del torrente Bogna. In via Carina \u00e8 possibile ammirare abitazioni con balconate in larice, testimonianza dell'influenza \"walser\", mentre fulcro del quartiere \u00e8 la Piazza Fontana, con al centro la fontana ottagonale e un piccolo obelisco. Obelisco di dimensioni maggiori, proveniente da un antico cimitero, occupa la posizione centrale in Piazza Chiossi. Infine \u00e8 caratteristico l'arco a sesto acuto a strisce bianche e scure di Vicolo Andromia.\nArchitettura civile.\nPalazzo Silva.\nMonumento nazionale, Palazzo Silva fu ristrutturato, a partire da una dimora gentilizia trecentesca preesistente, intorno al 1519 dal condottiero Paolo della Silva, nobile al servizio di Francesco I di Francia. \u00c8 uno dei migliori esempi di casa patrizia rinascimentale della regione subalpina. Nell'anno 1882 l'edificio venne acquistato dalla \"Fondazione Galletti\" e successivamente ceduto al Comune. \u00c8 ora sede del Museo di Palazzo Silva: in grandi sale gentilizie arredate ospita opere scultoree lignee, stemmi in marmo, reperti etruschi e romani, incisioni, frammenti di mummie egiziane, quadri dal Cinquecento al Settecento, costumi ossolani e armature.\nPalazzo Mellerio.\nDeve il suo nome al conte Giacomo Mellerio (1777-1847), Gran Cancelliere del Regno Lombardo-Veneto . Il conte, grande benefattore, affid\u00f2 nel 1816 la costruzione del palazzo al cognato, l'architetto Gian Luca della Somaglia, con l'intento di renderlo un complesso di scuole superiori. Inaugurato il 5 novembre 1818, in questo palazzo Mellerio fond\u00f2 il primo ginnasio dell'Ossola. Nel 1837 il conte cedette il palazzo e la direzione del ginnasio all'abate Antonio Rosmini, che vi aggiunse un convitto. Nel 1874, quando scuole e convitto passarono nel nuovo collegio Mellerio-Rosmini, di fronte al Santuario della Madonna della Neve, il palazzo fu ceduto al comune. Sulla facciata si trovano ancora il medaglione del Mellerio e un bassorilievo di Rosmini. Il palazzo, che ospit\u00f2 anche la Pretura, \u00e8 ora sede della Polizia Municipale e di uffici comunali.\nPalazzo San Francesco.\nCostruito sulla pianta di una chiesa antecedente (risalente alla fine del XIII secolo), fu acquistato nel 1884 dalla \"Fondazione Galletti\", che vi raccolse le proprie collezioni. Nacque cos\u00ec la prima parte di quello che sarebbe diventato il Museo di Palazzo San Francesco. Successivamente ceduto al Comune, sono in via di completamento i lavori di restauro. \u00c8 ora visitabile solamente il piano terreno con una raccolta di quadri di pittori vigezzini.\nCollegio Mellerio-Rosmini.\nDedicato al beato Antonio Rosmini, sorge di fronte al Santuario della Madonna della Neve. Il collegio, progettato dall'architetto ticinese Ghezzi, venne inaugurato il 29 settembre 1874. Contiene una ricchissima biblioteca (circa 60.000 volumi) ed \u00e8 sede del Museo di Scienze Naturali, visitabile su richiesta. \u00c8 annesso al collegio l'Osservatorio geofisico eretto nel 1876.\nPalazzo di Citt\u00e0.\nProgettato dall'architetto Giovanni Leoni di Torino e recentemente restaurato, \u00e8 stato edificato nel 1847. Nel 1944 fu sede della Giunta Provvisoria di Governo della Repubblica partigiana dell'Ossola: ai nostri giorni il consiglio comunale si riunisce proprio nella Sala Storica della Resistenza. Nel cortiletto interno del palazzo \u00e8 presente una lapide, che ricorda il conferimento della medaglia d'oro al valor militare, conferita alla Val d'Ossola nel settembre 1945, per i fatti resistenziali culminanti nel significativo episodio della zona liberata. Antistante il palazzo nel 1899 venne posto il monumento, opera di Francesco Ricci (scultore vigezzino) dedicato a Gian Giacomo Galletti, benefattore cittadino, il cui lascito diede vita alla \"Fondazione Galletti\".\nStazione internazionale.\nLa stazione fu edificata quando Domodossola entr\u00f2 in collegamento ferroviario con Novara nel 1888. Il maggior ampliamento, su progetto dell'architetto Luigi Boffi di Milano, avvenne nel 1906, con l'apertura del traforo del Sempione. La cornice marcapiano in granito di Baveno e le tre cimase, che si innalzano rispettivamente al centro (tricuspidata) ed alle estremit\u00e0 (monocuspidate) del corpo di fabbrica, sormontate da pennoni che danno notevole risalto all'imponente struttura.\nSulle orme di Geo Chavez.\nGrazie al progetto Interreg italo-svizzero \"Geo Chavez, di tanti uno solo\", finanziato in occasione del centenario (2010) della trasvolata delle Alpi, \u00e8 possibile ripercorrere quella che fu la storica impresa dell'aviatore peruviano Jorge Ch\u00e1vez Dartnell. Egli il 23 settembre 1910 partecip\u00f2 al Gran Premio della Traversata delle Alpi: part\u00ec da Briga, sorvol\u00f2 il passo del Sempione e raggiunse Domodossola, divenendo il primo trasvolatore delle Alpi; l'aereo, tuttavia, in fase di atterraggio cedette. Gravemente ferito, il pilota mor\u00ec all'ospedale San Biagio pochi giorni dopo. Con l'intento di rievocare la memoria di tale eroica impresa, \u00e8 nato tale progetto, che, oltre a comprendere diverse iniziative culturali (mostre, manifestazioni, spettacoli teatrali) gi\u00e0 svoltesi, ha previsto la realizzazione di tre opere principali:\nAnche un'area del Museo sempioniano \u00e8 interamente dedicata all'aviatore.\nIl Sacro Monte Calvario.\nIl Sacro Monte Calvario di Domodossola venne edificato nel 1657 per volont\u00e0 dei frati Cappuccini Gioacchino da Cassano e Andrea da Rho. Nel 2003 questo straordinario complesso monumentale \u00e8 stato inserito dall'UNESCO nella Lista del Patrimonio dell'Umanit\u00e0 insieme ad altri sei Sacri Monti piemontesi. Il Sacro Monte di Domodossola \u00e8 curato dai padri Rosminiani.\nSociet\u00e0.\nEtnie e minoranze straniere.\nAl 1\u00ba gennaio 2018 gli stranieri regolarmente residenti nel comune di Domodossola erano corrispondenti al 6,2% degli abitanti totali. Le nazionalit\u00e0 pi\u00f9 rappresentate erano:\nStrutture sanitarie.\nL'ospedale cittadino \u00e8 l'ospedale San Biagio, risalente a prima del 1245, che costituisce, insieme all'ospedale \"Castelli\" di Verbania, l'Ospedale Unico Plurisede dell'ASL VCO.\nIstituzioni, enti e associazioni.\nDomodossola \u00e8 sede:\nAlpini.\nDal 1923 \u00e8 attiva la \"Sezione di Domodossola\" degli Alpini. Due sono le Medaglie d'Oro: Silvestro Curotti (Artigliere Alpino Partigiano Caduto durante la guerra di Liberazione a Oira di Nonio sul lago d'Orta il 3 giugno 1944) ed Attilio Bagnolini (Caduto a Passo Mecan (Mai Ceu) il 31 marzo 1936 nel corso della guerra d'Etiopia).\nDonatori di sangue.\n\u00c8 attiva la sezione comunale di Domodossola dell'Associazione Volontari Italiani del Sangue (detta anche AVIS Ossolana). La sede si trova presso le sale del SIT dell'ospedale San Biagio.\nDonatori di midollo osseo.\n\u00c8 attiva l'associazione D.O.M.O. (Donatori ossolani midollo osseo). La sede si trova presso le sale del SIT dell'ospedale San Biagio.\nCAI.\n\u00c8 attiva la sezione del Club Alpino Italiano denominata SEO-CAI (societ\u00e0 escursionistica ossolana).\nAssociazioni d'arma.\nSono attive diverse associazioni d'arma: la sezione Giovanni Battista Scapaccino dell'Associazione nazionale carabinieri con sede presso la Casa delle Associazioni in via Paolo Silva, la sezione dell'Associazione nazionale della Polizia di Stato con sede presso la polizia stradale e la sezione dell'Associazione Nazionale Finanzieri d'Italia. La sede di quest'ultima si trova in Piazza Geo Chavez.\nCultura.\nCinema.\nIl film-tv della RAI \"Quaranta giorni di libert\u00e0\", regia di Leandro Castellani, narra la storia della breve Repubblica partigiana dell'Ossola. Inoltre nel 2005 a Domodossola \u00e8 stato girato il film \"Buss till Italien\" del regista svedese Daniel Lind Lagerl\u00f6f.\nNella cultura di massa.\nLa citt\u00e0 di Domodossola viene convenzionalmente associata alla lettera \"D\" nell'alfabeto telefonico italiano. Il suo uso \u00e8 divenuto celebre grazie anche a Mike Bongiorno che regolarmente citava la \u00abD di Domodossola\u00bb nei suoi quiz televisivi, su tutti \"La ruota della fortuna\".\nGeografia antropica.\nBorgate\nEcco l'elenco completo delle borgate secondo lo Statuto Comunale di Domodossola:\nAlla Fraccia, Andosso, Anzuno, Asparedo, Bacenetto, Baceno, Barro, Campei, Campione, Campoccio Dentro, Campoccio Fuori, Casa delle Rane, Case Lazzaro, Case Pioda, Castanedo, Castelluccio, Cimavilla, Cisore, Corte, Croppo, Crosiggia, Cruppi, Gabi Valle, Maggianigo, Monsignore, Monteossolano, Monticchio, Motto, Motto Mattarella, Piccioni, Prata, Prebletto, Pregliasca, Premone, Quana, Quartero, Rogoledo, Ronchetto, Sacro Monte Calvario, Sala, San Quirico, Tagliaroli, Torcelli, Torre Mattarella, Trontana, Vallesone, Valsorda, Vauza, Zoncalina.\nNel 1865 il comune di Domodossola ha inglobato l'ex comune di Cisore, nel 1867 quello di Calice Ossolano, nel 1928 quello di Vagna e nel 1959 Monteossolano, scorporandolo dal comune di Bognanco.\nEconomia.\nDomodossola \u00e8 centro nevralgico della val d'Ossola e costituisce il punto di riferimento delle vallate ossolane (valle Anzasca, valle Antrona, val Bognanco, val Divedro, valle Antigorio, val Formazza, valle Isorno, e val Vigezzo).\nL'economia si \u00e8 sviluppata in passato grazie al settore secondario: industrie siderurgiche, meccaniche e acciaierie hanno dominato la scena durante tutto il XX secolo. Negli stessi anni la costruzione nei territori circostanti di dighe e centrali idroelettriche (ad esempio la centrale di Anzuno) ha offerto impiego a centinaia di lavoratori nel settore energetico. La vicinanza con la Svizzera e l'apertura del traforo del Sempione hanno dato inoltre notevole impulso allo sviluppo del commercio.\nAttualmente il ruolo del secondario risulta limitato, per quanto permanga l'industria lapidea sia estrattiva sia di lavorazione. Domodossola ha infatti assunto negli ultimi anni una vocazione culturale, turistica e commerciale, grazie anche alla vicinanza a luoghi di attrazione naturalistica (Parco naturale dell'Alpe Veglia e dell'Alpe Devero, Sacro Monte Calvario di Domodossola, Parco nazionale della Val Grande) e a stazioni sciistiche (Domobianca, San Domenico di Varzo).\nPer quanto riguarda l'artigianato, importante \u00e8 la lavorazione locale del ferro battuto, finalizzata soprattutto alla produzione di mobili.\nInfrastrutture e trasporti.\nFerrovie.\nLa citt\u00e0 \u00e8 un importante snodo ferroviario per quanto riguarda sia il trasporto merci sia il trasporto passeggeri. La stazione internazionale di Domodossola venne inaugurata nel 1906 in seguito all'apertura del Traforo del Sempione e attualmente gestisce un flusso di circa 1.400.000 frequentatori all'anno. La linea internazionale del Sempione collega l'Italia alla Svizzera e a Parigi attraverso un tunnel lungo quasi 20\u00a0km.\nLa stazione di Domodossola \u00e8 capolinea delle linee:\nInoltre lo scalo merci di Domo 2, situato nel comune di Beura-Cardezza, assume rilevanza strategica nei collegamenti tra l'Italia settentrionale e le regioni dell'Europa centro-occidentale, mettendo in comunicazione i porti di Rotterdam e Genova. La linea che attraversa il Traforo del Sempione rientra infatti tra i progetti prioritari (\"Priority Project 24\") nell'ambito delle reti di trasporto trans-europee (TEN-T \"Trans-European Networks - Transport\") definite dalla Commissione europea.\nAutobus.\nDal capolinea autolinee posto nei pressi della stazione internazionale partono autobus diretti ai principali comuni delle valli ossolane e tratte extraurbane dirette a Verbania, Omegna e all'Aeroporto di Malpensa.\nAuto e moto.\nLa citt\u00e0 \u00e8 facilmente raggiungibile da Milano, da Genova e da Torino grazie all'autostrada Genova Voltri-Gravellona Toce. A partire da Gravellona Toce l'autostrada prosegue come Superstrada E62 e, percorrendo l'intera Val d'Ossola, raggiunge Domodossola, continuando poi fino al confine svizzero presso Iselle di Trasquera. Da qui, attraversando il Passo del Sempione, \u00e8 possibile il collegamento stradale con Briga (Canton Vallese).\nDomodossola \u00e8 inoltre collegata con Locarno (Cantone Ticino) attraverso la della Val Vigezzo.\nSport.\nSci.\nOriginario di Pallanzeno, ma nato a Domodossola \u00e8 Massimiliano Blardone, salito per 25 volte sul podio in Coppa del Mondo di sci alpino. Luogo di allenamento del campione \u00e8 stata anche la stazione sciistica domese di Domobianca. Essa consta di 12 piste (1 facile, 7 medie e 4 difficili), lunghe complessivamente 21\u00a0km, che si snodano sul versante nord orientale del Moncucco (1896 m s.l.m.). La localit\u00e0 sciistica si raggiunge dal centro della citt\u00e0, salendo con la strada carrozzabile ai 1080 m s.l.m. dell'Alpe Lusentino.\nUno dei sciatori su erba del luogo, Riccardo Lorenzone, ha gareggiato per la Coppa del mondo.\nLa citt\u00e0 \u00e8 sede del comitato provinciale della Federazione italiana sport invernali.\nCiclismo.\nPer due volte Domodossola \u00e8 stata sede di arrivo di una tappa del Giro d'Italia, la prima nel 1985, l'ultima nel 2006.\nNegli ultimi anni sta conseguendo buonissimi risultati Francesca Barale, figlia di Florido, gi\u00e0 campionessa italiana juniores su strada\nCalcio.\nIl principale stadio cittadino, dedicato all'alpino \"Silvestro Curotti\", \u00e8 comunale e ha capienza di 1500 posti. Comunali sono anche il campo da calcio in regione \"Nosere\" e molti campetti frazionali. Societ\u00e0 calcistica domese \u00e8 la Juventus Domo.\nPallacanestro.\n\u00c8 presente la squadra dell'U.S. pallacanestro Rosmini che partecipa al campionato di DNB presso la palestra del liceo Giorgio Spezia.\nMentre la squadra della Cestistica Domodossola partecipa al campionato regionale di Promozione.\nTennis da tavolo.\nIl TT Ossola 2000 \u00e8 l'associazione sportiva della citt\u00e0 che si allena e partecipa alle gare regionali e nazionali presso la palestra delle scuola media statale (plesso di via Terracini).\nTiro a segno.\nIn zona Nosere \u00e8 presente la sezione dell'Unione Italiana Tiro a Segno."}
{"id": "8504", "revid": "767487", "url": "https://it.wikipedia.org/wiki?curid=8504", "title": "Bozen", "text": ""}
{"id": "8505", "revid": "92920", "url": "https://it.wikipedia.org/wiki?curid=8505", "title": "Lodi", "text": "Lodi (IPA: , ; \"L\u00f2d\" in dialetto lodigiano) \u00e8 un comune italiano di abitanti, capoluogo della provincia omonima in Lombardia.\nLa citt\u00e0 fu fondata il 3 agosto 1158 da Federico Barbarossa, in seguito alla distruzione dell'antico borgo di \"Laus Pompeia\", gi\u00e0 \"municipium\" romano, sede vescovile e libero comune. Durante il Rinascimento conobbe un periodo di grande splendore artistico e culturale, dopo aver ospitato nel 1454 la firma dello storico trattato fra gli Stati preunitari italiani noto come pace di Lodi.\nNel XXI secolo, la citt\u00e0 \u00e8 un importante centro industriale nei settori della cosmesi, dell'artigianato e della produzione lattiero-casearia. \u00c8 inoltre il punto di riferimento di un territorio prevalentemente votato all'agricoltura e all'allevamento: in virt\u00f9 di tale peculiarit\u00e0, Lodi \u00e8 stata scelta come sede della facolt\u00e0 di medicina veterinaria dell'Universit\u00e0 degli Studi di Milano nonch\u00e9 del Parco Tecnologico Padano, uno degli istituti di ricerca pi\u00f9 qualificati a livello europeo nel campo delle biotecnologie agroalimentari.\nSono sviluppate anche le attivit\u00e0 legate al settore terziario e al turismo: Lodi si annovera fra le citt\u00e0 d'arte della Pianura Padana e offre quale spunto principale la presenza di alcuni importanti monumenti, tra cui il Duomo, il Tempio Civico dell'Incoronata, la chiesa di San Francesco, la chiesa di Sant'Agnese e palazzo Mozzanica.\nGeografia fisica.\nTerritorio.\nIl territorio di Lodi, esteso per , \u00e8 situato nella parte centro-meridionale della Lombardia, nella fascia nota come \u00abbassa pianura\u00bb. Il nucleo pi\u00f9 antico della citt\u00e0 sorge sul colle Eghezzone, un'altura di forma approssimativamente trapezoidale ubicata sulla riva destra del fiume Adda; il resto del centro abitato si trova in parte su un terrazzo morfologico creato dall'opera di erosione del fiume, e in parte nell'area golenale. Il territorio del comune risulta compreso tra i 65 e gli sul livello del mare.\nIdrologia.\nIl territorio comunale \u00e8 attraversato dall'Adda e da numerosi altri corsi d'acqua, tra cui il canale della Muzza (che ne segna il confine a ovest), la roggia Bertonica e la roggia Molina (il cui tratto urbano \u00e8 oggi quasi del tutto sotterraneo).\nIn epoca medievale la citt\u00e0 era lambita dal lago Gerundo: il territorio era in gran parte paludoso e insalubre, ma grazie alle opere di ingegneria idraulica e al lavoro dei monaci cistercensi e benedettini fu bonificato e trasformato in una delle regioni pi\u00f9 fertili d'Europa. L'attivit\u00e0 agricola \u00e8 favorita anche dalle abbondanti acque irrigue delle numerose risorgive presenti.\nGeologia e morfologia.\nDal punto di vista litologico, il suolo \u00e8 formato dai depositi glaciali e fluviali che riempirono la Pianura Padana tra il Pleistocene superiore e l'Olocene, durante l'ultima glaciazione. I litotipi presenti sono diversi e distribuiti in modo irregolare; generalmente sono piuttosto ricchi di matrice. I terreni sono in prevalenza sabbiosi e sabbioso-limosi.\nSismologia.\nIl pericolo sismico risulta esiguo e distribuito in modo uniforme sul territorio: il comune \u00e8 stato infatti classificato dal Dipartimento della Protezione Civile come \u00abzona 3\u00bb (\u00absismicit\u00e0 bassa\u00bb).\nClima.\nIl clima del territorio lodigiano, analogamente al resto della Val Padana, presenta peculiarit\u00e0 riconducibili all'area continentale: le estati sono molto calde e caratterizzate dal fenomeno dell'afa (in base ai dati relativi al periodo di riferimento 1961-1990, la temperatura massima media della stagione estiva si attesta a +29,7\u00a0\u00b0C); invece gli inverni sono spesso freddi (la temperatura minima media \u00e8 pari a -0,8\u00a0\u00b0C) e sono diffuse le nevicate, raramente di grossa portata. Fenomeno molto frequente durante il semestre invernale \u00e8 la nebbia, che talvolta pu\u00f2 persistere per giorni a causa dell'assenza di venti sinottici a livello del suolo. L'autunno e la primavera sono le stagioni in cui si registrano le maggiori precipitazioni.\nLa classificazione climatica dei comuni italiani colloca Lodi nella \u00abzona E\u00bb con GG.\nStoria.\nLodi lega le sue origini alla distruzione di \"Laus Pompeia\", antico villaggio dei Celti Boi e in seguito \"municipium\" romano, ribattezzato nell'89 a.C. in onore del console Gneo Pompeo Strabone. Essendo situata sulla confluenza delle strade che da \"Placentia\" (Piacenza) e da \"Acerrae\" (Pizzighettone) portavano a \"Mediolanum\" (Milano), e nel punto di incrocio con la strada che da \"Ticinum\" (Pavia) proseguiva fino a \"Brixia\" (Brescia), \"Laus\" era un nodo di primaria importanza e divenne un fiorente borgo commerciale e agricolo. Dopo essere passata sotto il controllo dei Longobardi (VI-VIII secolo) e successivamente dei Franchi (VIII-IX secolo), il 24 maggio 1111 \"Laus Pompeia\" fu rasa al suolo dai milanesi in seguito a un periodo di assedio. Gli accordi di pace prevedevano il divieto di ricostruire gli edifici distrutti.\nQuasi cinquant'anni dopo, il 3 agosto 1158, la citt\u00e0 fu rifondata dall'imperatore Federico Barbarossa non sulle rovine di \"Laus Pompeia\" (dove oggi sorge Lodi Vecchio) ma lungo le rive dell'Adda, per consentirle una posizione di maggior controllo sul territorio. Il sovrano accord\u00f2 a Lodi straordinari privilegi, malgrado i quali la citt\u00e0 crebbe con difficolt\u00e0: nel 1167 fu obbligata dai milanesi ad aderire alla Lega Lombarda e a partecipare alla battaglia di Legnano del 1176.\nNel XIII secolo Lodi continu\u00f2 a svilupparsi grazie alla protezione di Federico II. A partire dal 1251 si susseguirono le signorie dei Vistarini, Torriani, Visconti, Fissiraga e Vignati, finch\u00e9 nel XIV secolo il Contado di Lodi divenne dipendente dal Ducato di Milano, inizialmente sotto i Visconti che fecero costruire il maestoso castello di Porta Regale (1355-1370) e in seguito sotto gli Sforza che, con Francesco, ampliarono e consolidarono il sistema difensivo mediante la costruzione di due fortificazioni ai capi del ponte sull'Adda.\nIn et\u00e0 rinascimentale si svolsero a Lodi importanti avvenimenti storici: nel 1413 l'antipapa Giovanni XXIII e l'imperatore Sigismondo convocarono dal Duomo di Lodi il Concilio di Costanza, che avrebbe poi risolto lo Scisma d'Occidente. Il 9 aprile 1454, gli Stati preunitari italiani firmarono la pace di Lodi, che garant\u00ec quarant'anni di stabilit\u00e0 politica. Questo segn\u00f2 anche uno dei periodi pi\u00f9 felici della storia lodigiana dal punto di vista culturale, in particolare sotto il vescovato di Carlo Pallavicino.\nNelle et\u00e0 successive Lodi cadde sotto il dominio spagnolo, austriaco e francese. Questo corrispose a un periodo di declino e di rallentamento della crescita demografica, soprattutto in epoca spagnola, quando la citt\u00e0 fu ridotta a una vera e propria fortezza. Il 10 maggio 1796, Napoleone Bonaparte sconfisse gli austriaci nella celebre battaglia del ponte di Lodi, aprendosi la strada per la conquista di Milano.\nNella seconda met\u00e0 dell'Ottocento, la citt\u00e0 cominci\u00f2 a espandersi all'esterno delle antiche mura medievali, soprattutto in seguito all'apertura della linea ferroviaria Milano-Piacenza nel 1861 e all'insediamento delle prime industrie (tra cui la Polenghi Lombardo nel 1870). Verso la fine del secolo ebbero luogo i primi scontri sociali tra i nascenti partiti di massa.\nI lodigiani ricoprirono un ruolo importante durante la Resistenza: le azioni del Comitato di Liberazione Nazionale, costituito in citt\u00e0 nell'ottobre 1943, si concentrarono nel corso del 1944 culminando con l'attentato mortale a un gerarca fascista. La rappresaglia fu durissima ed entro la fine dell'anno vennero fucilati undici partigiani presso il poligono di tiro a segno. Lodi fu liberata dal CLN il 27 aprile 1945: quando giunsero gli Alleati da Piacenza, trovarono la citt\u00e0 completamente libera.\nSimboli.\nLa blasonatura dello stemma comunale \u00e8 cos\u00ec descritta:\nSulle origini dell'emblema vi \u00e8 molta incertezza: alcuni storici sostengono che risalga all'epoca della prima crociata (1095), sebbene non esista alcuna fonte che attesti la partecipazione della citt\u00e0 all'impresa. La maggior parte degli studiosi individua invece un'origine imperiale, in quanto la croce d'oro in campo rosso deriva dal vessillo di Costantino; i colori sarebbero poi stati invertiti. Secondo tale interpretazione, il vessillo cittadino sarebbe stato creato ancor prima della crociata, per dichiarare la fedelt\u00e0 della citt\u00e0 alla causa ghibellina e per distinguere le milizie lodigiane durante le azioni di guerra.\nIl gonfalone del comune riproduce sul fronte l'iconografia araldica dello stemma e sul retro due scene: la prima \u00e8 dedicata al patrono san Bassiano, mentre la seconda rappresenta il Barbarossa nell'atto di consegnare ai notabili di Lodi le insegne della nuova citt\u00e0.\nOnorificenze.\nIl comune di Lodi si fregia del titolo di citt\u00e0 ereditato da \"Laus Pompeia\", antico \"municipium\" romano; tale \"status\" venne formalmente riconosciuto il 3 dicembre 1158 da un diploma imperiale emesso da Federico Barbarossa e confermato dalla Imperial Regia Patente del 24 aprile 1815.\nSociet\u00e0.\nEtnie e minoranze straniere.\nCome molti altri centri dell'Italia settentrionale, nel XXI secolo Lodi \u00e8 diventata una citt\u00e0 multietnica con una presenza significativa di cittadini provenienti dall'estero: risultano infatti residenti nel territorio comunale stranieri, che rappresentano il 15% della popolazione totale. Le dieci comunit\u00e0 pi\u00f9 numerose sono le seguenti:\nTradizioni e folclore.\nLa festa di san Bassiano.\nIl 19 gennaio di ogni anno si svolge la festa patronale di san Bassiano. Le celebrazioni religiose si aprono la sera precedente in Cattedrale, dove ha luogo la veglia diocesana presieduta dal vescovo. La giornata festiva propriamente detta ha invece inizio la mattina del 19 gennaio, con il corteo delle autorit\u00e0 civiche da palazzo Broletto al Duomo, accompagnate da figuranti in costume medievale; nella cripta, dove sono custodite le spoglie del santo, vengono pronunciati i discorsi ufficiali del sindaco e del vescovo.\nDopo la messa solenne, sotto i portici di palazzo Broletto ha luogo la distribuzione gratuita di \u00ab\"b\u00fc\u0161\u00e8ca\"\u00bb (la trippa cucinata alla lombarda con pancetta, verdure e fagioli), t\u00e8 caldo e vin brul\u00e9; contemporaneamente, nell'arco di tutta la giornata, in piazza della Vittoria si tiene la tradizionale fiera di san Bassiano. Nel pomeriggio, dopo la celebrazione dei vespri, si svolge infine la cerimonia di consegna delle onorificenze civiche e del premio \u00abIl Fanfullino della riconoscenza\u00bb, attribuito ai lodigiani che si distinguono nei campi dell'impegno sociale e della promozione culturale o scientifica.\nLa festa di santa Lucia.\nLodi \u00e8 una delle citt\u00e0 del nord Italia in cui santa Lucia \u00e8 venerata come portatrice di doni: secondo la tradizione, nei giorni antecedenti la ricorrenza del 13 dicembre, i bambini elencano i regali desiderati in una lettera che dev'essere poi inserita nell'urna collocata per l'occasione in Duomo, ai piedi della statua della santa. I preparativi per la festa hanno inizio in uno dei primi pomeriggi del mese, quando in citt\u00e0 si svolge la \u00abveglia di santa Lucia\u00bb, una manifestazione riservata ai bambini della scuola primaria e dell'infanzia. Inoltre, dall'8 dicembre alla mezzanotte del 12 dicembre, in piazza della Vittoria si tiene l'antica fiera di santa Lucia, con bancarelle per la vendita di giocattoli, dolciumi e articoli di artigianato.\nIl mercato.\nIl mercato ambulante del centro storico \u00e8 una delle tradizioni popolari pi\u00f9 antiche e significative della citt\u00e0. Al sabato e alla domenica si svolge nell'omonima piazza, mentre al marted\u00ec e al gioved\u00ec ha luogo in piazza della Vittoria. \u00c8 costituito da un numero di banchi variabile tra 75 e 78; presso quelli specializzati in generi alimentari \u00e8 possibile trovare i prodotti tipici della cucina locale.\nIl Palio dei rioni.\nDal 1986 ha luogo ogni anno il \u00abPalio dei rioni\u00bb, una rievocazione storica che consiste in una serie di sfide fra gli antichi quartieri della citt\u00e0. La giornata del Palio inizia nella Cattedrale, con una messa solenne presieduta dal vescovo; in seguito alla sfilata in costume tradizionale, si svolge la \u00abgara degli anelli\u00bb, durante la quale un fantino monta su un cavallo di legno e ferro e, spinto da due atleti, deve cercare di infilare con la sua lancia quattro anelli posti sul perimetro del quadrilatero di piazza della Vittoria, nel minor tempo possibile. La manifestazione prosegue con la \u00ab\"cursa dei cav\u00e0i\"\u00bb, nella quale i concorrenti devono far percorrere tre giri della piazza al cavallo montato dal fantino, cercando di arrivare per primi al traguardo posizionato davanti al sagrato del Duomo. Il rione proclamato vincitore in base alla classifica delle varie prove riceve \u00ab\"el bast\u00f3n de san Bassan\"\u00bb dalle mani del sindaco della citt\u00e0. Talvolta la graduatoria finale \u00e8 determinata anche dall'esito di alcune competizioni che si svolgono sul fiume Adda durante l'estate, tra cui un concorso per barche allegoriche, una gara di canoa e una di \u00abbiciclette fluviali\u00bb. Il Dipartimento per lo sviluppo e la competitivit\u00e0 del turismo ha attribuito al Palio di Lodi il titolo di \u00abpatrimonio d'Italia per la tradizione\u00bb, un riconoscimento volto a valorizzare le manifestazioni folcloristiche di maggior rilievo a livello nazionale.\nQualit\u00e0 della vita.\nLa seguente tabella riporta le posizioni occupate dal comune di Lodi nella graduatoria pubblicata ogni anno da Legambiente nell'ambito del rapporto \u00abEcosistema urbano\u00bb sulla qualit\u00e0 ambientale delle citt\u00e0 capoluogo di provincia. Fra la 18\u00aa e la 20\u00aa edizione della ricerca, i comuni sono stati valutati separatamente a seconda della popolazione; Lodi \u00e8 stata collocata nel gruppo delle \u00abcitt\u00e0 piccole\u00bb.\nCultura.\nBiblioteche.\nLa Biblioteca comunale Laudense ha antiche origini e fu aperta al pubblico nel 1792: la sua sezione storica custodisce circa volumi tra incunaboli, cinquecentine, codici miniati e manoscritti, oltre a preziose stampe e carte geografiche. Il fondo moderno \u00e8 invece costituito da pi\u00f9 di volumi.\nUniversit\u00e0 e ricerca scientifica.\nDal 2005 \u00e8 attivo a Lodi un polo scientifico-universitario, composto dal Parco Tecnologico Padano e da alcune strutture dell'Universit\u00e0 degli Studi di Milano.\nIl Parco Tecnologico Padano \u00e8 uno dei pi\u00f9 importanti centri di ricerca a livello europeo nel campo delle biotecnologie agroalimentari.\nIl polo dell'Universit\u00e0 degli Studi di Milano comprende la sede della facolt\u00e0 di medicina veterinaria, progettata dall'architetto giapponese Kengo Kuma, accanto alla quale si trovano un centro zootecnico didattico-sperimentale e un ospedale veterinario costituito da strutture didattiche e cliniche per equini, bovini, suini, ovini, caprini e animali da compagnia. Ha inoltre sede in citt\u00e0 il Centro di Ricerca per le Produzioni Foraggere e Lattiero-Casearie, nato dall'accorpamento dell'Istituto Sperimentale per le Colture Foraggereretto dal 1948 al 1976 dall'illustre agronomo Giovanni Haussmanncon l'Istituto Sperimentale Lattiero-Caseario e l'Istituto Sperimentale per la Zootecnia dei Bovini da Latte.\nA Lodi \u00e8 operativa anche una sede distaccata dell'Universit\u00e0 degli Studi della Repubblica di San Marino.\nScuole.\nNel territorio comunale sono presenti 17 scuole dell'infanzia, 12 scuole primarie, 6 scuole secondarie di primo grado, 9 scuole secondarie di secondo grado e 4 centri di formazione professionale.\nMusei.\nA Lodi hanno sede alcuni importanti musei, tra cui il Museo civico, la Collezione anatomica Paolo Gorini, il Museo di scienze naturali, il Museo del tesoro del tempio dell'Incoronata, il Museo diocesano di arte sacra e il Museo della stampa e stampa d'arte.\nMedia.\nSi trovano in citt\u00e0 la redazione del quotidiano locale \"il Cittadino\" e una sede distaccata dell'emittente televisiva Telepace.\nArte.\nLodi \u00e8 rinomata per la sua produzione di ceramica artistica. Attestata sin dal XV secolo, l'attivit\u00e0 conobbe una decisa espansione tra il Settecentocon le fabbriche Coppellotti, Rossetti e Ferrettie l'Ottocento, grazie ai Dossena. Fra i principali soggettiriprodotti in monocromia turchina e in policromiafigurano paesaggi con rovine, nature morte, motivi floreali, scenette popolari e cineserie. La produzione contemporanea di ceramica artistica lodigiana \u00abVecchia Lodi\u00bb si concentra sulla rivisitazione dei modelli stilistici della manifattura Ferretti. Lodi \u00e8 annoverata fra le \u00abCitt\u00e0 della Ceramica \u2013 Ceramica Artistica Tradizionale\u00bb, marchio di cui si fregiano i numerosi laboratori artigiani.\nNegli anni cinquanta del Novecento la citt\u00e0 fu sede di due competizioni di pittura: il premio \u00abCitt\u00e0 di Lodi\u00bb (1950) e il concorso \u00abLodi e il mondo del latte\u00bb (1956), indetti rispettivamente in occasione della seconda e della quinta Fiera del Latte.\nCucina.\nLa gastronomia lodigiana \u00e8 prevalentemente caratterizzata dai prodotti caseari. Il pi\u00f9 rinomato tra i formaggi locali \u00e8 il Grana Padano DOP, che nella sua migliore produzione prende il nome di Granone Lodigiano PAT. Il Granone, in particolare, \u00e8 considerato il \u00abcapostipite\u00bb di tutti i formaggi grana: un tempo era di colore giallo, in quanto alla pasta veniva aggiunto dello zafferano; inoltre, non venendo pressato, durante la stagionatura espelle siero, formando la caratteristica \u00ablacrima\u00bb. Le forme giovani vengono tagliate a met\u00e0 e raschiate con un apposito attrezzo: mediante questa tecnica si ottengono delle sfoglie sottilissime, note come \"raspad\u00fcra\". Altri formaggi tipicamente lodigiani sono il mascarpone PAT e il pannerone PAT, entrambi preparati con la panna. Frittate, zuppe e insaccati di maiale rappresentano le altre specialit\u00e0; esistono anche numerosi dolci tipici, quali la Tortionata PAT, gli Amaretti Fanfullini e gli Gnam-gnam.\nEventi.\nIl \u00abFestival dei sette peccati capitali\u00bb, promosso dal comune, si \u00e8 articolato in sette edizioni che hanno avuto luogo nella primavera di ogni anno dal 2003 al 2009, richiamando oltre presenze per ognuno degli episodi. Ciascuna delle sette edizioni \u00e8 stata caratterizzata da eventi culturali, dibattiti, mostre e laboratori dedicati a uno dei sette vizi capitali della tradizione filosofica occidentale. Negli anni successivi, la rassegna \u00e8 stata sostituita dai festival \u00abComportamenti umani\u00bb (2010-2015) e \u00abGenerare futuro\u00bb (2016-2017).\nA partire dal 2010 si svolge ogni autunno in citt\u00e0 il \u00abFestival della fotografia etica\u00bb, una delle esposizioni di fotografia documentaria pi\u00f9 rilevanti su scala internazionale.\nGeografia antropica.\nUrbanistica.\nNei primi secoli di vita della citt\u00e0, lo sviluppo urbanistico procedette lentamente: il corpo di fabbrica della Cattedrale, la cui costruzione fu intrapresa tra il 1158 e il 1160, venne completato oltre cento anni dopo, se si escludono i rimaneggiamenti successivi; alla fine del XII secolo sorse la chiesa di San Lorenzo, mentre San Francesco e il primo nucleo di palazzo Broletto risalgono agli ultimi decenni del Duecento. Il secolo seguente ha lasciato in eredit\u00e0 il palazzo Vistarini, il Castello e la chiesa di Sant'Agnese. Nel tardo Quattrocento, ricordato come il periodo di massimo splendore della citt\u00e0, sorsero numerosi nuovi edifici, tra cui il palazzo Mozzanica, l'Ospedale Maggiore e il Tempio Civico dell'Incoronata; nella stessa epoca fu consolidato il sistema di fortificazioni difensive che risaliva agli inizi del Duecento. Tra Cinquecento e primo Settecento, infine, videro la luce il complesso di San Cristoforo e il palazzo Modignani.\nL'aspetto attuale del centro storico, tuttavia, si deve prevalentemente alle opere compiute tra Settecento e Ottocento, che alterarono la struttura urbanistica originaria dell'antico nucleo medievale di Lodi. Durante l'epoca austriaca, in particolare, grazie alla ripresa economica si registr\u00f2 un forte sviluppo edilizio che trasform\u00f2 il volto della citt\u00e0 nel segno dell'architettura tardo-barocca: vennero edificate le nuove chiese di Santa Maria del Sole, Santa Maria Maddalena e San Filippo, mentre il palazzo Vescovile fu interamente ristrutturato. Numerosi monasteri ed edifici religiosi minori vennero sconsacrati e in alcuni casi demoliti per fare spazio a nuove abitazioni private; le vie principali, inoltre, furono allargate mediante la rimozione dei paracarri e l'abbattimento dei portici. Risale al medesimo periodo l'apertura dei primi due cimiteri suburbani di Riolo e di San Fereolo. Si procedette anche alla demolizione dei baluardi costruiti durante la dominazione spagnola del Seicento; al loro posto venne disegnata una strada di circonvallazione lunga , che raccordava tutte le porte della citt\u00e0, impiegate da secoli come barriere daziarie. Nel 1835, il segmento meridionale della circonvallazione fu trasformato in \"passeggio pubblico\".\nA met\u00e0 dell'Ottocento, l'abitato di Lodi era ancora interamente racchiuso entro le mura medievali; all'esterno del perimetro della citt\u00e0 murata, oltre a numerosi cascinali, si trovavano alcuni borghi (San Grato, San Fereolo e San Bernardo), posti in corrispondenza degli incroci stradali tra la viabilit\u00e0 regionale e quella locale, a una distanza variabile tra i 2 e i 5\u00a0km dal centro cittadino. Questo articolato assetto urbanistico venne modificato nel 1861 dall'apertura della linea ferroviaria Milano-Bologna, che toccava Lodi lambendo la parte meridionale del nucleo abitato: la strada ferrata, infatti, rappresent\u00f2 l'ostacolo principale quando, nei decenni successivi, la citt\u00e0 cominci\u00f2 con lentezza a espandersi nelle aree limitrofe all'anello di circonvallazione delle mura.\nTra il 1864 e gli inizi del Novecento vennero realizzati numerosi interventi urbanistici: dei due cimiteri di Riolo e San Fereolo, venne ampliato il primo mentre l'altro fu dismesso; nel 1886 fu intrapresa inoltre la costruzione del Cimitero Monumentale (pi\u00f9 noto come \"Maggiore\"). Per quanto riguarda la rete stradale, le opere pi\u00f9 importanti furono l'edificazione del nuovo ponte sull'Adda in muratura, la riqualificazione della zona di piazza della Vittoria, l'ampliamento di piazza Ospitale e la costruzione di un asse viario tra la stazione ferroviaria e il centro storico, con l'apertura di viale Dante e di piazza Castello. A livello di infrastrutture, nel 1880 furono inaugurate quattro tranvie extraurbane a vapore: la Milano-Lodi, la Lodi-Treviglio-Bergamo, la Lodi-Sant'Angelo e la Lodi-Crema-Soncino. Nel medesimo periodo, ebbe luogo un rapido processo di urbanizzazione del quadrilatero compreso tra il pubblico passeggio e la ferrovia: ad alcuni insediamenti produttivi, si aggiunse nel 1904 il primo lotto di abitazioni popolari. Contemporaneamente, ancora pi\u00f9 a sud, sorsero i primi grandi complessi industriali: il Linificio Canapificio Nazionale in zona San Fereolo e le Officine Meccaniche Lodigiane presso la localit\u00e0 Camolina.\nDopo una fase di moderata crescita tra gli anni venti e la seconda guerra mondiale, a partire dal 1955 lo sviluppo della citt\u00e0 si fece sempre pi\u00f9 rapido e cominci\u00f2 a interessare entrambe le sponde dell'Adda: vennero creati nuovi quartieri, tra cui quello delle \u00abcase Fanfani\u00bb (a ovest del centro storico) e il \u00abvillaggio Oliva\u00bb (a sud-ovest), entrambi realizzati nell'ambito del piano INA-Casa. Tra gli anni settanta e i duemila, oltre al compimento di un sistema di strade tangenziali, ebbe luogo la dismissione di gran parte del patrimonio edilizio industriale, riconvertito in nuove aree residenziali.\nEconomia.\nAgricoltura e allevamento.\nL'agricoltura e l'allevamento sono di fondamentale importanza per Lodi e per il suo territorio fin dal Medioevo. A testimonianza di quanto il settore primario sia tuttora significativo, i dati riferiscono di aziende nel territorio della provincia che producono soprattutto mais (47% della superficie agricola utilizzata) e foraggi (24% della SAU). Per quanto riguarda il territorio comunale, sono attive invece 84 aziende e la superficie agricola utile \u00e8 costituita da , dei quali il 48% coltivati a mais; sono presenti inoltre capi bovini e capi suini.\nPer garantire e promuovere le eccellenze del settore, oltre che tutelare l'ambiente, il benessere degli animali e la salute dei consumatori, nel 2004 fu fondato il comitato del marchio \u00abLodigiano Terra Buona\u00bb.\nIndustria e artigianato.\nI primi stabilimenti industriali nati a Lodi erano legati alla trasformazione dei prodotti del settore primario: il Lanificio Varesi (1868), la Polenghi Lombardo che fu la prima azienda in Italia a trattare a ciclo completo il latte (1870), le Officine Sordi che costruivano macchine per il settore lattiero-caseario (1881), il Linificio Canapificio Nazionale (1909). Fra le altre industrie presenti in citt\u00e0, particolarmente sviluppato era il settore meccanico: erano attive per esempio le Officine Meccaniche Lodigiane (1908), le Officine Meccaniche Folli-Gay (1922), le Officine Curioni (1925) e le Officine Elettromeccaniche Adda (1926). Queste ultime negli anni ottanta furono acquistate dalla multinazionale ABB, che nel 1994 vi trasfer\u00ec il proprio centro mondiale per la costruzione di trasformatori, di interruttori per l'alta tensione e di sottostazioni elettriche; nel 2016 l'impresa contava circa 230 dipendenti.\nNel 1944 si cominci\u00f2 a estrarre il gas metano dai pozzi della vicina Caviaga e a sperimentarne le applicazioni nel locale centro studi dell'Agip. Il cane a sei zampe, logo della compagnia, sarebbe ispirato al fantastico drago Tarantasio che avrebbe infestato il lago Gerundo: quando fu scoperto il metano in quelle zone, infatti, si immagin\u00f2 che l'animale, un tempo guardiano delle paludi e poi scomparso sotto terra dopo la loro bonifica, fosse riapparso in forma di gas. Lodi fu la prima citt\u00e0 in Italia a servirsi del metano per usi domestici e industriali. Sempre nell'ambito dell'industria petrolchimica, dal 1963 ha sede a Lodi la Viscolube, che si occupa di riciclaggio di oli lubrificanti usati attraverso un processo di ri-raffinazione. Nel 2007 il fatturato \u00e8 stato di 100 milioni di euro e l'azienda impiegava 170 dipendenti.\nAl confine del territorio municipale di Lodi, in un'area di competenza dei comuni di Montanaso Lombardo e Tavazzano con Villavesco, sorge una grande centrale termoelettrica di propriet\u00e0 della EPH, alimentata a gas naturale. La centrale, con una potenza installata di , \u00e8 una delle pi\u00f9 importanti d'Italia e nel 2019 contava 73 dipendenti. Il primo nucleo, realizzato nel 1952 nell'ambito del Piano Marshall, fu inaugurato da Enrico Mattei e dal presidente del Consiglio Alcide De Gasperi; gli impianti attuali sono stati attivati in diversi scaglioni tra il 2002 e il 2010. La centrale preleva l'acqua di raffreddamento dal canale Muzza, dal canale Belgiardino e dal fiume Adda.\nAl giorno d'oggi le industrie pi\u00f9 sviluppate sono quella casearia (il Lodigiano \u00e8 una delle 14 aree in cui \u00e8 concentrata la produzione del Grana Padano) e quella artigianale, in particolare nei settori della ceramica e della cosmesi (L'Erbolario).\nServizi.\nFra le pi\u00f9 importanti imprese dell'ambito dei servizi si annovera Zucchetti, che opera nel settore software e hardware; con circa dipendentidi cui solo a Lodie un fatturato di oltre un miliardo di euro, \u00e8 uno dei leader italiani nel campo dell'informatica.\nLodi ha inoltre una notevole attivit\u00e0 bancaria: la Banca Popolare di Lodi, fondata dall'attivista Tiziano Zalli nel 1864, \u00e8 stata la prima banca popolare sorta in Italia; dal 2007 fa parte del gruppo Banco Popolare (poi diventato Banco BPM), terzo polo bancario a livello nazionale.\nNel 1997, Lodi fu una delle prime citt\u00e0 a essere cablata con la fibra ottica nell'ambito del progetto Socrate di Telecom Italia, finalizzato a creare una rete per la TV via cavo e per la trasmissione di dati.\nAgli inizi del XXI secolo, prima della grande recessione, la citt\u00e0 benefici\u00f2 di una notevole crescita economica grazie al rifiorire delle attivit\u00e0 commerciali, all'ampliamento del sistema di strade tangenziali e allo sviluppo di tecnologie per l'ambiente (in virt\u00f9 della discreta frazione di rifiuti riciclabili prodotti dai lodigiani e della tecnologia del teleriscaldamento).\nTurismo.\nLodi ha fatto parte del circuito delle citt\u00e0 d'arte della Pianura Padana dal 1999 al 2018, anno di scioglimento dell'ente. A partire dagli anni duemila il turismo ha rappresentato un settore in forte espansione sul territorio: nel 2006, per esempio, sono stati registrati arrivi, con un incremento del 116% rispetto a tre anni prima.\nOltre al turismo culturale, particolarmente importante \u00e8 quello naturalistico, in virt\u00f9 anche dell'efficiente rete ciclabile che dal capoluogo si diparte in tutto il territorio. Il turismo enogastronomico si concentra soprattutto nei mesi compresi fra ottobre e dicembre, durante i qualia partire dal 1988si svolge la \u00abrassegna gastronomica del Lodigiano\u00bb.\nInfrastrutture e trasporti.\nStrade.\nLodi \u00e8 un nodo stradale di importanza regionale: la citt\u00e0 \u00e8 servita dalla strada statale 9 Via Emilia e da numerose strade provinciali, tra cui la ex SS 235 Pavia-Brescia e la ex SS 472 Treviglio-Lodi. Le strade convergenti sulla citt\u00e0 sono raccordate dalle tangenziali Sud ed Est, che formano un semianello (interrotto nel settore nord-ovest) con caratteristiche di superstrada.\nNelle vicinanze transita inoltre l'Autostrada del Sole; l'uscita \u00abLodi\u00bb, posta nel territorio comunale di Pieve Fissiraga, si trova 6\u00a0km a sud-ovest della citt\u00e0.\nFerrovie e tranvie.\nLa stazione di Lodi \u00e8 posta sulla ferrovia Milano-Bologna ed \u00e8 servita principalmente da treni suburbani, regionali (Milano-Piacenza) e regionali veloci (Milano-Bologna e Milano-Mantova), svolti da Trenord e da TPER, nonch\u00e9 da alcune relazioni a lunga percorrenza operate da Trenitalia. Il traffico \u00e8 prevalentemente pendolare verso il capoluogo lombardo; la stazione serve un ampio bacino d'utenza costituito da viaggiatori provenienti anche dai paesi limitrofi e dal Cremasco.\nFra il 1880 e i primi decenni del Novecento, Lodi fu al centro di una vasta rete di tranvie extraurbane che comprendeva le linee Milano-Lodi, Lodi-Treviglio-Bergamo, Lodi-Sant'Angelo e Lodi-Crema-Soncino, permettendo di collegare la citt\u00e0 con i principali capoluoghi della Lombardia.\nMobilit\u00e0 urbana.\nLa citt\u00e0 \u00e8 dotata di una rete urbana di autobus gestita dalla societ\u00e0 STAR Mobility, che fornisce il servizio attraverso le corse di sette linee.\nLa compagnia STAR, che ha sede a Lodi dal 1922, adempie anche alla gestione di numerose linee interurbane e ai collegamenti con i principali centri abitati della regione.\nAmministrazione.\nLa storia amministrativa del Comune di Lodi dall'istituzione della Repubblica Italiana a oggi pu\u00f2 essere suddivisa in due fasi: per i primi trent'anni si sono succeduti esclusivamente sindaci della Democrazia Cristiana, mentre dal 1975 in avanti la citt\u00e0 \u00e8 stata amministrata prevalentemente da esponenti di sinistra o di centro-sinistra.\nAltre informazioni amministrative.\nIl comune fa parte del consorzio di gestione del Parco Adda Sud, la cui sede si trova a Lodi.\nNel 1877 furono annessi al territorio municipale i comuni suburbani di Chiosi Uniti con Bottedo e Chiosi d'Adda Vigadore. Il termine \u00abchiosi\u00bb, di origine dialettale, indicava le terre agricole circostanti la citt\u00e0 di Lodi, analogamente ai pi\u00f9 noti Corpi Santi intorno a Milano.\nSport.\nLo sport a Lodi si articola in numerose attivit\u00e0. Societ\u00e0 e atleti lodigiani hanno conseguito titoli a livello italiano e internazionale.\nLa disciplina sportiva pi\u00f9 seguita \u00e8 per tradizione l'hockey su pista. La principale squadra della citt\u00e0, l'Amatori Lodi, ha conquistato quattro scudetti, quattro Coppe Italia, due Supercoppe italiane, una Coppa di Lega, una Coppa delle Coppe e una Coppa CERS. L'attivit\u00e0 maggiormente praticata resta tuttavia il calcio; la societ\u00e0 lodigiana A.S. Fanfulla fu protagonista nel campionato di Serie B tra gli anni trenta e gli anni cinquanta, aggiudicandosi poi nel 1984 una Coppa Italia Serie C.\nIn citt\u00e0 sono in funzione molti impianti sportivi, tra cui lo Stadio Dossenina e il PalaCastellotti."}
{"id": "8509", "revid": "125103075", "url": "https://it.wikipedia.org/wiki?curid=8509", "title": "Alogeni", "text": "Gli alogeni (dal greco \"\u1f05\u03bb\u03c2 (h\u00e0ls) + \u03b3\u03b5\u03bd\u03bf\u03c2 (ghenos)\", generatore di sali) o elementi del gruppo 17 della tavola periodica sono: fluoro (F), cloro (Cl), bromo (Br), iodio (I) e astato (At). L'astato \u00e8 un elemento radioattivo molto raro. Anche l'elemento artificiale tennesso (Ts) appartiene a questo gruppo, ma ne sono stati prodotti solo pochi atomi e le sue propriet\u00e0 chimiche sono poco note. Nella nomenclatura precedente questo gruppo era denominato VIIB o VIIA a seconda di diverse convenzioni usate in Europa e negli Stati Uniti d'America. Gli alogeni reagiscono con quasi tutti gli elementi della tavola periodica, e formano composti ionici o covalenti che sono spesso usati come materiali di partenza per la sintesi di altri composti sia inorganici che organici.\nStoria ed etimologia.\nNel 1842 il chimico svedese barone J\u00f6ns Jakob Berzelius propose il termine \"alogeni\" \u2013 \u1f05\u03bb\u03c2 (\"h\u00e1ls\"), \"sale\" o \"mare\", e \u03b3\u03b5\u03bd- (\"ghen-\"), da \u03b3\u03af\u03b3\u03bd\u03bf\u03bc\u03b1\u03b9 (\"gh\u00edghnomai\"), \"generare\" \u2013 per i quattro elementi (fluoro, cloro, bromo e iodio) che formano composti chiamati sali con i metalli. La parola \"alogeno\" in realt\u00e0 era stata proposta per la prima volta nel 1811 da Johann Schweigger come nome per il cloro, appena scoperto. Per questo elemento, per\u00f2, fu scelto il termine proposto da Davy mentre la parola sostenuta da Schweigger fu tenuta, su suggerimento di Berzelius, come nome per il gruppo di elementi che contiene il cloro.\nFonti.\nIl fluoro \u00e8 l'alogeno pi\u00f9 abbondante sulla crosta terrestre, dove \u00e8 il 13\u00ba elemento per abbondanza ed \u00e8 presente solo come ione fluoruro. La concentrazione di fluoruro nel mare \u00e8 invece solo 1,3 ppm, perch\u00e9 i fluoruri sono tipicamente sali insolubili. Il fluoro e i suoi composti si ottengono principalmente dal minerale fluorite CaF2. Il cloro \u00e8 invece il 20\u00ba elemento per abbondanza sulla crosta terrestre, mentre \u00e8 presente nel mare con una concentrazione circa 1,8%. Tramite il processo cloro-soda a partire da salamoie si producono ogni anno 40 milioni di tonnellate di cloro, e circa altrettante di soda caustica. Il bromo \u00e8 il 62\u00ba elemento per abbondanza sulla crosta terrestre (\u22480,4 ppm); nel mare la concentrazione \u00e8 invece 65 ppm. Il bromo \u00e8 ricavato da salamoie o dal mare; annualmente se ne produce una quantit\u00e0 che \u00e8 circa un centesimo rispetto al cloro. Lo iodio \u00e8 il 64\u00ba elemento per abbondanza sulla crosta terrestre, mentre nel mare la concentrazione \u00e8 solo 0,06 ppm. Si ricava da salamoie o dal NaIO3 contenuto nel nitrato del Cile.\nTossicit\u00e0 e ruolo biologico.\nIl fluoro elementare \u00e8 estremamente tossico. Sotto forma di fluoruro \u00e8 meno tossico, ma sempre molto velenoso. In piccole quantit\u00e0 il fluoruro \u00e8 essenziale per l'uomo; un corpo umano ne contiene circa , distribuito principalmente nelle ossa e nei denti. Il fluoro viene utilizzato nei dentifrici in basse concentrazioni, poich\u00e9 lo ione fluoruro tende a corrodere lo smalto dei denti trasformandolo in fluoruro di calcio insolubile, che va a depositarsi sopra lo smalto stesso rinforzandolo. Il cloro gassoso \u00e8 tossico, mentre lo ione cloruro \u00e8 essenziale per molte specie, compreso l'uomo. Ad esempio, gli ioni cloruro hanno un ruolo nel cervello nel mediare l'azione dei recettori GABA e sono usati nello stomaco per produrre acido cloridrico. Un corpo umano contiene circa di cloro. Il cloruro entra nella nostra dieta soprattutto come NaCl, il comune sale da cucina. Il bromo elementare \u00e8 molto tossico, mentre come ione bromuro la tossicit\u00e0 \u00e8 minore; un corpo umano ne contiene circa . Lo ione bromuro \u00e8 presente in piccole quantit\u00e0 in tutti gli esseri viventi; nell'uomo sembra non avere alcun ruolo biologico. Lo iodio elementare \u00e8 fortemente tossico; come ione ioduro \u00e8 poco pericoloso, ma in quantit\u00e0 eccessiva provoca ipertiroidismo. Lo iodio \u00e8 un elemento essenziale per l'uomo e gli animali, ma non per le piante. Un corpo umano ne contiene circa per lo pi\u00f9 concentrati nella tiroide. In quantit\u00e0 eccessiva gli alogeni hanno un effetto immunosoppressore ed indeboliscono le capacit\u00e0 cognitive e di coordinamento delle persone. Gli alogeni sono considerati utili per ottimizzare le cosiddette propriet\u00e0 ADMET (Assorbimento, Distribuzione, Metabolismo, Escrezione, Tossicit\u00e0) di potenziali farmaci: migliorano l'assorbimento orale e agevolano l'attraversamento delle barriere biologiche; sono utili per il riempimento delle piccole cavit\u00e0 idrofobiche presenti in molte proteine bersaglio, e prolungano la durata del farmaco.\nApplicazioni.\nIl fluoro elementare \u00e8 usato principalmente nella sintesi di UF6 per l'arricchimento dell'uranio, di SF6 come isolante in trasformatori elettrici, e di ClF3 per produrre fluorocarburi. Il cloro gassoso \u00e8 usato in una miriade di applicazioni. Le principali sono: reagente nell'industria chimica, produzione di PVC, trattamento delle acque, produzione di solventi e sbiancanti. Il bromo e i suoi composti, anche organici, sono usati per molte applicazioni, tra cui coloranti, disinfettanti, prodotti farmaceutici, agrochimici e antifiamma. Lo iodio viene usato in varie applicazioni, tra cui prodotti farmaceutici, mangimi per animali, inchiostri e coloranti, catalizzatori.\nPropriet\u00e0 degli elementi.\nGli alogeni hanno una configurazione elettronica di tipo [Y] ns2 np5, dove Y \u00e8 il gas nobile del periodo precedente, e manca un solo elettrone per completare l'ottetto. Tutti gli alogeni allo stato elementare formano molecole biatomiche volatili. A differenza di quanto si osserva nei precedenti gruppi 13-16, gli alogeni tornano a formare un gruppo sostanzialmente omogeneo, in modo simile al gruppo 1, con propriet\u00e0 che variano in modo regolare e prevedibile (vedi Tabella 1). Ad esempio, le dimensioni atomiche crescono regolarmente lungo il gruppo, come pure le temperature di fusione e di ebollizione. Di conseguenza il fluoro \u00e8 un gas (giallo pallido), il cloro \u00e8 ancora un gas (giallo\u2013verde), il bromo \u00e8 un liquido (rosso scuro) e lo iodio \u00e8 un solido (nero lucido). Gli alogeni sono gli elementi pi\u00f9 elettronegativi dei rispettivi periodi della tavola periodica. L'elettronegativit\u00e0 cala regolarmente lungo il gruppo, e anche l'energia di prima ionizzazione mostra l'andamento atteso, e diminuisce al crescere del numero atomico.\nReattivit\u00e0 chimica e andamenti nel gruppo.\nGli alogeni hanno una chimica completamente non metallica. Nello stato elementare formano molecole biatomiche X2, facilmente volatili. A partire dalla configurazione elettronica ns2 np5 si possono prevedere i numeri di ossidazione \u20131, +1, +3, +5, +7. Il pi\u00f9 comune e pi\u00f9 stabile \u00e8 \u20131, che \u00e8 anche l'unico per il fluoro. Non si osservano invece cationi semplici tipo X+, mentre esistono cationi tipo Br2+, I2+, Cl3+, e molti altri cationi per lo iodio. Cloro, bromo e iodio assumono numero di ossidazione positivo combinandosi con l'ossigeno o con alogeni pi\u00f9 leggeri.\nIn generale tutti gli alogeni sono molto reattivi, e in quantit\u00e0 sufficienti possono essere letali per gli organismi biologici. La reattivit\u00e0 degli alogeni cala lungo il gruppo. Il fluoro \u00e8 l'elemento pi\u00f9 reattivo della tavola periodica, e in condizioni opportune si combina direttamente e spesso violentemente con tutti gli elementi tranne elio, neon e argon. Attacca molti composti chimici trasformandoli in fluoruri; i composti organici spesso bruciano infiammandosi a contatto con il fluoro. Anche i metalli sono attaccati; blocchi di metalli spesso si ricoprono di una pellicola di fluoruri che arresta la reazione, ma metalli in polvere possono bruciare violentemente. La grande reattivit\u00e0 del fluoro \u00e8 in parte attribuibile alla bassa energia di dissociazione del legame F\u2013F (159 kJ/mol), probabilmente dovuta a effetti di repulsione delle coppie di elettroni non coinvolti nel legame. Inoltre, le reazioni del fluoro con gli altri elementi sono fortemente esotermiche. Questi fattori energetici sono naturalmente collegati alle piccole dimensioni e all'elevata elettronegativit\u00e0 dell'atomo di fluoro. Il fluoro \u00e8 l'alogeno che ha la maggior tendenza a formare lo ione X\u2013 in soluzione, come mostrato dall'andamento dei potenziali di riduzione per la reazione X2 + 2e\u2013 \u21c4 2X\u2013. Notare che il potenziale del fluoro lo rende instabile in acqua. F2 \u00e8 quindi un fortissimo ossidante, che pu\u00f2 facilmente produrre stati di ossidazione molto elevati e anche inusuali negli elementi con i quali reagisce (ad esempio IF7, SF6, PtF6, BiF5, AgF2), aiutato dalle piccole dimensioni che permettono di raggiungere numeri di coordinazione elevati. D'altra parte l'energia di ionizzazione del fluoro \u00e8 particolarmente elevata: per questo il fluoro non pu\u00f2 formare cationi.\nGli altri elementi del gruppo sono notevolmente meno reattivi del fluoro, ma restano comunque tra gli elementi pi\u00f9 reattivi della tavola periodica. La loro reattivit\u00e0 cala lungo il gruppo; ad esempio il cloro non reagisce direttamente con carbonio, azoto e ossigeno, come pu\u00f2 fare il fluoro. Scendendo lungo il gruppo cala l'energia di ionizzazione, rendendo possibili stati di ossidazione positivi sempre pi\u00f9 stabili. Per lo iodio si formano facilmente anche cationi come I2+, I3+, I42+ e altri; cloro e bromo danno alcune specie simili, ma risultano pi\u00f9 instabili. Gli alogeni sono tutti solubili in acqua, ma l'entit\u00e0 della reazione con l'acqua e i meccanismi delle reazioni variano. Il fluoro \u00e8 un ossidante cos\u00ec forte da reagire violentemente sviluppando ossigeno:\nIl cloro ha un potenziale di riduzione sufficiente per reagire nello stesso modo, ma questa reazione \u00e8 molto lenta per motivi cinetici, e avviene invece una rapida reazione di disproporzione:\nl'equilibrio \u00e8 spostato a sinistra in ambiente acido e a destra in ambiente basico. Passando a bromo e iodio si hanno simili reazioni di disproporzione, ma in grado sempre pi\u00f9 ridotto.\nGli alogeni formano tra loro moltissimi composti detti \"interalogeni\", di formula generica XY\"n\", dove X \u00e8 pi\u00f9 pesante di Y e \"n\" pu\u00f2 essere 1, 3, 5 o 7. In teoria si potrebbero avere tutte le possibili combinazioni, ma per motivi sterici si formano composti con \"n\" &gt; 1 solo tra alogeni di dimensioni abbastanza diverse, e per \"n\" = 7 esiste solo IF7. Alcuni altri composti interalogeni importanti sono ClF, ClF3, BrF, BrCl, BrF5, ICl. Sono tutti composti molecolari, diamagnetici, ossidanti, spesso instabili. La forma delle varie specie \u00e8 quella prevedibile in base alla teoria VSEPR.\nPseudoalogeni.\nCon il termine pseudoalogeno si indica un insieme di specie chimiche che possiedono propriet\u00e0 molto simili a quelle degli alogeni. Pseudoalogeni sono ad esempio il cianogeno (CN)2 e il tiocianogeno (SCN)2."}
{"id": "8511", "revid": "125896245", "url": "https://it.wikipedia.org/wiki?curid=8511", "title": "Marsala", "text": "Marsala (\"Maissala\" nel dialetto locale, \"Marsala\" in siciliano) \u00e8 un comune italiano di abitanti. \u00c8 il primo comune per popolazione del libero consorzio comunale di Trapani ed il quinto della Sicilia.\nLa citt\u00e0 \u00e8 famosa per lo sbarco di Garibaldi e dei Mille dell'11 maggio 1860 e per la produzione dell'omonimo vino Marsala, per cui, dal 1987, \u00e8 \"Citt\u00e0 del Vino\". Sorge sulle rovine delle due antiche citt\u00e0 puniche di Lilibeo (\"Lilybaeum\" in latino), dal cui nome deriva l'appellativo di \"lilibetani\" per i suoi abitanti, e di Mozia, situata all'interno della Riserva naturale orientata \"Isole dello Stagnone di Marsala\".\nGeografia.\nTerritorio.\nSorge sul capo Boeo, e per questo \u00e8 denominata la \"citt\u00e0 tra i due mari\", essendo bagnata dal Tirreno a nord e dal Mediterraneo a sud. Si affaccia davanti Favignana, del quale costituisce il punto pi\u00f9 vicino, e con le altre Isole Egadi (Levanzo e Marettimo) poco pi\u00f9 distanti. \nVanta un territorio molto vasto, su cui insistono due grandi litorali marini geograficamente opposti. Il litorale nord, che parte dagli Hangar Nervi e racchiude la laguna delle Isole dello Stagnone terminando a Birgi, ed il litorale sud, di formazione sabbiosa, dove nell'immediato entroterra scorre il fiume Sossio all'interno dell'area urbana di Strasatti.\nL'entroterra si sviluppa intorno alla SS 188, in direzione Salemi, fino ad un limite metropolitano posto dall'ospedale Paolo Borsellino. Fino alla fine degli anni 1970 contava all'interno del suo territorio, anche la frazione di Petrosino (che poi con un referendum popolare, eseguito il 1\u00ba luglio 1980, diventer\u00e0 comune autonomo), e raggiungeva quasi 95.000 abitanti.\nIl territorio di Marsala \u00e8 classificato in zona sismica 2 (sismicit\u00e0 media). Negli ultimi 200 anni\nsono stati rilevati tre terremoti di medio-alta intensit\u00e0 tra cui il terremoto del Belice del 15 gennaio 1968.\nClima.\nIl clima \u00e8 mite con punte di 40 gradi in estate e inverni piovosi che oscillano tra i 7 e i 17 gradi.\nStoria.\nDalla fondazione alla dominazione romana.\nCicerone vi fu questore tra il 76 e il 75 a.C. quando la citt\u00e0 si chiamava Lilybaeum, e celebre fu la sua frase dedicata alla citt\u00e0: \nPer via della sua onest\u00e0 e bravura nel suo lavoro fu molto apprezzato, e in quanto era anche un ottimo avvocato fu richiamato due anni dopo per la causa intentata contro il propretore Gaio Verre accusato di aver rubato ai cittadini e allo Stato. Tale causa fu vinta da Cicerone. Al Museo Archeologico Regionale Lilibeo Baglio Anselmi \u00e8 esposto un mezzobusto di Cicerone e gli \u00e8 stata intitolata anche una via.\nNelle acque intorno al suo mare, nel 241 a.C., si \u00e8 combattuta una battaglia navale della prima guerra punica, di cui si conserva la nave punica di Marsala nel Museo Archeologico Baglio Anselmi.\nNel 397 a.C. la colonia fenicia di Mozia, fiorita 8 secoli prima di Cristo sull'isola di Mozia fu invasa e distrutta dal tiranno di Siracusa Dionisio I.\nI superstiti si rifugiarono sulla costa siciliana e potenziarono l'insediamento costiero a cui diedero prima il nome di Lebum che in fenicio vuol dire \"\"verso l'Africa\" e poi il nome di Lilibeo, da \"Lil\u00fdbaion\" ossia \"la citt\u00e0 che guarda la Libia\"\", perch\u00e9, appunto, \"Lybia\" veniva chiamata allora tutta la costa settentrionale dell'Africa. Alcune credenze popolari locali molto antiche, collegano il nome di Lilibeo ad una Principessa, figlia di un sovrano di Mozia.\nLilibeo pass\u00f2 in mano ai romani, che la chiamarono \"Lilybaeum\", nel 241 a.C. per divenire uno dei centri pi\u00f9 importanti del Mediterraneo: nucleo di scambi e commerci, sede del pretore e del questore, fu arricchita di ville ed edifici pubblici, tanto da meritarsi l'appellativo di \"splendidissima urbs\" datole da Cicerone, questore tra il 76 e il 75 a.C., che durante il suo operato a Lilybeo riusc\u00ec a cacciare il propretore Verre, che aveva portato allo stremo la Sicilia e i siciliani stessi. Durante la guerra con i Romani, passarono alla storia diversi assedi e battaglie, passate alla storia con il nome di \"Assedio di Lilibeo\".\nDagli arabi agli spagnoli.\nDevastata dai Vandali all'inizio del V secolo d.C., fu annessa nel VI all'impero di Giustiniano e visse secoli bui, segnati dal disinteresse di Bisanzio e dalle incursioni dei pirati. L'arrivo nell'VIII secolo degli arabo-berberi sotto il contiguo monte Granitola segn\u00f2 anche la ripresa dei traffici commerciali e l'inizio della rinascita della citt\u00e0, che fu chiamata \u0645\u064e\u0631\u0652\u0633\u064e\u0649 \u0639\u064e\u0644\u0650\u064a\u0651\u200e (\"mars\u0101 \u02bfaliyy\") cio\u00e8 \u201cporto di Al\u00ec\u201d, sito presso Punta d'Alga, per poi essere chiamata \u0645\u064e\u0631\u0652\u0633\u064e\u0649 \u0627\u0644\u0644\u0651\u0670\u0647\u200e (\"mars\u0101 ll\u0101h\") cio\u00e8 \u201cporto di Dio\u201d, . La crescita economica e demografica port\u00f2 ad un importante sviluppo urbanistico, improntato al modello arabo. A partire dalla fine dell'XI secolo si susseguirono le dominazioni normanna, sveva, angioina e aragonese. .\nDal Settecento ai giorni nostri.\nDa questo momento bisogna aspettare due secoli per avere un'altra svolta nella storia della citt\u00e0. Alla fine del Settecento l'inglese John Woodhouse ritenne di qualit\u00e0 eccellente il vino prodotto dai contadini locali, definito \"in perpetuum\", visto l'uso di rabboccare le botti in via di svuotamento con vino nuovo, cos\u00ec da mantenerne inalterati i livelli. Caratterizzato da una naturale alta gradazione alcolica, il vino marsalese non era per\u00f2 adatto al trasporto e, per ovviare al problema, Woodhouse speriment\u00f2 con successo l'aggiunta di alcol di buona gradazione garantendone in questo modo la stabilit\u00e0 e creando il marsala. Si deve ai Woodhouse l'esplosione dell'economia marsalese e la messa in opera con propri fondi di numerose opere infrastrutturali, tra cui l'attuale porto.\nA seguito della nascita del Regno delle Due Sicilie, con una legge varata l'11 ottobre 1817, re Ferdinando I di Borbone la inser\u00ec nella Provincia di Trapani.\nL'11 maggio 1860 avvenne lo sbarco di Giuseppe Garibaldi con i suoi Mille che da qui inizi\u00f2 l'unificazione d'Italia. A seguito della nuova riorganizzazione in province del regno, verr\u00e0 reinserita nella nuova Provincia di Trapani.\nAll'inizio del XX secolo, Marsala fu terreno fertile per molti imprenditori interessati alla produzione vinicola, tra cui i Whitaker, gli Ingham e i Florio.\nL'11 maggio 1943 un bombardamento alleato sul centro abitato caus\u00f2 numerose vittime tra i civili e sfregi\u00f2 perennemente il centro storico barocco della citt\u00e0. L'edizione del 13 maggio 1943 del \"New York Times\" riport\u00f2 l'avvenimento con il titolo \"Marsala Wiped Off the Map\" (Marsala cancellata dalle mappe).\nMonumenti e luoghi d'interesse.\nAltro.\nStabilimenti enologici.\nLa produzione del vino su scala industriale fu introdotta in citt\u00e0 nel 1773 dall'inglese John Woodhouse. Molti gli stabilimenti importanti tra cui quelli di Ingham-Whitaker, le cantine Florio, Pellegrino, Cantine Bianchi e Donnafugata.\nSiti archeologici.\nLa zona archeologica di Capo Boeo \u00e8 un'area prospiciente il promontorio, che si affaccia al mare, circondata dalla citt\u00e0 moderna e dal lungomare.\nProprio in questa zona pi\u00f9 occidentale della citt\u00e0 si trovano importanti testimonianze archeologiche: l'\"Insula romana\", di tarda et\u00e0 romano-imperiale (IV secolo d.C.) comprende resti di abitazioni private inquadrate in isolati fra strade lastricate. I grandi ambienti, venuti alla luce nel 1939, presentano pavimenti con ricche decorazioni a mosaico, raffiguranti scene di lotta fra animali selvatici e figure mitologiche. \u00c8 presente anche un ambiente termale.\nNegli anni duemila, dopo avere effettuato prospezioni geomagnetiche in tutta l'area, la Soprintendenza di Trapani ha programmato nuove ricerche archeologiche nell'area demaniale di Capo Boeo, che hanno documentato la presenza di un imponente asse viario lastricato (il \"Decumano Massimo\"). Inoltre nel 2005 \u00e8 stata rimessa in luce una statua di marmo che raffigura Venere Callipige (II secolo d.C.) nel sagrato della chiesa di San Giovanni al Boeo, in occasione dei lavori di restauro. Sono state meglio chiarite le varie fasi di costruzione della chiesa in rapporto alla parte ipogeica, la cosiddetta \"Grotta della Sibilla\", che ingloba una sorgente di acqua dolce, considerata dagli studiosi fondamentale per la fondazione della citt\u00e0 di Lilibeo. Nel mese di luglio del 2008, \u00e8 stato scoperto un edificio dedicato al culto di Iside, una statua frammentaria di marmo che raffigura Iside, e diverse epigrafi: in una \u00e8 attestata la presenza di un tempio di Ercole.\nL'area archeologica di Porta Nuova \u00e8 destinata ad occupare una posizione centrale nel contesto delle citt\u00e0 puniche della Sicilia (Mozia e Lilibeo). Tra il 2007 ed il 2014 sono stati realizzati lavori per la valorizzazione del parco archeologico e delle strutture del Museo Archeologico Lilibeo presso il Baglio Anselmi.\nSiti archeologici:\nAree naturali.\nDi grande attrazione \u00e8 la riserva naturale regionale delle Isole dello Stagnone che prende il nome dall'omonima laguna, nonch\u00e9 arcipelago comprendente diverse isole tra cui Mozia.\nLo Stagnone \u00e8 una laguna diventata riserva naturale perch\u00e9 habitat ideale di riproduzione e di ristoro per tantissime specie animali; tra queste i fenicotteri rosa che sempre pi\u00f9 spesso \u2013 e in gruppi sempre pi\u00f9 numerosi\u00a0\u2013 scelgono lo stagnone ed in particolare l'Isola Grande (comunemente conosciuta come Isola Lunga) come luogo di riposo.\nLo stagnone \u00e8 uno dei pochissimi habitat naturali al mondo per la posidonia, una rara qualit\u00e0 di pianta marina. L\"'Isola Lunga\" \u00e8 raggiungibile a piedi dal promontorio di Birgi, esattamente dall'antica torre d'avvistamento San Teodoro. Sull'isola lunga \u00e8 presente una villa in stile romanico abbandonata. L'arcipelago delle isolette di fronte alla citt\u00e0 di Marsala \u00e8 completato dalle \"Schole\", un'isoletta piccolissima dove si trovano due caseggiati, in passato utilizzati come lazzaretto della citt\u00e0 colpita dalla peste in epoca medievale.\nNel 2015, in occasione dell'Expo 2015 le saline e la laguna dello Stagnone sono state scelte, tramite un concorso indetto da Expo e FAI come luogo del cuore degli Italiani.\nSociet\u00e0.\nEtnie e minoranze straniere.\nAl 31 dicembre 2019 la popolazione straniera residente a Marsala era di 4260 persone, pari all'5,2% della popolazione totale.\nLe nazionalit\u00e0 maggiormente rappresentate erano:\nCultura.\nTradizioni.\nTradizioni sacre.\nSettimana Santa.\nIl Gioved\u00ec Santo si svolge la Processione dei Misteri viventi, una rappresentazione sacra itinerante con nove gruppi di figuranti sulla passione di Cristo. Il giorno successivo il Venerd\u00ec Santo si svolge la Processione del Cristo morto e dell'Addolorata. Inoltre da alcuni anni i riti della Settimana Santa si sono arricchiti di nuovi eventi. L'ultimo Venerd\u00ec di Quaresima si svolge la Via Crucis cittadina serale, il Sabato delle Palme si svolge la Sacra rappresentazione dell'ingresso di Ges\u00f9 a Gerusalemme, la Domenica delle palme dopo la Santa Messa ha luogo la \"scinuta\" della statua della Madonna Addolorata che poi sar\u00e0 portata in processione il Venerd\u00ec Santo, mentre il giorno di Mercoled\u00ec Santo si svolge la Sacra rappresentazione dell'ultima cena.\nMadonna della Cava.\nIl 19 gennaio a Marsala \u00e8 festa locale e patronale. In questa data si festeggia la patrona principale e speciale protettrice della Citt\u00e0 di Marsala, Maria Santissima della Cava. Ogni anno per il 19 gennaio, data del ritrovamento della statua della Madonna della Cava, si svolge una processione e la statua viene portata al Duomo di Marsala, dove viene celebrata la solenne Celebrazione Eucaristica presieduta dal Vescovo di Mazara del Vallo e concelebrata dall'Arciprete di Marsala e da tutti i sacerdoti della forania. Dopo la messa la statua viene riportata al suo Santuario.\nNel 2018, in occasione del 500\u00ba anniversario del ritrovamento della statua, la processione finale culmina per la prima volta con i giochi piromusicali. Per l'occasione \u00e8 stato indetto il giubileo mariano straordinario della citt\u00e0 di Marsala, che si \u00e8 concluso il 19 gennaio del 2019. Il 19 gennaio viene celebrata anche la festa della Polizia municipale, perch\u00e9 la Madonna della Cava \u00e8 stata proclamata anche Patrona della Polizia municipale di Marsala.\nSan Giovanni Battista.\nOgni 24 giugno il Comune con la Parrocchia di San Tommaso di Canterbury (Chiesa Madre) organizza la festa di San Giovanni Battista compatrono di Marsala, festeggiamenti che prevedono una processione che culmina con i fuochi d'artificio sul lungomare cittadino. Da alcuni anni ai festeggiamenti si sono aggiunte altre manifestazioni tra i quali conferenze, dibattiti su alcuni temi attuali (come bullismo, violenza sulle donne e femminicidio), e spettacoli musicali. Ogni anno inoltre sul lungo mare vengono realizzarti i mercatini di piazza. Ogni anno la festa ha un tema diverso.\nManifestazioni.\nNatale.\nDurante le vacanze di Natale, il comune allestisce i mercatini di Natale presso la Via Roma, il presepe in miniatura negli scavi di San Girolamo (adiacente piazza Purgatorio) e presso il Convento del Carmine: \"\nIl Villaggio di Babbo Natale\", realizzato in patrocinio con la locale proloco e presso la contrada Granatello viene realizzato il presepe vivente.\nCalici di stelle.\nOgni anno in estate il comune assieme alle cantine organizza \"Calici di stelle\", una manifestazione enologica. Sono disponibili delle degustazioni.\nCiancioFest.\nOgni anno nella Contrada Ciancio ha luogo nel mese di agosto la manifestazione \"CiancioFest\", una saga paesana dove al suo interno ci sono altre manifestazioni di vario genere, e sono: un festival canoro, una gara di torte, e saghe su alcuni prodotti alimentari. Inoltre nelle varie serate non mancano concerti, spettacoli musicali, teatrali e cominci. All'interno del CiancioFest sono inseriti i festeggiamenti in onore di Maria SS. Madre della Chiesa che prevedono la \"scinnuta\" del simulacro, una novena e un triduo, la processione e i giochi pirotecnici.\nMarsala Expo.\nIl Marsala Expo \u00e8 una fiera campionaria che si tiene nell'area adibita al mercato, ogni anno nel mese di Ottobre.\nManifestazioni garibaldine.\nOgni anno nel mese di maggio per una settimana hanno luogo le manifestazioni garibaldine che rievocano lo sbarco a Marsala di Giuseppe Garibaldi e dei Mille avvenuto l'11 maggio 1860 e che culminano in tale giorno.\nAnniversario dei bombardamenti di Marsala del maggio '43.\nOgni anno l'11 maggio oltre alle manifestazioni garibaldine, ha luogo la cerimonia dell'anniversario dei bombardamenti di Marsala avvenuti l'11 maggio del 1943 e che prevedono la resa degli onori militari ai caduti militari e civili di Marsala con la deposizione della corona d'alloro al monumento ai caduti in Villa del Rosario e l'esecuzione del silenzio d'ordinanza, nonch\u00e9 anche convegni sulla seconda guerra mondiale.\nIstruzione.\nData la forte vocazione vinicola e agricola l'istruzione agraria \u00e8 garantita da un istituto tecnico agrario con una Scuola Enologia fondata dal patriota marsalese Abele Damiani e che porta il nome del suo fondatore, e da un corso di Laurea in Viticoltura ed Enologia del Dipartimento di Scienze Agrarie Alimentari e Forestali (SAAFE) della Scuola Politecnica dell'Universit\u00e0 degli Studi di Palermo con sede a Marsala.\nScuole.\nNel territorio comunale sono presenti:\nNel territorio comunale \u00e8 presente e attivo anche un istituto educativo audiofonolesi.\nUniversit\u00e0.\nUniversit\u00e0 degli Studi di Palermo - Scuola Politecnica Dipartimento SAAFE Corso di Laurea in Viticoltura ed Enologia sede distaccata del Polo Territoriale della Provincia di Trapani - Consorzio Universitario di Trapani.\nMedia.\nRadio.\nA Marsala hanno sede tre radio locali\nGiornali.\nA Marsala sono presenti tre testate giornalistiche locali:\nInoltre, vi hanno sede diverse testate giornalistiche online tra le quali TP24, MarsalaNews, Marsala Live, Prima pagina Marsala, Sicilia Wine Food,Trileggo, ItacaNotizie.\nCinema.\nA Marsala sono stati ambientati vari film tra cui:\nGeografia antropica.\nUrbanistica.\nMarsala \u00e8 costituita dal punto di vista urbanistico da centri abitativi eterogenei e difformi diffusi in tutto il suo territorio \nNella citt\u00e0 abitano circa 35.000 abitanti, mentre 47.000 sono diffusi tra le frazioni e le contrade.\nSi distinguono:\nIl centro di Marsala conserva ancora oggi l'articolazione originale dell'asse viario, sviluppato secondo un disegno tipico dell'et\u00e0 ellenistica (per \"strigas\", vie parallele e ortogonali, in contrapposizione con il modello romano per \"cardi\" e \"decumani\").\nQuesto quadrilatero, delimitato anticamente da una cinta muraria della quale restano quattro bastioni cinquecenteschi, racchiude il centro storico con il quartiere spagnolo, che oggi ospita gli uffici del comune. Il nome attuale del Cassaro \u00e8 Via XI Maggio. \u00c8 la via principale della citt\u00e0 e comincia da Piazza Matteotti e finisce a Porta Nuova, una delle antiche porte della citt\u00e0.\nLe origini delle contrade invece risalgono alla fine dell'Ottocento e ai primi del Novecento e traggono origine dalla spiccata attivit\u00e0 agricola del territorio; molti contadini risiedevano nel centro della citt\u00e0 ma i poderi agricoli distavano anche ore di strada percorribile con carretti o asini e ci\u00f2 costituiva un problema logistico non indifferente nei periodi di intensa attivit\u00e0 (vendemmia, mietitura ecc.); l'esigenza di soggiornare nel luogo di attivit\u00e0 per lunghi periodi diede avvio all'origine del \"chianu\", luogo abitativo temporaneo e successivamente definitivo da cui originano le attuali contrade.\nIl territorio di Marsala nel 1978 \u00e8 stato diviso in circoscrizioni amministrativa per la necessit\u00e0 di gestire l'amministrazione ed i servizi in maniera capillare su un territorio molto articolato. Il comune veniva suddiviso in 7 quartieri urbani e in 7 borgate extraurbane, ridotte successivamente a 5 (San Leonardo-Birgi, Paolini-Bosco, Strasatti, Terrenove-Ciavolotto, Amabilina-Ciancio) ognuna costituita da un numero consistente di contrade. Le circoscrizioni sono poi state soppresse nel 2003\nContrade.\nPeculiarit\u00e0 del territorio comunale di Marsala \u00e8 quella comprendere un altissimo numero di piccoli nuclei abitati che sorgono lungo gli assi viari pi\u00f9 importanti senza soluzione di continuit\u00e0. La maggior parte di essi \u00e8 priva di centro vero e proprio ma ha un \"chianu\" (in lingua italiana \"piano, cortile\"), ossia un piazzale comune attorno al quale si \u00e8 esteso il nucleo abitato.\nIl territorio di Marsala comprende oltre cento contrade, pi\u00f9 o meno abitate in ragione della loro distanza dalla citt\u00e0, distinguendosi tra esse zone d'espansione edilizia nell'immediata prossimit\u00e0 del centro urbano, borghi saldati alla citt\u00e0 dall'espansione urbanistica lungo le vie principali e contrade pi\u00f9 lontane con poche abitazioni sparse.\nDi seguito si riporta l'elenco delle contrade tradizionali:.\nAbbadessa, Addolorata, Alfaraggio, Amabilina, Bambina, Baronazzo Amafi, Bellusa, Berbarello, Berbaro, Biesina, Birgi Novi, Birgi Vecchi, Birgi Nivaloro, Bosco, Bufalata, Buttagana, Canale, Capofeto, Cardilla, Carinume, Casabianca, Casazze, Catenazzi, Chitarra, Ciancio, Ciappola, Ciavolo, Ciavolotto, Colombaio Lasagna, Conca, Cozzaro, Cozzogrande, Cuore di Ges\u00f9, Cutusio, Dammusello, Dara, Digerbato, Ettore Infersa, Falconiera, Florio, Fiumara Sant'Onofrio, Fontana di Leo, Fontanelle, Fornara, Fossarunza, Genodolfo, Giaccatello, Giammabella, Giardinello, Giunchi, Granatello, Gurgo,\nIsola di San Pantaleo, Isola Grande, Isola Santa Maria, Isola La Scuola, Madonna Cava Bufalata, Madonna dell'Alto Oliva, Mamuna, Mandriglie, Matarocco, Messinello, Misilla, Musciuleo, Nasco, Paolini, Pastorella, Pecorume, Perino, Pellegrino, Pispisia, Ponte Fiumarella, Porcospino, Pozzillo, Rakalia, Ranna, Rassameli, Rinazzo, Roccazzello, Salvaggi, San Giuseppe Tafalia, San Nicola, San Silvestro, Sant'Ambrogio, Sant'Anna, Santa Venera, Santi Filippo e Giacomo, San Michele Rifugio, San Leonardo, Santo Padre delle Perriere, Scacciaiazzo, Sinubio, Spagnuola, Stazzone, Strasatti, Sturiano, Tabaccaro, Terrenove, Torrelunga Puleo, Ventrischi, Zizza.\nEconomia.\nL'economia della citt\u00e0 \u00e8 ancora oggi fortemente legata alle attivit\u00e0 vitivinicole, anche se negli ultimi decenni il turismo cresce di anno in anno.\nImportanti sono le produzioni industriali nel settore meccanico, metallurgico, robotico-automatico, nella lavorazione del vetro. Altre importanti produzioni industriali alimentari riguardano il settore dolciario e la produzione di caff\u00e8. Da contorno alla produzione vinicola e dolciaria, negli ultimi anni sono sorte numerose imprese operanti nel packaging alimentare. L'agricoltura dell'entroterra marsalese, quasi monopolizzato dai vigneti, lascia spazio comunque ad importanti produzioni di pomodoro e fragola.\nTuttavia, il turismo, ormai da anni, \u00e8 diventato una fonte di reddito molto importante per la citt\u00e0. Con i suoi 14\u00a0km di costa con spiagge di sabbia bianca e fina, il suo mare cristallino, i facili collegamenti con le adiacenti Isole Egadi e le bellezze naturalistiche delle Saline e dello Stagnone, Marsala rappresenta un'importante localit\u00e0 turistica.\nDal 2009 si svolge \"Siciliamoexpo\" rassegna in cui sono coinvolte aziende siciliane enogastronomiche, artigiane e del turismo e i \"buyer\" stranieri, organizzata dalla Camera di Commercio di Trapani.\nL'evento si svolge nel centro storico di Marsala, in piazza della Repubblica, nel mese di giugno.\nNel 2013 \u00e8 nominata Capitale Europea del Vino.\nNel 2015 , il nome della citt\u00e0 viene accostato al nuovo colore prodotto dall'azienda leader nella grafica e nelle produzioni di tipologie di colori Pantone, che ha creato un nuovo colore basandosi sull'omonimo vino prodotto nel paese.\nInfrastrutture e trasporti.\nTrasporto pubblico locale.\nIl trasporto pubblico locale \u00e8 garantito dallo SMA (Servizio Municipale Autotrasporti Marsala) che gestisce gli autobus di linea urbani e che collegano i vari quartieri del centro storico e del centro urbano, e le zone periferiche e extraurbane di Marsala, le frazioni e anche la vicina citt\u00e0 di Petrosino con il centro urbano e storico di Marsala, con un'autostazione ubicata in pieno centro urbano.\nCollegamenti viari e ferroviari.\nMarsala \u00e8 sede di una delle maggiori aziende di trasporti su pullman che servono il trapanese. \u00c8 attraversata nel verso nord-sud dalla Strada statale 115 Sud Occidentale Sicula che la collega a nord con Trapani e lo svincolo autostradale di \"Marsala\" sull'autostrada A29 ed a sud con Mazara del Vallo. La citt\u00e0 \u00e8 anche punto d'inizio della Strada statale 188 Centro Occidentale Sicula che la attraversa nel senso ovest-est fino a collegarla con Salemi. Sia la \"SP.21\" che la \"Scorrimento Veloce Marsala-Birgi\" collegano la citt\u00e0 al vicino aeroporto di Trapani-Birgi.\nLa linea ferroviaria che attraversa la citt\u00e0 da nord a sud fa parte della linea Alcamo Diramazione-Castelvetrano-Trapani. Diverse sono le fermate dei treni all'interno del territorio marsalese:\nCollegamenti aerei e marittimi.\nLa citt\u00e0 \u00e8 servita dall'aeroporto Vincenzo Florio (la cui pista, nella testata ovest lato mare, ricade in parte nel comune di Marsala, mentre la testata est della stessa pista e l'aerostazione ricadono nel comune di Misiliscemi ), con collegamenti verso le maggiori citt\u00e0 sia italiane che europee, distante circa 13\u00a0km dal centro cittadino.\nDal porto di Marsala gli unici collegamenti di linea sono i traghetti per le isole Egadi, facilmente raggiungibili anche con imbarcazioni private.\nSport.\nHa sede nel comune la societ\u00e0 di calcio Sport Club Marsala 1912, che come massimo risultato ha disputato la Serie C1 e che, dopo la rifondazione nel 2006, ha disputato campionati dilettantistici.\nIl calcio femminile \u00e8 rappresentato dall'A.S.D. Marsala Calcio Femminile, societ\u00e0 fondata nel 2000.\nLa citt\u00e0 ha ben 2 squadre di pallavolo femminile: il Marsala Volley, fondata nel 1972, che attualmente disputa la Serie A2 e la Fly Volley Marsala che milita in Serie B2.\nNel comune ha sede la compagine di basket Pallacanestro Marsala, fondata nel 1972, erede della societ\u00e0 Fiamma Marsala fondata negli anni 1960.\nMarsala ospita la societ\u00e0 di pallamano A.S.D. Il Giovinetto. Praticati sono, inoltre, la vela, il jiu jitsu brasiliano e il kitesurf."}
{"id": "8515", "revid": "125541498", "url": "https://it.wikipedia.org/wiki?curid=8515", "title": "Rodolfo Valentino", "text": " \nFu uno dei pi\u00f9 grandi divi del cinema muto della sua epoca, noto anche per esser stato il sex symbol di quegli anni, tanto che gli fu dato l'appellativo di \"\"Latin Lover'\nBiografia.\nFamiglia.\nTerzo di quattro figli (Beatrice, Alberto e Maria erano i suoi fratelli), era nato a Castellaneta, in provincia di Taranto, da padre italiano, Giovanni Guglielmi, un veterinario ex capitano di cavalleria, originario di Martina Franca, appassionato d'araldica (i suoi studi lo convinsero ad essere imparentato a certi nobili papalini e decise, di conseguenza, di aggiungere al proprio cognome il titolo \"di Valentina D'Antonguella\"), e da madre francese, ma di origine torinese, Marie Gabrielle Bardin (Bardini poi francesizzato in Bardin), dama di compagnia della marchesa del posto.\nStudi.\nA Castellaneta frequent\u00f2 le classi elementari, per proseguire gli studi dapprima (1904) a Taranto, dove si trasfer\u00ec con la sua famiglia in un appartamento sito in via Massari 16, casa del suo migliore amico Vincenzo Albano, e poi (1906) a Perugia, anche in seguito alla difficile situazione che si ebbe dopo la prematura morte del padre, presso l'ONAOSI (Opera Nazionale Assistenza Orfani Sanitari Italiani), dove rimase tre anni. Il caso vuole che in collegio fu ricordato come \"bruttarello\" e fu spesso preso in giro per l'accentuata forma a punta delle sue orecchie. Dal collegio fu radiato a causa della sua indisciplina. Nel 1909 tent\u00f2 di entrare all'Istituto Nautico di Venezia, ma fu scartato per problemi fisici e di vista. Si diplom\u00f2 a Genova in agraria, nell'Istituto \"Bernardo Marsano\" di Sant'Ilario, e infine torn\u00f2 a Taranto.\nL'esperienza a Parigi e l'emigrazione in America.\nDopo qualche mese a Taranto part\u00ec in vacanza per Parigi. Qui si diede alla vita frivola; ben presto rimase senza denaro e fu costretto a chiedere aiuto economico alla famiglia per poter tornare a casa. Questa esperienza non fu poi cos\u00ec negativa, poich\u00e9 affin\u00f2 le sue doti di ballerino. Ritornato a Taranto, decise di partire per l'America per avverare il suo sogno. Ad aumentare il fascino dell'America su Rodolfo contribuirono anche i racconti dei successi del musicista tarantino Domenico Savino che, anni addietro, era partito per l'America. I Guglielmi conoscevano bene la famiglia Savino e la sorella di Domenico talvolta raccontava a Rodolfo della fama del fratello.\nNel 1913 si imbarc\u00f2 sul mercantile \"Cleveland\" e raggiunse New York il 23 dicembre dello stesso anno. Nuovamente Rodolfo rimase in breve tempo al verde e quindi inizi\u00f2 ad intraprendere mestieri di fortuna, come il cameriere e il giardiniere. Grazie all'amico Domenico Savino, che gli regal\u00f2 un tight, si present\u00f2 al Night-Club Maxim, dove riusc\u00ec a fare una buona impressione e venne immediatamente assunto come \"taxi dancer\" (partner a pagamento per balli di coppia). Con le mance cospicue ricevute dalle signore riusc\u00ec a superare il periodo di crisi economica nel quale era incappato. Nel frattempo ebbe dapprima una relazione con la nota ballerina Bonnie Glass, che si era appena separata dal compagno Clifton Webb. Da questa relazione Rodolfo ebbe anche vantaggi economici, poich\u00e9 fu ingaggiato dalla stessa per 50 dollari alla settimana. In seguito Valentino fece coppia con un'altra ballerina, Joan Sawyer, con la quale lavor\u00f2 per sei mesi. Valentino, dopo queste esperienze, si trasfer\u00ec sulla costa occidentale degli Stati Uniti, a San Francisco, dove venne ingaggiato da una compagnia teatrale di operetta. Qui incontr\u00f2 Norman Kerry, vecchia conoscenza newyorkese che lo convinse a trasferirsi a Hollywood. Qui gir\u00f2 una serie di film di secondo piano da comparsa, prima di interpretare \"I quattro cavalieri dell'Apocalisse\" (The Four Horsemen of the Apocalypse, 1921), il film che gli diede il successo a lungo sognato. Al successo arriv\u00f2 anche e soprattutto grazie alla sua bellezza e al magnetismo che la sua figura sprigionava; fu forse uno dei primi sex symbol maschili portati alla ribalta dal cinema; divenne in breve \u2013 forse anche in conseguenza della sua morte precoce \u2013 un'icona destinata ad entrare nella memoria collettiva.\nValentino (come lo chiamavano le sue fan in delirio) recitava e dettava la moda (gli abiti alla Valentino, i capelli alla Valentino, gli stivali alla Valentino e, soprattutto, lo sguardo alla Valentino). Fu il primo \"divo\" \u2013 o, meglio, \"iperdivo\" maschile del cinema degli albori. Altri suoi film importanti furono \"Lo sceicco\" (\"The Sheik\", 1921), \"Sangue e arena\" (\"Blood and Sand\", 1922), \"Aquila nera\" (\"The Eagle\", 1925) e \"Il figlio dello sceicco\" (\"The Son of the Sheik\", 1926), in cui impersonava l'eroe romantico e mascalzone, che col suo fascino magnetico ipnotizzava l'attraente protagonista.\nLa sua casa.\nArrivato al culmine del suo successo, un anno prima della morte Rodolfo Valentino compr\u00f2 una sfarzosa villa sulla collina di Beverly Hills e la battezz\u00f2 \"Nido del falco\". Secondo le poche fotografie scattate, essa era arredata sfarzosamente con lampadari di cristallo e tappeti di valore. La villa era circondata da un parco di circa sei ettari dove Valentino andava a cavallo, coltivando la sua passione, e aveva le sue tenute. Pot\u00e9 viverci solo un anno, fino alla sua morte. Successivamente fu messa all'asta assieme al suo mobilio per pagare i debiti di Rudy, che ammontavano al triplo dei suoi possedimenti. Dopo di questo, il \"Nido del falco\" cambi\u00f2 molti proprietari fino al 2006, anno della sua demolizione. Ora di Rodolfo Valentino rimangono solo foto, testimonianze e alcuni film, tra cui \"Non desiderare la donna altrui\", \"I 4 Cavalieri dell'apocalisse\", \"Sangue e arena\", \"Cobra\", \"Lo sceicco\" e \"Il figlio dello sceicco\", che usc\u00ec nel 1926 subito dopo la sua morte.\nLe sue donne.\nSi dice che il suo sguardo magnetico incantasse senza possibilit\u00e0 di scampo il pubblico, specialmente quello femminile, che per Valentino stravedeva. Subito dopo la morte della madre (1918), Valentino conobbe la sua prima moglie, Jean Acker, in occasione di una festa danzante organizzata dal suo amico Douglas Gerrard (direttore del Circolo Atletico di Los Angeles). Si sposarono il 5 novembre 1919. Dopo appena un mese i due per\u00f2 si separarono. Grazie al film \"La signora delle camelie\", Valentino incontr\u00f2 Natacha Rambova, che sarebbe diventata la sua seconda moglie.\nLa Rambova fu molto importante sia per la sua vita sentimentale che per la sua carriera artistica. A Hollywood era molto apprezzata per gli scenari e i costumi che disegnava. La Rambova era molto ambiziosa e si indignava quando il marito veniva impiegato in ruoli di scarso valore qualitativo. Valentino spos\u00f2 la Rambova, ma, otto giorni dopo il matrimonio, fu arrestato con l'accusa di bigamia, per non aver rispettato una legge californiana che obbligava i divorziati a non contrarre matrimonio prima di un anno dalla sentenza di divorzio. Un anno dopo i due si sposarono definitivamente. La delusione del film \"Il giovane Rajah\" port\u00f2 alla rottura definitiva di Valentino con la Paramount. Fu ingaggiato poi dalla United Artists, che viet\u00f2 per contratto alla Rambova di intervenire sulle scelte artistiche del marito. Anche per questo motivo i due si separarono. Nell'ultimo periodo della sua vita Valentino ebbe una relazione con l'attrice Pola Negri.\nLa sceneggiatrice June Mathis intu\u00ec per prima il fascino che Rodolfo Valentino esercitava sulle donne e fu, in sostanza, l'artefice del suo mito. La Metro le aveva affidato il compito di sceneggiare \"I quattro cavalieri dell'Apocalisse\" di Vicente Blasco Ib\u00e1\u00f1ez, un romanzo di successo, considerato, tuttavia, poco adatto allo schermo, dal quale, contro ogni previsione, riusc\u00ec a trarre un'eccellente sceneggiatura. Richard Rowland, direttore dello Studio, decise allora di ricorrere al suo intuito per la scelta del regista e del protagonista maschile. June Mathis indic\u00f2 Rex Ingram per la regia e impose Rodolfo Valentino per il ruolo di Julio, malgrado le resistenze della Metro, riluttante ad affidare il ruolo di protagonista ad uno sconosciuto. Il 6 marzo 1921 il film usc\u00ec nelle sale di New York, riscuotendo un enorme successo. Rodolfo Valentino entr\u00f2 a passo di tango nella storia del cinema mondiale e nell'immaginario femminile, consolidando il mito dell'amante latino, del cavaliere senza macchia e senza paura che muore giovane, come tragicamente accadde, a soli trentuno anni, all'apice di un successo per molti versi ancora insuperato. Nemmeno il genio dissacrante di Ken Russell (\"Valentino\", 1977, interpretato da Rudolph Nureyev) riusc\u00ec a scalfire il suo mito.\nJune Mathis contribu\u00ec alla sua folgorante e breve carriera anche dopo il successo dei \"Quattro cavalieri\". Firm\u00f2, infatti, la sceneggiatura di \"La signora delle camelie\", dove Valentino interpretava il ruolo di Armand al fianco di Alla Nazimova, regina della Metro e stella delle scene teatrali. Valentino, conscio del richiamo commerciale legato al suo nome, decise, malgrado il diverso parere della Mathis, di firmare un contratto con la Famous Players-Lasky (futura Paramount), che gli proponeva un considerevole aumento retributivo per interpretare \"Lo sceicco\", un film che avrebbe immortalato l'immagine esotica dell'attore, connotandolo, tuttavia, in modo non sempre positivo. L'anno successivo sceneggi\u00f2 \"Sangue e arena\", un altro romanzo di Vicente Blasco Ib\u00e1\u00f1ez intriso d'amore, di fatalit\u00e0 e di morte. Il soggetto calzava molto bene con il temperamento di Valentino, che riusc\u00ec a trasformarsi realisticamente nel torero Gallardo. Un'interpretazione che lo conferm\u00f2 attore di talento oltre che divo di successo, agevolato in questo dalla duttile regia di Fred Niblo che assecond\u00f2 la sua recitazione.\nDopo aver girato \"L'aquila\" nel 1925, diretto da Clarence Brown, considerata una delle sue migliori interpretazioni, Valentino ritorn\u00f2 ad interpretare lo \u201cSceicco\u201d, il ruolo che tanto aveva contribuito alla sua immagine. \"Il figlio dello sceicco\", amplificato dalla sua scomparsa a soli trentuno anni all'apice del successo, diretto da George Fitzmaurice, con Vilma B\u00e1nky come attrice protagonista, usc\u00ec nelle sale il 6 settembre 1926, pochi giorni dopo la morte del suo protagonista, scatenando scene d'isteria collettiva che non hanno pi\u00f9 avuto uguali nella storia del cinema statunitense.\nLe relazioni omosessuali.\nA Valentino vennero attribuite anche delle relazioni omosessuali. Si asserisce che i matrimoni lampo con la Acker prima e con la Rambova poi, entrambe vicine al gruppo di donne lesbiche raccolto intorno alla nota attrice Alla Nazimova, siano stati matrimoni di copertura sia per Valentino che per le rispettive mogli. D'altra parte Valentino ebbe diverse relazioni di lavoro con uomini che contribuirono al suo successo ad Hollywood. Tra queste, quella con il regista de \"I quattro cavalieri dell'Apocalisse\" Rex Ingram e con i colleghi Paul Ivano e Andr\u00e9 Daven. Diverse furono anche le voci riguardo all'amicizia intima e duratura di Valentino con uno dei suoi truccatori personali, Giorgio Rea.\nBen presto la stampa degli Stati Uniti si accan\u00ec contro quella sessualit\u00e0 ambigua di uno \"straniero\" che ora rubava i cuori di tutte le donne americane. Accusato di essere un comune dandy effeminato, corruttore dei costumi, nel 1926 venne insultato da un giornalista del Chicago Herald Examiner come \"piumino per cipria rosa\".\nA conferma delle numerose accuse sulla bisessualit\u00e0 di Valentino, nel 1931 venne pubblicato anche un diario privato dell'attore dove le compromettenti annotazioni non lasciavano dubbi. Il diario verr\u00e0 reso celebre nel 1959 dal regista e scrittore d'avanguardia statunitense Kenneth Anger, che nella sua \"Hollywood Babylonia\" metter\u00e0 a nudo tutti i retroscena e gli scandali della colonia cinematografica di Hollywood, dagli esordi fino agli anni Cinquanta.\nLa morte.\nNessun interprete maschile prima di lui era diventato cos\u00ec famoso a livello mondiale grazie alla \"settima arte\". La sua stella era per\u00f2 destinata a non durare a lungo: si spense infatti all'et\u00e0 di trentuno anni al \"Polyclinic Hospital\" di New York, dov'era stato ricoverato per un malore dovuto ad un'ulcera gastrica, di cui soffriva da tempo, e ad un'infiammazione dell'appendice. Colpito da un attacco di peritonite e sottoposto ad intervento chirurgico, tutto si rivel\u00f2 inutile e alle 12:10 del 23 agosto 1926 Valentino mor\u00ec. Il suo ultimo film, \"Il figlio dello sceicco\", usc\u00ec postumo. All'epoca venne messa in giro la voce che fosse morto avvelenato dal fosforo versato nella sua coppa di champagne da un rivale o una donna gelosa.\nDue cortei funebri.\nScene di isteria e fanatismo, oltre che una trentina di suicidi \u2013 non si sa quanto legati alla sua morte\u00a0\u2013 si registrarono nel giorno dei suoi funerali a New York. Nello stesso giorno furono organizzati due cortei funebri, uno appunto a New York, l'altro a Hollywood; quando, il 30 agosto, il corteo funebre attravers\u00f2 un quartiere di New York, furono decine di migliaia le persone che vi parteciparono. C'era anche una corona con nastro che si diceva inviata da Mussolini e quindici giovanotti in camicia nera, ma un giornale scopr\u00ec che la corona era una trovata del capoufficio stampa delle pompe funebri, il quale aveva anche provveduto a mascherare almeno due dei quindici giovanotti.\nLe sue spoglie furono sepolte nel \"Mausoleo della Cattedrale\" all'Hollywood Memorial Park (ora Hollywood Forever Cemetery) di Los Angeles, California.\nLa donna in nero.\nNegli anni a seguire dal 1927 al 1960, una misteriosa donna, velata di nero, continu\u00f2 a portare dei fiori sulla sua tomba ogni anniversario della morte dell'attore. Nonostante in molte si siano professate come la \"donna in nero\", nessuna ha poi saputo comprovare la veridicit\u00e0 delle sue parole e questa figura \u00e8 tuttora avvolta nel mistero. Alcuni per\u00f2 dicono che fosse una figlia misteriosa. Il mistero ha lanciato una sorta di tradizione, ancora viva adesso, che vede parecchie figure femminili velate di nero portare fiori sulla tomba di Valentino."}
{"id": "8516", "revid": "12222", "url": "https://it.wikipedia.org/wiki?curid=8516", "title": "Settima arte", "text": ""}
{"id": "8520", "revid": "120038172", "url": "https://it.wikipedia.org/wiki?curid=8520", "title": "Roentgenio", "text": "Il roentgenio (vecchio nome temporaneo unununio) \u00e8 l'elemento chimico della tavola periodica degli elementi che ha come simbolo Rg (vecchio simbolo temporaneo Uuu) e come numero atomico il 111. Ha un peso atomico pari a 272 che lo rende uno degli atomi super-pesanti.\nIl roentgenio \u00e8 stato osservato per la prima volta nel 1994 e da allora sono stati sintetizzati diversi isotopi. Il pi\u00f9 stabile ad oggi conosciuto \u00e8 il 281Rg, con un'emivita di circa 20 secondi, che decade in meitnerio mediante fissione spontanea, come altri isotoni N=170.\nStoria.\n\u00c8 stato creato per la prima volta al Gesellschaft f\u00fcr Schwerionenforschung (GSI) di Darmstadt, Germania l'8 dicembre 1994. Sono stati creati solo tre atomi (tutti di Uuu-272), dalla fusione di bismuto-209 e nichel-64 in un acceleratore lineare (il nichel \u00e8 stato bombardato sul bismuto).\nIl nome \"roentgenio\" \u00e8 stato proposto dal team GSI in onore di Wilhelm R\u00f6ntgen, ed accettato come nome permanente il 1\u00ba novembre 2004; prima di questa data era stato temporaneamente battezzato \"unununio\", come in 1-1-1-io, dalla IUPAC.\nA differenza degli altri elementi del gruppo 11, il roentgenio non \u00e8 (e non pu\u00f2 essere) un metallo da conio.\nIsotopi.\nNucleosintesi.\nLa seguente tabella mostra i tentativi di ottenere isotopi dell'elemento 111, mediante combinazioni bersaglio-proiettile che potrebbero formare nuclei composti con Z=111."}
{"id": "8521", "revid": "287204", "url": "https://it.wikipedia.org/wiki?curid=8521", "title": "Particella \u03b2", "text": "La radiazione beta \u00e8 una forma di radiazione ionizzante emessa da alcuni tipi di nuclei radioattivi.\nQuesta radiazione assume la forma di particelle beta (\u03b2), che sono particelle ad alta energia, espulse da un nucleo atomico in un processo conosciuto come decadimento beta. Esistono due forme di decadimento beta, formula_1 e formula_2, che emettono rispettivamente un elettrone e un positrone.\nUn esempio di decadimento formula_1 \u00e8 un neutrone che viene convertito in un protone, un elettrone e un antineutrino elettronico (l'antiparticella del neutrino):\nformula_4\nNel decadimento formula_2 (osservabile in nuclei ricchi di protoni), un protone interagisce con un antineutrino elettronico per dare un neutrone e un positrone (il decadimento diretto del protone in positrone non \u00e8 stato ancora osservato):\nformula_6\nA causa della presenza del neutrino, l'atomo e la particella beta normalmente non rinculano in direzioni opposte. Questa osservazione sembrava violare il principio della conservazione dell'energia e del momento, ma poich\u00e9 una tal cosa non sembrava probabile, Wolfgang Pauli postul\u00f2 l'esistenza di una terza particella neutra il cui nome - neutrino - fu coniato dall'italiano Edoardo Amaldi, stretto collaboratore di Enrico Fermi, che a sua volta elabor\u00f2 una teoria del decadimento beta che ancora oggi pu\u00f2 essere considerata valida entro un ottimo livello di approssimazione. Tale decadimento \u00e8 mediato dalla forza nucleare debole.\nL'interazione delle particelle beta con la materia ha generalmente un raggio d'azione dieci volte superiore, e un potere ionizzante pari a un decimo rispetto all'interazione delle particelle alfa. Vengono bloccate completamente da pochi millimetri di alluminio."}
{"id": "8522", "revid": "228587", "url": "https://it.wikipedia.org/wiki?curid=8522", "title": "Mineralogia", "text": "La mineralogia \u00e8 la scienza che studia la composizione chimica, la struttura cristallina e le caratteristiche fisiche (ad esempio durezza, magnetismo e propriet\u00e0 ottiche) dei minerali, nonch\u00e9 la loro genesi, trasformazione e utilizzo da parte dell'uomo. La classificazione e nomenclatura dei minerali \u00e8 codificata dall'International Mineralogical Association (IMA), composta da varie organizzazioni che rappresentano i mineralogisti nei vari Paesi. Fino al gennaio 2002, le specie mineralogiche riconosciute dall'IMA erano . Di queste circa 150 sono considerate comuni, circa 50 poco comuni e le rimanenti sono classificate come rare o estremamente rare.\nComprende le seguenti sottodiscipline:\nStoria.\nPrime speculazioni, studi, e teorie di mineralogia furono scritte nell'antica Babilonia, nel mondo antico Greco-Romano, nella Cina antica e medievale, e annotate nei \"prana\" di testi sanscriti dell'antica India. Comunque, i primi studi scientifici sistematici di minerali e rocce furono sviluppati nell'Europa post-rinascimentale. Lo studio credibile della mineralogia fu fondato sulle basi della cristallografia e sullo studio microscopico di sezioni di rocce con l'invenzione del microscopio nel XVII secolo.\nEuropa e Medio Oriente.\nGli scrittori dell'Antica Grecia Aristotele (384-322 a.C.) e Teofrasto (370-285 a.C.) furono i primi, nella tradizione occidentale, a scrivere sui minerali e sulle loro propriet\u00e0, cos\u00ec come a darne una spiegazione metafisica. Il filosofo greco Aristotele, nella sua \"Meteorologia\", teorizz\u00f2 che tutte le sostanze conosciute fossero composte dai quattro elementi acqua, aria, terra e fuoco, con le propriet\u00e0 della secchezza, umidit\u00e0, calore, e freddo. Il filosofo e botanico greco Teofrasto nella sua opera \"De Mineralibus\", accett\u00f2 il punto di vista di Aristotele, e divise i minerali in due categorie: quelli affetti da secchezza e quelli affetti da umidit\u00e0.\nLa teoria aristotelica dell'emanazione ed esalazione metafisica (\"anathumiaseis\") includeva le prime speculazioni sulle scienze della terra, integrando la mineralogia. Secondo questa teoria, mentre si supponeva che i metalli congelassero per la perdita di umidit\u00e0, l'esalazione secca di gas (\"pneumatodestera\") era la causa materiale efficiente dei minerali trovati nel suolo terrestre. Il filosofo postul\u00f2 queste idee usando l'esempio dell'umidit\u00e0 sulla superficie terrestre (un vapore umido \"potenzialmente come acqua\"), mentre gli altri erano espulsi dalla Terra stessa, facendo capo agli attributi di caldo, secco, fumoso, e altamente combustibile (\"potenzialmente come fuoco\"). La teoria metafisica di Aristotele, sin dai tempi antichi, ha avuto un grande raggio d'influenza su teorie simili formulate pi\u00f9 tardi in Europa, come ha notato lo storico Berthelot:\n\"La teoria delle esalazioni fu il punto di partenza per le successive idee sulla generazione dei metalli nella terra, che incontriamo con Proclo, e che regn\u00f2 durante il Medioevo.\"\nCon filosofi come Proclo, la teoria del Neoplatonismo venne diffusa anche nel mondo Islamico durante il Medioevo, costituendo anche una base per le idee metafisiche sulla mineralogia nel Medio Oriente medievale. Gli scienziati islamici medievali che si occuparono di questi temi furono molti, includendo gli scienziati persiani Ibn Sina (\u0627\u0628\u0648\u0639\u0644\u0649 \u0633\u064a\u0646\u0627/\u067e\u0648\u0631\u0633\u064a\u0646\u0627) (980-1037 d.C.), che rifiut\u00f2 l'alchimia e le primitive nozioni della metafisica greca sul fatto che i metalli e altri elementi potessero essere trasformati in altri. Comunque, era largamente diffusa nella metafisica del mondo greco antico e in quello medievale l'idea del lento cambiamento in composizione chimica della crosta terrestre. In questo contesto si trova anche lo scienziato Jabir ibn Hayyan (721-815 d.C.), il primo a portare il metodo sperimentale in alchimia. Aiutato dalla matematica pitagorica, scopr\u00ec il metodo di sintesi per l'acido cloridrico, l'acido nitrico, e i metodi per la distillazione e la cristallizzazione (le ultime due sono state essenziali per la comprensione della moderna mineralogia).\nPlinio il Vecchio.\nL'antica terminologia mineralogica greca si \u00e8 tramandata per secoli, con un'ampia diffusione in epoca moderna. Per esempio, la parola greca \u1ffe\u1f00\u03c3\u03b2\u03b5\u03c3\u03c4\u03bf\u03c2 (\"asbestos\" col significato di \"\u00abinestinguibile, inappagabile\u00bb\"), \u00e8 utilizzata per indicare l'amianto a causa dell'aspetto insolito di questo materiale naturale dovuto alla struttura fibrosa dei minerali che lo compongono (il crisotilo, in particolare, che \u00e8 una delle modificazioni polimorfe del serpentino). Tra i primi naturalisti Strabone (58 a.C.-25 d.C.) e Plinio il Vecchio (23-79 d.C.) scrissero entrambi dell'asbestos, delle sue qualit\u00e0, e delle sue origini, con la credenza ellenistica che fosse un tipo di vegetale. Plinio il Vecchio lo elenc\u00f2 come un vegetale comune in India, mentre lo storico Yu Huan (239-265 d.C.) in Cina elenc\u00f2 questo 'straccio ignifugo' come un prodotto dell'antica Roma o Arabia (cinese: Daqin). Bench\u00e9 la documentazione di questi minerali nei tempi antichi non raggiunga quella della moderna classificazione scientifica, esistevano nondimeno ampi scritti di mineralogia. Per esempio, Plinio dedic\u00f2 5 interi volumi della sua opera \"Naturalis Historia\" (77 d.C.) alla classificazione di \"terre, metalli, pietre, e gemme\". Comunque, prima delle opere che decretarono la definitiva fondazione della mineralogia nel XVI secolo, gli antichi riconobbero non meno di 350 minerali da elencare e descrivere.\nGiorgio Agricola, padre della Mineralogia.\nAll'inizio del XVI secolo, gli scritti dello scienziato tedesco Georg Bauer, firmatosi \"Georgius Agricola\" (1494-1555) nel suo \"Bermannus, sive de re metallica dialogus\" (1530) sono considerati essere gli scritti fondanti della mineralogia nel senso moderno del loro studio. Agricola scrisse il trattato come un fisico di citt\u00e0, e facendo esperimenti a Joachimsthal, che era allora un centro ricco di miniere e fonderie metallurgiche industriali. Nel 1544, pubblic\u00f2 il suo lavoro scritto \"De ortu et causis subterraneorum\", che \u00e8 considerato essere una pietra miliare per la moderna geologia fisica. Nella sua opera (in maniera molto simile a Ibn Sina) Agricola critic\u00f2 fortemente le teorie sostenute dagli antichi filosofi greci come Aristotele. Il suo lavoro sulla mineralogia e sulla metallurgia continu\u00f2 con la pubblicazione del \"De veteribus et novis metallis\" nel 1546, e culmin\u00f2 nel suo lavoro pi\u00f9 conosciuto, il \"De re metallica\" del 1556. Era un lavoro impressionante in cui venivano esplicate questioni relative all'estrazione, raffinazione, e fusione dei metalli, affiancate da discussioni sulla geologia dei depositi minerali, sulla topografia, sulla costruzione delle miniere e sulla loro ventilazione. Per i seguenti due secoli questo lavoro scritto \u00e8 rimasto in Europa il testo pi\u00f9 autorevole sulle miniere.\nAgricola svilupp\u00f2 molte teorie mineralogiche sulla base di esperienze pratiche, inclusa la comprensione del concetto di canali di deposito, formati dalla circolazione delle acque del suolo ('succi') in fessure che segue la deposizione delle rocce circostanti. Come verr\u00e0 notato sotto, la mineralogia cinese medievale aveva gi\u00e0 precedentemente sviluppato questo tipo di concetto.\nPer il suo lavoro, Agricola \u00e8 stato fatto conoscere ai posteri come il \"Padre della Mineralogia\".\nDopo le fondamentali opere scritte da Agricola, l'opera \"Gemmarum et Lapidum Historia\" di Anselmus de Boodt (1550-1632) di Bruges \u00e8 ampiamente riconosciuta dalla comunit\u00e0 scientifica come la prima opera definitiva di mineralogia moderna. Il chimico minatore tedesco Johann Friedrich Henckel scrisse il suo \"Flora Saturnisans\" del 1760, che fu il primo trattato in Europa a trattare di minerali geobotanici, bench\u00e9 i cinesi avessero menzionato questi concetti in trattati precedenti del 1421 e del 1664. Inoltre, lo scrittore cinese Du Wan fece chiari riferimenti al rapporto tra precipitazioni e rapporti di erosione nella sua opera \"Yun Lin Shi Pu\" del 1133, prima del lavoro di Agricola del 1546.\nCina ed Estremo Oriente.\nNella Cina antica, la pi\u00f9 antica lista letteraria di minerali \u00e8 databile almeno al IV secolo a.C., con il libro \"Ji Ni Zi\", in cui sono elencati 24 minerali. L'idea cinese della mineralogia metafisica risale almeno all'antica dinastia Han (202 a.C.-220 d.C.). Dal testo del II secolo a.C. dell\"Huai Nan Zi\", i cinesi usano termini di taoismo ideologico per descrivere meteorologia, precipitazioni, i differenti tipi di minerali, la metallurgia e l'alchimia. Bench\u00e9 la comprensione di questi concetti ai tempi di Han fosse di natura taoista, le teorie proposte erano simili a quelle formulate da Aristotele nella sua teoria sulle esalazioni mineralogiche (descritta sopra). A partire dal 122 a.C., i cinesi avevano perci\u00f2 formulato la teoria per la metamorfosi dei minerali, bench\u00e9 alcuni storici come Dubs abbiano notato che la tradizione della dottrina alchemica-mineralogica cinese riporti alla Scuola dei Naturalisti guidata dal filosofo Zou Yan (305 a.C.-240 a.C.). All'interno dell'ampia categoria di rocce e pietre (shi) e metalli e leghe (jin), dai tempi di Han i cinesi avevano centinaia (se non migliaia) di tipi di pietre e minerali listate, oltre che molte teorie sulla loro formazione.\nNel V secolo d.C., il Principe Qian Ping Wang della Dinastia Liu Song scrisse nell'enciclopedia \"Tai-ping Yu Lan\" (circa 444 d.C., dal libro perso \"Dian Shu\", o \"Gestione di tutte le Tecniche\"):\n\"Le cose pi\u00f9 preziose del mondo sono conservate nella regione pi\u00f9 interna di tutte. Per esempio, c'\u00e8 orpimento. Dopo cento anni esso cambia in realgar. Dopo altri cento anni il realgar si trasforma in oro giallo.\"\nNell'antica Cina medievale, la mineralogia divenne fermamente legata a osservazioni empiriche in farmaceutica e medicina. Per esempio, il famoso orologiaio e ingegnere meccanico Su Song (1020-1101) della Dinastia Song (960-1279 d.C.) scrisse di mineralogia e farmacologia nella sua opera \"Ben Cao Tu Jing\" del 1070. Nel suo scritto, egli cre\u00f2 un approccio sistematico per listare vari minerali differenti e il loro uso nei miscugli medicinali, come ad esempio tutte le varie forme conosciute di mica che possono essere usate per curare vari problemi digestivi. Su Song fece anche considerazioni sulla frattura subconcoide del cinabro nativo, sui segni di letti di deposito minerale, e forn\u00ec descrizioni sulla forma dei minerali. In maniera simile ai filoni minerali formati dalla circolazione di acqua del suolo menzionata sopra a proposito dello scienziato tedesco Agricola, Su Song fece affermazioni concernenti il carbonato di rame, come aveva gi\u00e0 fatto prima \"Ri Hua Ben Cao\" nel 970 d.C. con il solfato di rame.\nLo scienziato della Dinastia Yuan, Zhang Si-xiao (morto nel 1332) scrisse un innovativo trattato sulla concezione dei depositi di minerali a partire dalla circolazione delle acque nel suolo e nelle fessure delle rocce, due secoli prima che Georgius Agricola giungesse a simili conclusioni. Nella sua opera \"Suo-Nan Wen Ji\", egli applic\u00f2 questa teoria nel descrivere la deposizione di minerali per mezzo di evaporazione di (o per precipitazione da) acque del suolo in filoni di minerali.\nIn aggiunta alle teorie alchemiche gi\u00e0 accennate, scrittori cinesi pi\u00f9 tardi come il fisico della Dinastia Ming Li Shizhen (1518-1593) mise per iscritto alcune teorie di mineralogia simili a quelle metafisiche di Aristotele, come scrisse nel trattato di farmaceutica \"B\u011bnc\u01ceo G\u0101ngm\u00f9\" (\u672c\u8349\u7db1\u76ee, \"Compendium of Materia Medica\", 1596). Un'altra figura dell'era Ming, il famoso geografo Xu Xiake (1587-1641) scrisse a proposito di depositi mineralogici e micascisti in un suo trattato. Comunque, mentre la letteratura europea sulla mineralogia divenne ampia e varia, gli scrittori delle dinastie Ming e Qing scrissero poco sull'argomento (anche in confronto a ci\u00f2 che era stato prodotto durante l'era Song). Gli unici altri lavori degli di nota composti in queste due ere sono lo \"Shi Pin\" (\"Gerarchia delle Pietre\") di Yu Jun del 1617, e lo \"Guai Shi Lu\" (\"Rocce Strane\") di Song Luo del 1665, e il \"Guan Shi Lu\" (\"Sull'osservazione delle Rocce\") del 1668. Comunque, una figura degna di nota nella dinastia Song \u00e8 Shen Kuo.\nLe teorie di Shen Kuo.\nL'uomo di stato e scienziato della dinastia medievale cinese Song, Shen Kuo (1031-1095) scrisse una sua teoria sulla formazione delle terre, che includeva alcuni aspetti di mineralogia.\nNella sua opera \"Meng Xi Bi Tan\" (\u68a6\u6eaa\u7b14\u8c08; in inglese \"Dream Pool Essays\", 1088), Shen formul\u00f2 delle ipotesi sui processi che presiedevano alla formazione delle terre (geomorfologia); tali teorie erano basate sulle osservazioni di conchiglie marine fossili in uno strato geologico delle Montagne Taihang, a centinaia di chilometri di distanza dall'Oceano Pacifico. Egli infer\u00ec che la terra si era formata per l'erosione delle montagne e per la deposizione di silt, e descrisse quindi l'erosione, la sedimentazione e il sollevamento. In un suo primo lavoro (circa 1080), egli scrisse di un curioso fossile di una creatura apparentemente marina trovata molto nell'entroterra. \u00c8 anche interessante notare che il contemporaneo autore dell'opera \"Xi Chi Cong Yu\" attribu\u00ec l'idea di particolari luoghi sotto i mari in cui serpenti e granchi venivano pietrificati a un Wang Jinchen.\nCon gli scritti di Shen Kuo sulla scoperta dei fossili, si accompagn\u00f2 anche un'ipotesi sui mutamenti climatici con il passare del tempo. Le ragioni di tali supposizioni sono da ricercare nel ritrovamento di centinaia di bamboo petrificati in una zona a clima secco della Cina del nord, quando un'enorme valanga sul letto di un fiume li rivel\u00f2. Shen teorizz\u00f2 che in tempi preistorici, il clima di Yanzhou doveva essere stato molto piovoso e umido come quello della Cina meridionale, dove i bamboo trovano un clima ideale per la crescita.\nIn maniera simile, lo storico Joseph Needham paragon\u00f2 le teorie di Shen con quelle dello scienziato scozzese Roderick Murchison (1792-1871), che ebbe l'ispirazione per diventare geologo dopo aver osservato una provvidenziale valanga. Inoltre, la descrizione di Shen delle deposizioni sedimentarie \u00e8 precedente rispetto a quella di James Hutton, che scrisse la sua innovativa opera (considerata la pietra miliare della geologia moderna) nel 1802. Anche l'influente filosofo Zhu Xi (1130-1200) scrisse su curiosi fenomeni naturali come i fossili, e aveva letto le opere di Shen Kuo.\nMineralogia moderna.\nStoricamente, la mineralogia \u00e8 sempre stata in stretta relazione con la tassonomia dei minerali che formano le rocce; a questo scopo, \u00e8 nata l'Associazione Mineralogica Internazionale (IMA), un'organizzazione i cui membri rappresentano i mineralogisti nei propri Paesi. Le sue attivit\u00e0 includono l'organizzazione dei nomi dei minerali (attraverso la Commissione per i Nuovi Minerali e per i Nomi dei Minerali), la localizzazione dei minerali conosciuti, ecc. Al 2004, ci sono oltre 4.000 specie di minerali riconosciute dall'IMA. Di queste, forse 150 possono essere chiamate \"comuni, \" altre 50 sono \"occasionali, \" e il resto vanno da \"rare\" a \"estremamente rare.\"\nPi\u00f9 recentemente, guidata dai progressi nelle tecniche sperimentali (come la diffrazione neutronica) e la disponibilit\u00e0 di potere computazionale (quest'ultimo ha permesso l'elaborazione di simulazioni su scala atomica molto accurate del comportamento dei cristalli), la scienza ha cominciato a prendere in esame problemi pi\u00f9 generali relativi alla chimica inorganica e alla fisica dello stato solido. Quest'ultima, comunque incentra il suo studio sulle strutture cristalline comunemente incontrate nei minerali che formano le rocce (come le perovskiti, i minerali argillosi e le strutture silicatiche). In particolare, in questo campo si sono fatti dei grandi passi avanti nella comprensione delle relazioni tra la struttura in scala atomica dei minerali e le loro funzioni; in natura, degli esempi prominenti potrebbero essere accurate misurazioni e previsioni delle propriet\u00e0 elastiche dei minerali, che hanno portato a uno sguardo approfondito sul comportamento sismologico di rocce e discontinuit\u00e0 profonde nei sismogrammi del mantello terrestre. A questo scopo, nel loro concentrarsi sulla connessione tra fenomeni su scala atomica e propriet\u00e0 macroscopiche, le scienze dei minerali (come sono ora comunemente conosciute) mostrano forse pi\u00f9 sovrapposizione con la scienza dei materiali di qualsiasi altra disciplina.\nMineralogia fisica.\nNello studio, classificazione e riconoscimento dei minerali vengono considerate alcune loro propriet\u00e0 fisiche e chimiche:\nMineralogia chimica.\nLa chimica mineralogica studia la composizione chimica dei minerali allo scopo di identificarli, classificarli, e categorizzarli, anche come mezzo per studiare la maniera di trarre beneficio dalle loro propriet\u00e0. Ci sono pochi minerali classificati come elementi in s\u00e9, e tra questi ci sono zolfo, rame, argento e oro, in quanto la gran parte dei minerali \u00e8 costituita da un composto chimico, di complessit\u00e0 variabile. Dal punto di vista della divisione dei minerali partendo dal chimismo, molti sono compresi nel gruppo isomorfo, e sono basati su analoga composizione chimica e simili forme dei cristalli. Un buon esempio di classificazione isomorfa potrebbe essere quello del gruppo della calcite, che contiene i minerali calcite, magnesite, siderite, rodocrosite e smithsonite.\nBiomineralogia.\nLa biomineralogia \u00e8 un campo di studi incrociati tra mineralogia, paleontologia, e biologia. Questa disciplina studia come piante e animali stabilizzano i minerali tramite controllo biologico, e la sequenza con cui questi minerali vengono sostituiti dopo la deposizione. La biomineralogia fa uso di tecniche ereditate dalla chimica mineralogica, specialmente per gli studi isotopici, per determinare come alcuni aspetti della mineralogia siano rapportabili con forme viventi come animali e piante cos\u00ec come l'originale contenuto in minerali dei fossili.\nMineralogia ottica.\nLa mineralogia ottica \u00e8 una branca della mineralogia che utilizza le sorgenti luminose come mezzo per identificare e classificare i minerali. Tutti i minerali che non fanno parte del sistema cristallino cubico hanno doppia rifrazione, e quando la luce ordinaria li attraversa, il raggio luminoso viene diviso in due raggi piani polarizzati che viaggiano a velocit\u00e0 differenti e vengono rifratti ad angoli differenti. Le sostanze minerali che appartengono al sistema cubico possiedono solo un indice di rifrazione. Sostanze minerali esagonali e tetragonali hanno due indici, mentre quelle ortorombiche, monocline, e tricline hanno tre indici di rifrazione. Con aggregati di minerali opachi, l'identificazione \u00e8 operata analizzando la luce riflessa da un apposito microscopio.\nStruttura cristallina.\nI raggi X vengono usati per determinare gli arrangiamenti atomici dei minerali e quindi per identificarne la classe. Gli arrangiamenti degli atomi definiscono le strutture cristalline dei minerali. Alcuni minerali dalla grana molto fine, come le argille, comunemente possono essere identificati velocemente proprio dalla loro struttura cristallina. La struttura di un minerale offre anche una maniera precisa per stabilirne l'isomorfismo. Con la conoscenza di arrangiamento e composizione atomica dei minerali, \u00e8 anche possibile dedurre il perch\u00e9 un certo minerale abbia delle determinate caratteristiche fisiche, ed \u00e8 possibile calcolare come queste propriet\u00e0 cambino con la pressione e la temperatura.\nAmbienti di formazione.\nI minerali si possono formare in tre ambiti geologici diversi: l'ambito magmatico, sedimentario e metamorfico.\nIn ambiente magmatico i minerali si possono cristallizzare in profondit\u00e0 o in superficie, oppure all'interno di vene (pegmatiti) o deposizione pneumatolitica o idrotermale.\nIn ambiente sedimentario i minerali si formano per deposizione di molecole derivanti dalla combinazione di ioni disciolti nelle acque o per alterazione di preesistenti minerali. In ambiente metamorfico si formano per riorganizzazione dei minerali presenti a causa della pressione e della temperatura.\nTra gli altri possibili metodi di formazione sono inclusi:\nUsi.\nI minerali sono essenziali per molte attivit\u00e0 umane, basti pensare ai minerali utilizzati per migliorare la salute e impiegati nel fitness (come le acque minerali o i composti vitaminici commercializzati), sono componenti essenziali di molti prodotti metallici usati in varie commodities e macchine, componenti essenziali di importanti materiali come calcare, marmo, granito, ghiaia, vetro, intonaco, cemento, plastiche, ecc. I minerali sono anche usati nei fertilizzanti per arricchire i suoli di crescita delle colture agricole.\nMineralogia descrittiva.\nLa mineralogia descrittiva somma tutti gli studi operati sulle sostanze minerali. Rappresenta il metodo scientifico e di studio per registrare l'identificazione, la classificazione, e la categorizzazione dei minerali, delle loro propriet\u00e0, e dei loro usi. Le classificazioni per la mineralogia descrittiva sono riportate nella sezione Classificazione geologica dei minerali.\nMineralogia determinativa.\nLa mineralogia determinativa \u00e8 il processo scientifico attualmente utilizzato per identificare i minerali, arrivando a delle conclusioni giustificate dalla raccolta di numerosi dati. Quando nuovi minerali vengono scoperti, viene seguita una procedura standard di analisi scientifica, che include misurazioni che consentono di identificare la formula chimica del minerale, i suoi dati cristallografici, ottici, cos\u00ec come le sue caratteristiche fisiche generali.\nClassificazione cristallografica.\nIn base alla classe di simmetria, esternamente osservabile come forma dell'abito cristallino, i minerali si possono suddividere in 3 gruppi, suddivisi a loro volta in 7 sistemi e 32 classi.\nGruppo trimetrico.\nSistema triclino\nSistema monoclino\nSistema rombico\nGruppo dimetrico.\nSistema tetragonale\nSistema esagonale\nSistema trigonale\nGruppo monometrico.\nSistema cubico\nClassificazione geologica dei minerali.\nI minerali vengono suddivisi in base alla loro composizione chimica e alla loro struttura. Si dividono quindi in 9 classi:\nElementi nativi.\nSi chiamano cos\u00ec i minerali formati da un solo elemento. Gli elementi nativi presenti in natura sono 20, suddivisi in 3 categorie:\nI metalli hanno una struttura a impacchettamento compatto degli atomi. I semimetalli tendono a legare ogni atomo con tre degli atomi vicini, formando cos\u00ec strutture a strati. I non metalli non hanno invece una struttura comune. Esempi di elementi nativi sono: diamante, grafite, zolfo, ferro, oro, argento, bismuto, mercurio, rame, platino, ecc.\nSolfuri e solfosali.\nI solfuri sono una classe di minerali molto importante, che comprende la maggior parte dei minerali metallici. Assieme ai solfuri vengono classificati anche i solfoarseniuri, gli arseniuri e i tellururi.\nSi presentano opachi, con colore e striscio caratteristici. Possiamo suddividere i solfuri in piccoli gruppi, con strutture simili tra di loro, ma \u00e8 difficile fare delle generalizzazioni. Esempi di solfuri sono: pirite, marcasite, calcopirite, bornite, galena, blenda, antimonite, cinabro, mentre per gli arseniuri sono: realgar, orpimento.\nCon solfosali si intende una categoria di minerali di zolfo non ossidati e diversi strutturalmente dai solfuri. I solfosali possono essere considerati dei solfuri doppi in cui alcuni semimetalli (As, Sb e Bi) sostituiscono i metalli. Esempi di solfosali sono l'enargite e la pirargirite.\nAlogenuri.\nIl gruppo degli alogenuri si distingue per la predominanza di ioni alogeni elettronegativi Cl, Br, F e I. Quando si combinano con cationi debolmente polari si comportano come corpi quasi perfettamente sferici il cui impacchettamento porta ad avere alti gradi di simmetria nell'abito cristallino. Esempi di alogenuri sono: salgemma, fluorite, silvite, carnallite, ecc.\nOssidi e idrossidi.\nCon ossidi si intende un gruppo di minerali relativamente densi, duri e refrattari che sono generalmente presenti come fasi accessorie in rocce metamorfiche e ignee e come granuli resistenti all'alterazione nei depositi sedimentari. Gli idrossidi al contrario tendono ad avere densit\u00e0 e durezze inferiori e generalmente si trovano come prodotti secondari o di alterazione.\nEsempi di ossidi sono: ematite, corindone, rutilo, cassiterite, spinello, magnetite. Esempi di idrossidi sono: brucite, diasporo, goethite.\nBorati.\nAll'interno del gruppo dei borati le unit\u00e0 (BO3) possono polimerizzare in catene, gruppi e strati. Esempi di borati sono: colemanite, borace.\nNitrati e carbonati.\nI nitrati sono strutturalmente simili ai carbonati, in quanto il gruppo (NO3)- \u00e8 molto simile al gruppo (CO3)2-. A causa della maggior forza di legame tra N e O, rispetto al legame C e O, i nitrati resistono maggiormente agli acidi. Esempi di nitrati sono: salnitro, nitratina.\nI carbonati sono accomunati dal complesso anionico (CO3)2-. I carbonati anidri si dividono in tre gruppi strutturalmente diversi: il gruppo della calcite, il gruppo dell'aragonite, e il gruppo della dolomite. Oltre a questi gruppi esistono anche dei carbonati monoclini, con la presenza del gruppo (OH). Alcuni esempi di carbonati sono: calcite, aragonite, dolomite, magnesite, siderite, rodocrosite, smithsonite, cerussite, malachite, azzurrite.\nSolfati, cromati, molibdati e wolframati.\nL'unit\u00e0 fondamentale dei solfati \u00e8 il gruppo (SO4)2-.\nEsempi di solfati sono: baritina, celestina, anglesite, anidrite, gesso.\nFosfati, arseniati e vanadati.\nI fosfati contengono il gruppo anionico (PO4)3-.\nEsempi di fosfati sono: apatite, piromorfite.\nNegli arseniati un elemento metallico si combina con i radicali arseniati (AsO4)3-\nes. adamite, eritrite, olivenite, ecc...\nNei vanadati al metallo si aggiunge il radicale (VO4)3-\nes.vanadinite, carnotite, volborthite, ecc.\nSilicati.\nI silicati sono i minerali pi\u00f9 importanti, in quanto costituiscono la maggior parte della crosta terrestre. Sono contraddistinti dalla presenza del gruppo (SiO4). Si dividono in:\nEsempi di silicati sono: olivina, emimorfite, berillo, pirosseno, anfibolo, mica."}
{"id": "8527", "revid": "991694", "url": "https://it.wikipedia.org/wiki?curid=8527", "title": "UTC", "text": ""}
{"id": "8528", "revid": "122136229", "url": "https://it.wikipedia.org/wiki?curid=8528", "title": "Tempo coordinato universale", "text": "Il tempo coordinato universale o tempo civile, abbreviato con la sigla UTC (compromesso tra l'inglese \"Coordinated Universal Time\" e il francese \"Temps universel coordonn\u00e9\"), \u00e8 il fuso orario scelto come riferimento globale, a partire dal quale sono calcolati tutti i fusi orari del mondo. \u00c8 stato stabilito dall'Unione internazionale delle telecomunicazioni.\nIl valore della misura del tempo nell'unit\u00e0 di misura \"UTC\" coincide col valore espresso nell'unit\u00e0 tempo medio di Greenwich (Ora media di Greenwich, in inglese \"Greenwich Mean Time\", acronimo GMT), a meno di approssimazioni infinitesimali. L'uso del tempo misurato in GMT \u00e8 per\u00f2 fortemente sconsigliato in ambito internazionale: in passato \u00e8 stato alla base della formazione del tempo civile del Regno Unito.\nDescrizione.\nIl nuovo nome \u00e8 stato coniato per non dover menzionare una specifica localit\u00e0 in uno standard internazionale. L'UTC si basa su misurazioni condotte da orologi atomici invece che su fenomeni celesti come nel caso del GMT.\nLa sigla \"UTC\" deriva dall'abbreviazione \"UT\" del tempo universale con l'aggiunta del suffisso \"C\" (che sta per \"coordinato\"): in questo modo essa viene a ricordare che si tratta dell'adozione di un tempo universale \"comunitario\" e inoltre, componendosi di tre caratteri, si conforma allo standard degli altri fusi orari (es.: CET per Central European Time in Europa, EST per Eastern Standard Time negli USA, ecc.).\nA causa delle oscillazioni nella velocit\u00e0 di rotazione della Terra (dovute alle influenze gravitazionali della Luna, del Sole e, in misura minore, degli altri pianeti), il GMT ritarda costantemente rispetto al \"tempo atomico\" UTC. Il ritardo \u00e8 mantenuto entro 0,9 secondi, aggiungendo o togliendo un secondo a UTC alla fine del mese quando necessario, convenzionalmente il 30 giugno o il 31 dicembre. Il secondo extra, detto intercalare, \u00e8 determinato dall'International Earth Rotation and Reference Systems Service (IERS), basandosi sulle misurazioni della rotazione terrestre.\nIl tempo standard internazionale UTC pu\u00f2 essere determinato con la precisione massima solo dopo l'avvenimento a cui si riferisce, perch\u00e9 la misurazione finale si basa sull'osservazione delle differenze tra vari orologi atomici sparsi per il mondo. A occuparsi della gestione del sistema \u00e8 l'Ufficio internazionale per i pesi e le misure (BIPM). Gruppi isolati di orologi atomici sono comunque sufficienti per un'accuratezza di qualche decina di nanosecondi.\nL'UTC \u00e8 il tempo usato per molti processi e standard di Internet e nel World Wide Web. In particolare, il Network Time Protocol \u00e8 un modo per distribuire dinamicamente il tempo attraverso Internet e usa generalmente il tempo UTC.\nIl fuso orario UTC \u00e8 indicato anche dalla lettera 'Z', per scopi militari, meteorologici e di navigazione aeronavale sia militare sia civile. Poich\u00e9 l'alfabeto fonetico della NATO e dei radioamatori usa la parola \"Zulu\" per indicare la 'Z', UTC \u00e8 a volte chiamato \"tempo Zulu\" o \"orario Zulu\".\nL'UTC in Italia.\nIn Italia si usano due convenzioni a seconda del periodo dell'anno, si usa il CET (Central European Time, \"tempo dell'Europa centrale\"), pari all'UTC+1 ossia all'UTC incrementato di un'ora, limitatamente al periodo in cui \u00e8 in vigore l'ora civile convenzionale, detta comunemente \"ora solare\", che va dall'ultima domenica di ottobre all'ultima domenica di marzo. Quando invece \u00e8 in vigore l'ora legale, adottata nel resto dell'anno, in Italia si usa l'orario CEST (Central European Summer Time, \"tempo estivo dell'Europa centrale\"), pari all'UTC+2 ossia all'UTC incrementato di due ore."}
{"id": "8536", "revid": "1355461", "url": "https://it.wikipedia.org/wiki?curid=8536", "title": "Luce", "text": "Il termine luce (dal latino \"lux\") \u00e8 riferito alla porzione dello spettro elettromagnetico visibile dall'occhio umano, compresa tra 400 e 700 nanometri di lunghezza d'onda, ossia tra 790 e di frequenza. Questo intervallo coincide con il centro della regione spettrale della luce emessa dal Sole che riesce ad arrivare al suolo attraverso l'atmosfera. \nI limiti dello spettro visibile all'occhio umano non sono uguali per tutte le persone, ma variano soggettivamente e possono raggiungere i 720 nanometri, avvicinandosi agli infrarossi, e i 380 nanometri avvicinandosi agli ultravioletti. La presenza contemporanea di tutte le lunghezze d'onda visibili, in quantit\u00e0 proporzionali a quelle della luce solare, forma la \"luce bianca\".\nLa luce, come tutte le onde elettromagnetiche, interagisce con la materia. I fenomeni che pi\u00f9 comunemente influenzano o impediscono la trasmissione della luce attraverso la materia sono: l'assorbimento, la diffusione (\"scattering\"), la riflessione speculare o diffusa, la rifrazione e la diffrazione. La riflessione diffusa da parte delle superfici, da sola o combinata con l'assorbimento, \u00e8 il principale meccanismo attraverso il quale gli oggetti si rivelano ai nostri occhi, mentre la diffusione da parte dell'atmosfera \u00e8 responsabile della luminosit\u00e0 del cielo.\nSebbene nell'elettromagnetismo classico la luce sia descritta come un'onda, l'avvento della meccanica quantistica agli inizi del XX secolo ha permesso di capire che questa possiede anche propriet\u00e0 tipiche delle particelle e di spiegare fenomeni come l'effetto fotoelettrico. Nella fisica moderna la luce (e tutta la radiazione elettromagnetica) viene composta da quanti, unit\u00e0 fondamentali di campo elettromagnetico, chiamate anche fotoni.\nStoria.\nTeoria corpuscolare.\nFormulata da Isaac Newton nel XVII secolo, la luce veniva vista come composta da piccole particelle di materia (corpuscoli) emesse in tutte le direzioni. Oltre che essere matematicamente molto pi\u00f9 semplice della teoria ondulatoria, questa teoria spiegava molto facilmente alcune caratteristiche della propagazione della luce che erano ben note all'epoca di Newton.\nInnanzitutto la meccanica galileiana prevede, correttamente, che le particelle (inclusi i corpuscoli di luce) si propaghino in linea retta ed il fatto che questi fossero previsti essere molto leggeri era coerente con una velocit\u00e0 della luce alta ma non infinita. Anche il fenomeno della riflessione poteva essere spiegato in maniera semplice tramite l'urto elastico della particella di luce sulla superficie riflettente.\nLa spiegazione della rifrazione era leggermente pi\u00f9 complicata ma tutt'altro che impossibile: bastava infatti pensare che le particelle incidenti sul materiale rifrangente subissero, ad opera di questo, delle forze perpendicolari alla superficie che ne aumentassero la velocit\u00e0, cambiandone la traiettoria e avvicinandola alla direzione normale alla superficie.\nI colori dell'arcobaleno venivano spiegati tramite l'introduzione di un gran numero di corpuscoli di luce diversi (uno per ogni colore) ed il bianco era pensato come formato da tante di queste particelle. La separazione dei colori ad opera, ad esempio, di un prisma poneva qualche problema teorico in pi\u00f9 perch\u00e9 le particelle di luce dovrebbero avere propriet\u00e0 identiche nel vuoto ma diverse all'interno della materia.\nTeoria ondulatoria.\nFormulata da Christiaan Huygens nel 1678, ma pubblicata solo nel 1690 nel \"Trait\u00e9 de la Lumi\u00e8re\", la luce veniva vista come un'onda che si propaga in un mezzo, chiamato etere, in maniera del tutto simile alle onde del mare o a quelle acustiche. Si supponeva che l'etere pervadesse tutto l'universo e fosse formato da microscopiche particelle elastiche. La teoria ondulatoria della luce permetteva di spiegare numerosi fenomeni: oltre alla riflessione ed alla rifrazione, Huygens riusc\u00ec infatti a spiegare anche il fenomeno della birifrangenza nei cristalli di calcite.\nNel 1801 Thomas Young dimostr\u00f2 come i fenomeni della diffrazione (osservata per la prima volta da Francesco Maria Grimaldi nel 1665) e dell'interferenza fossero interamente spiegabili dalla teoria ondulatoria e non lo fossero dalla teoria corpuscolare. Agli stessi risultati arriv\u00f2 Augustin-Jean Fresnel nel 1815. Nel 1814 Joseph von Fraunhofer fu il primo ad investigare seriamente sulle righe di assorbimento nello spettro del Sole, che vennero esaurientemente spiegate da Kirchhoff e da Bunsen nel 1859, con l'invenzione dello spettroscopio. Le righe sono ancora oggi chiamate linee di Fraunhofer in suo onore.\nIl fatto che le onde siano capaci di aggirare gli ostacoli mentre la luce si propaga in linea retta (questa propriet\u00e0 era gi\u00e0 stata notata da Euclide nel suo \"Optica\") pu\u00f2 essere facilmente spiegato assumendo che la luce abbia una lunghezza d'onda microscopica.\nAl contrario della teoria corpuscolare, quella ondulatoria prevede che la luce si propaghi pi\u00f9 lentamente all'interno di un mezzo che nel vuoto.\nTeoria elettromagnetica classica.\nPer la grandissima maggioranza delle applicazioni questa teoria \u00e8 ancora utilizzata al giorno d'oggi.\nProposta da James Clerk Maxwell alla fine del XIX secolo, sostiene che le onde luminose sono elettromagnetiche. La luce visibile \u00e8 solo una piccola parte dello spettro elettromagnetico. Con la formulazione delle equazioni di Maxwell vennero completamente unificati i fenomeni elettrici, magnetici ed ottici. Per Maxwell, tuttavia, era ancora necessario un mezzo di diffusione dell'onda elettromagnetica, ossia l'etere. Solo pi\u00f9 tardi si neg\u00f2 l'etere e si scopr\u00ec che la luce pu\u00f2 propagarsi anche nel vuoto.\nTeoria quantistica.\nPer risolvere alcuni problemi sulla trattazione della radiazione emessa da corpo nero, Max Planck ide\u00f2 nel 1900 un artificio matematico: pens\u00f2 che l'energia associata ad un'onda elettromagnetica non fosse proporzionale al quadrato della sua ampiezza (come nel caso delle onde elastiche in meccanica classica), bens\u00ec inversamente proporzionale alla sua lunghezza d'onda, e che la sua costante di proporzionalit\u00e0 fosse discreta e non continua. \nL'interpretazione successiva che Albert Einstein diede dell'effetto fotoelettrico, indirizz\u00f2 verso una nuova strada. Si cominci\u00f2 a pensare che quello di Planck non fosse un vero artificio matematico, ma l'interpretazione di una nuova struttura fisica; cio\u00e8 che la natura della luce potesse avere un qualche rapporto con una forma discreta di alcune sue propriet\u00e0. Si cominci\u00f2 a parlare di pacchetti discreti d'energia, oggi chiamati fotoni.\nDescrizione.\nVelocit\u00e0 della luce.\nLa luce si propaga a una velocit\u00e0 finita. Anche gli osservatori in movimento misurano sempre lo stesso valore di \"c\", la velocit\u00e0 della luce nel vuoto, dove \"c\" = 299 792 458\u00a0m/s che viene approssimato in \"c\" = 300 000 000\u00a0m/s, mentre viaggia nell'acqua a circa 225 407 863\u00a0m/s e nel vetro a 185 057 072\u00a0m/s.\nLa velocit\u00e0 della luce \u00e8 stata misurata molte volte da numerosi fisici. Il primo tentativo di misura venne compiuto da Galileo Galilei con l'ausilio di lampade oscurabili ma la rudimentalit\u00e0 dei mezzi disponibili non permise di ottenere alcun valore. La migliore tra le prime misurazioni venne eseguita da Olaus Roemer (un ASTRONOMO danese), nel 1675. Egli svilupp\u00f2 un metodo di misurazione, osservando Giove e una delle sue lune con un telescopio. Grazie al fatto che la luna veniva eclissata da Giove a intervalli regolari, calcol\u00f2 il periodo di rivoluzione della luna in 42,5 ore, quando la Terra era vicina a Giove. Il fatto che il periodo di rivoluzione si allungasse quando la distanza tra Giove e Terra aumentava, poteva essere spiegato assumendo che la luce impiegava pi\u00f9 tempo a coprire la distanza Giove-Terra, ipotizzando quindi, una velocit\u00e0 finita per essa. La velocit\u00e0 della luce venne calcolata analizzando la distanza tra i due pianeti in tempi differenti. Roemer calcol\u00f2 una velocit\u00e0 di 227\u00a0326\u00a0km/s.\nAlbert A. Michelson miglior\u00f2 il lavoro di Roemer nel 1926. Usando uno specchio rotante, misur\u00f2 il tempo impiegato dalla luce per percorrere il viaggio di andata e ritorno dal monte Wilson al monte Sant'Antonio in California. La misura precisa port\u00f2 a una velocit\u00e0 di 299\u00a0702\u00a0km/s.\nQuesto esperimento in realt\u00e0 misur\u00f2 la velocit\u00e0 della luce nell'aria. Infatti, quando la luce passa attraverso una sostanza trasparente, come l'aria, l'acqua o il vetro, la sua velocit\u00e0 \"c\" si riduce a \"v = c/n\" (dove \"n\" \u00e8 il valore dell'indice di rifrazione del mezzo) ed \u00e8 sottoposta a rifrazione. In altre parole, \"n\" = 1 nel vuoto e \"n\" &gt; 1 nella materia. L'indice di rifrazione dell'aria di fatto \u00e8 molto vicino a 1, e in effetti la misura di Michelson \u00e8 un'ottima approssimazione di \"c.\"\nOttica.\nL'ottica \u00e8 lo studio della luce e dell'interazione tra la luce e materia. \nL'osservazione e lo studio dei fenomeni ottici offre molti indizi sulla natura stessa della luce; tra i primi si ricordano gli esperimenti di rifrazione della luce con prisma eseguiti da Newton tra il 1665 e il 1666.\nLe conclusioni di Newton, secondo cui la luce era un fenomeno composto, furono contestate ai primi dell'Ottocento da Goethe, il quale nella sua \"Teoria dei colori\" osserv\u00f2 che non \u00e8 la luce a scaturire dai colori, bens\u00ec il contrario: la luce \u00e8 per Goethe un fenomeno \u00abprimario\u00bb, di natura quasi spirituale, che interagendo con l'oscurit\u00e0 genera la variet\u00e0 dei colori per effetto del suo maggiore o minore offuscamento.\nColori e lunghezze d'onda.\nLe differenti lunghezze d'onda vengono interpretate dal cervello come colori, che vanno dal rosso delle lunghezze d'onda maggiori (frequenze pi\u00f9 basse) al violetto delle lunghezze d'onda minori (frequenze pi\u00f9 alte).\nNon a tutti i colori possiamo associare una lunghezza d'onda precisa. Non c'\u00e8, cio\u00e8, una relazione biunivoca tra i colori che noi percepiamo e le lunghezze d'onda. Quasi tutte le radiazioni luminose che il nostro occhio percepisce dall'ambiente circostante non sono del tutto \"pure\", ma sono in realt\u00e0 una \"sovrapposizione\" di luci di diverse lunghezze d'onda. Se ad ogni lunghezza d'onda \u00e8 associabile un colore, non \u00e8 vero il contrario.\nQuei colori a cui non sono associate lunghezze d'onda, sono invece generati dal meccanismo di funzionamento del nostro apparato visivo (cervello + occhio). In particolare i coni, cellule della retina responsabili della visione del colore, si differenziano in tre tipi perch\u00e9 sensibili a tre diverse regioni spettrali della luce, Coni M (sensibili alle lunghezze d'onda medie), coni S (sensibili alle lunghezze d'onda corte) e coni L (sensibili alle lunghezze d'onda lunghe). Quando al nostro occhio arriva luce composta da pi\u00f9 onde monocromatiche, appartenenti a regioni diverse dello spettro, il nostro cervello interpreta i segnali provenienti dai tre tipi di sensori come un nuovo colore, \"somma\" di quelli originari. Il che \u00e8 molto simile al procedimento inverso di quello che si fa con la riproduzione artificiale dei colori, per esempio con il metodo RGB.\nLe frequenze immediatamente al di fuori dello spettro percettibile dall'occhio umano vengono chiamate \"ultravioletto\" (UV), per le alte frequenze, e \"infrarosso\" (IR) per le basse. Anche se noi non possiamo vedere l'infrarosso, esso viene percepito dai recettori della pelle come calore. Tutte le lunghezze d'onda dello spettro elettromagnetico, a partire dalla luce visibile - escludendo le parti minoritarie dei raggi x, delle onde radio e solo una porzione degli ultravioletti -, sono fonte di calore. Telecamere in grado di captare i raggi infrarossi e convertirli in luce visibile vengono chiamati visori notturni. Alcuni animali, come le api, riescono a vedere gli ultravioletti; altri invece riescono a vedere gli infrarossi. Gli ultravioletti di tipo b sono \"i responsabili\" delle scottature se l'esposizione solare \u00e8 avvenuta in modo inadeguato.\nLunghezze d'onda della luce visibile.\nLa luce visibile \u00e8 una porzione dello spettro elettromagnetico compresa approssimativamente tra i 400 e i 700 nanometri (nm) (nell'aria). Ogni singola radiazione elettromagnetica dello spettro \u00e8 caratterizzata da una frequenza \" f \" e relativa lunghezza d'onda \"\u03bb\".\nGrandezze misurabili.\nDi seguito sono riportate quantit\u00e0 o unit\u00e0 di misura legate a fenomeni luminosi:\nSorgenti di luce.\nLa luce pu\u00f2 essere prodotta a partire dalle seguenti sorgenti:"}
{"id": "8544", "revid": "1745361", "url": "https://it.wikipedia.org/wiki?curid=8544", "title": "Europa (disambigua)", "text": ""}
{"id": "8548", "revid": "599013", "url": "https://it.wikipedia.org/wiki?curid=8548", "title": "Fluorescenza", "text": "La fluorescenza \u00e8 la propriet\u00e0 di alcune sostanze di riemettere (nella maggior parte dei casi a lunghezza d'onda maggiore e quindi a energia minore) le radiazioni elettromagnetiche ricevute, in particolare di assorbire radiazioni nell'ultravioletto ed emetterla nel visibile.\nUn esempio di questo processo si ha in tutti i materiali che contengono pigmenti fluorescenti, come ad esempio nell'inchiostro degli evidenziatori e vernici fluorescenti, anche se non mancano applicazioni in ambito analitico quali il monitoraggio ambientale, la citometria a flusso, l'imaging cellulare, il dosaggio immunologico.\nLe propriet\u00e0 fluorescenti di un oggetto spesso diventano evidenti con l'utilizzo di una lampada di Wood, ma a seconda dei materiali pu\u00f2 essere necessaria una lunghezza d'onda inferiore.\nStoria.\nLa fluorescenza fu descritta in letteratura scientifica nel 1845 da John Herschel, figlio del noto astronomo William Herschel, il quale osserv\u00f2 un comportamento peculiare da parte di una soluzione incolore di solfato di chinino, che se esposta alla luce del sole sviluppava un colore superficiale blu, ma solo nel XX secolo si arriv\u00f2 alla conoscenza della struttura atomica sufficiente per descrivere la natura del fenomeno, ed ai suoi primi usi in spettroscopia rappresentati dal lavoro di Aleksander Jab\u0142o\u0144ski.\nIl meccanismo.\nUna radiazione incidente (nell'esempio della lampada di Wood si tratta di raggi ultravioletti) eccita gli atomi della sostanza fluorescente, promuovendo un elettrone a un livello energetico (vedi orbitale) meno legato, pi\u00f9 energetico e quindi pi\u00f9 \"esterno\". Entro poche decine di nanosecondi, l'elettrone eccitato torna al livello precedente in due o pi\u00f9 fasi, passando cio\u00e8 per uno o pi\u00f9 stati eccitati a energia intermedia. Tutti i decadimenti tranne uno sono, di solito, non radiativi, mentre l'ultimo emette luce a lunghezza d'onda maggiore rispetto alla radiazione incidente (non necessariamente nello spettro visibile): questa luce \u00e8 detta \"fluorescenza\".\nLa fluorescenza \u00e8 in competizione con tutti gli altri processi di decadimento:\nFattori che influenzano la fluorescenza.\nI fattori che determinano il meccanismo pi\u00f9 probabile sono diversi: la fase del campione, la modalit\u00e0 con cui viene fornita energia alla molecola, la natura dello stato elettronico eccitato e delle PES, la pressione (se si tratta di una molecola in fase gassosa) e la presenza di altre specie chimiche che possono favorire o inibire il quenching o il trasferimento di energia intermolecolare.\nPer esempio si verifica facilmente fluorescenza per gli atomi in fase gassosa a bassa pressione. Non essendoci livelli energetici rotazionali e vibrazionali in un sistema atomico, i meccanismi non radiativi sono altamente improbabili, soprattutto a bassa pressione. Inoltre il rilassamento chimico (reazioni di isomerizzazione, dissociazioni, e altro ancora) non \u00e8 possibile. \nLa fluorescenza \u00e8 influenzata anche dalla struttura della molecola. Ad esempio le molecole rigide che presentano sistemi di doppi legami coniugati, si prestano molto bene alla fluorescenza: in particolare molecole dove vi sono strutture aromatiche, nelle quali per il fenomeno di risonanza i doppi legami risultano sparsi per tutta la struttura, se eccitate danno luogo a transizioni \u03c0\u2192\u03c0* e quindi favoriscono la fluorescenza.\nLa temperatura \u00e8 un altro elemento che influenza la fluorescenza, infatti dalla temperatura dipende lo stato vibrazionale della molecola: essa quindi pu\u00f2 favorire la conversione interna.\nInfine \u00e8 importante citare il coefficiente di assorbimento molare, dal quale dipende il tempo di vita media dello stato eccitato. Maggiore \u00e8 il coefficiente, minore \u00e8 il tempo di vita media, maggiore sar\u00e0 la probabilit\u00e0 di fluorescenza.\nFluorescenza e fosforescenza.\nLa fluorescenza \u00e8 uno dei due processi radiativi, insieme alla fosforescenza, con cui si pu\u00f2 verificare il rilassamento di una molecola eccitata.\nLa distinzione tra i due processi fu originariamente fatta in base al tempo di vita della radiazione: nella \"fluorescenza\" la luminescenza cessa quasi subito dopo aver eliminato la radiazione eccitante, mentre nella \"fosforescenza\" la radiazione continua ad essere emessa, almeno per un breve lasso di tempo, anche dopo aver eliminato la sorgente eccitante.\nOra invece si possono distinguere i due processi sulla base della natura degli stati elettronici coinvolti nelle transizioni responsabili dell'emissione di radiazione. Nella fluorescenza la radiazione \u00e8 generata in virt\u00f9 di transizioni tra stati con la stessa molteplicit\u00e0 di spin (per esempio \"S\"1 \u2192 \"S\"0), mentre nella fosforescenza la transizione coinvolta comporta variazione della molteplicit\u00e0 di spin: il caso pi\u00f9 frequente sono transizioni tripletto-singoletto.\nBiofluorescenza.\nQuando la fluorescenza viene osservata in creature viventi, per effetto di proteine o altre sostanze organiche prodotte dagli organismi stessi, si parla di biofluorescenza. Si conoscono ormai centinaia di specie dotate di biofluorescenza, tra cui almeno 200 specie di pesci, molte altre tra i celenterati (meduse, coralli, anemoni di mare ecc.) e qualcuna anche tra i crostacei.\nGeneralmente, la biofluorescenza negli organismi marini sfrutta la debole luce blu che riesce a penetrare a grandi profondit\u00e0. Tale luce viene poi riemessa per fluorescenza con altre colorazioni, p.es. verde o arancione.\nLa biofluorescenza non va confusa con la bioluminescenza, che \u00e8 innescata da una reazione chimica e pu\u00f2 avvenire anche in assenza completa di luce esterna. Un esempio classico di bioluminescenza sono le lucciole. Anche la bioluminescenza \u00e8 largamente rappresentata nella fauna marina di acque profonde.\nInoltre, la biofluorescenza differisce dalla biofosforescenza (la differenza tra fluorescenza e fosforescenza in generale \u00e8 spiegata sopra)."}
{"id": "8549", "revid": "287204", "url": "https://it.wikipedia.org/wiki?curid=8549", "title": "Arco", "text": ""}
{"id": "8555", "revid": "1652635", "url": "https://it.wikipedia.org/wiki?curid=8555", "title": "Patta (scacchi)", "text": "Patta \u00e8 il termine con cui nel gioco degli scacchi si indica una partita terminata in parit\u00e0. \u00c8 definita dall'art. 9 del regolamento FIDE.\nCi\u00f2 pu\u00f2 avvenire sia per il reciproco accordo dei giocatori che decidono di porre fine alla sfida ritenendo che non sia possibile costringere l'avversario alla sconfitta, sia per situazioni oggettive previste dal regolamento che vengono a verificarsi durante la partita e che devono essere portate all'attenzione dell'arbitro da parte del giocatore che in quel momento ha il tratto per pretendere l'immediata sospensione della partita.\nCasistiche.\nIl regolamento internazionale degli scacchi prevede le seguenti casistiche perch\u00e9 una partita venga definita patta.\nStallo.\nLo stallo si verifica quando un giocatore non ha mosse legali disponibili pur non essendo sotto scacco.\nPatta d'accordo.\nUn giocatore che ha appena eseguito la propria mossa pu\u00f2, prima di azionare l'orologio, proporre all'avversario un'offerta incondizionata di patta. Tale offerta pu\u00f2 essere accettata ed in tal caso la partita termina immediatamente come patta. Se viene rifiutata la partita continua normalmente. Di recente, in alcuni tornei professionistici, \u00e8 stata introdotta una regola per cui non \u00e8 ammessa la patta d'accordo (la cosiddetta \"regola di Sofia\"). Questo, secondo i promotori di questa iniziativa, favorirebbe la combattivit\u00e0 dei giocatori e aumenterebbe l'interesse per il pubblico verso gli scacchi.\nRipetizione di posizione.\nQualora la stessa posizione compaia per tre volte (non necessariamente consecutive) all'interno della partita, il giocatore che crea la terza ripetizione, o che muove immediatamente dopo, pu\u00f2 richiedere la patta e far terminare la partita. Se nessuno dei due giocatori impone la patta, la partita continua. Se la ripetizione compare per la quinta volta, la partita si conclude con la patta.\nScacco perpetuo.\n\u00c8 una situazione di gioco che porta alla patta per ripetizione di posizione: si verifica quando un giocatore effettua una serie (potenzialmente infinita) di scacchi al re avversario in una posizione che si ripete ciclicamente, in modo tale che l'avversario non possa in alcun modo sottrarsi.\nRegola delle 50 mosse.\nUn giocatore pu\u00f2 richiedere la patta se nelle ultime 50 mosse della partita non si sono verificati n\u00e9 un movimento di pedone n\u00e9 una cattura. Analogamente alla patta per ripetizione di posizione, se nessuno dei due giocatori impone la patta, la partita continua. Se la situazione persiste fino a 75 mosse, la partita si conclude con la patta. \nPosizione morta.\nSi ha una posizione morta quando, in un finale di partita, viene a verificarsi una situazione per cui non \u00e8 possibile raggiungere una posizione di scacco matto con nessuna possibile sequenza di mosse legali, quindi anche ipotizzando le peggiori mosse della parte difendente, a causa dell'esiguit\u00e0 del numero dei pezzi rimasti sulla scacchiera o della particolare disposizione degli stessi. Il raggiungimento di una posizione morta determina la fine immediata della partita col risultato di patta.\nAlcuni esempi di posizione morta sono le posizioni in cui sono rimasti sulla scacchiera solo i seguenti pezzi:\nUn esempio di posizione morta dovuto ad una particolare disposizione dei pezzi \u00e8 dato dal diagramma a destra. Nessuno dei due giocatori ha alcuna possibilit\u00e0 di vincere la partita. Infatti, anche ipotizzando che l'avversario \"collabori\" facendo le peggiori mosse possibili, i pedoni sono tutti bloccati e n\u00e9 i due re n\u00e9 l'alfiere bianco possono oltrepassare la barriera di pedoni.\nTempo contro materiale insufficiente.\nQualora, in una partita a tempo, un giocatore esaurisca il suo tempo a disposizione ma l'avversario non possieda materiale sufficiente per dare scacco matto legalmente (rientrando quindi nei casi descritti qui sopra), la partita invece di terminare con la sconfitta per tempo termina in patta.\nForzare la patta.\nSi dice \"forzare la patta\" quando il giocatore in svantaggio, con una combinazione di mosse, a cui corrispondono mosse obbligate da parte dell'avversario, riesce ad arrivare ad una situazione di patta, tipicamente per ripetizione di posizione."}
{"id": "8560", "revid": "6923", "url": "https://it.wikipedia.org/wiki?curid=8560", "title": "Scacchi eterodossi", "text": "Gli scacchi eterodossi (o varianti scacchistiche) sono modalit\u00e0 di gioco basate sugli scacchi, ma con un certo numero di cambiamenti. Questi possono includere:\nFra gli scacchi eterodossi sono annoverati anche giochi a diffusione locale, alcuni, anche pi\u00f9 antichi dei moderni scacchi, quali chaturanga, shatranj, xiangqi e sh\u014dgi, possiedono delle caratteristiche in comune con gli scacchi moderni e derivano probabilmente da un precedente gioco comune.\nGiochi derivati dagli scacchi.\nScacchi con regole diverse.\nScacchi progressivi.\nNella variante \"Progressivi\" cambia il ritmo di gioco, fermo restando il resto. In particolare il bianco inizia effettuando una mossa, il nero prosegue con due, il bianco con tre e cos\u00ec via fino al matto finale o alla patta, che si verifica quando il numero dei pezzi rimasti non consente pi\u00f9 di dare matto all'avversario.\nEsistono numerosissime varianti \"progressive\", tale regola pu\u00f2 infatti essere applicata praticamente ad ogni gioco, scacchistico o no.\nFacendo riferimento ad alcune regole di dettaglio possono essere individuate alcune modalit\u00e0 principali di \"gioco progressivo\", che si differenziano in base:\nMarsigliesi.\nNella variante \"Marsigliesi\" invece di giocare una mossa singola ad ogni turno, se ne giocano due consecutivamente, una \"bi-mossa\", fermo restando il resto.\nEsistono due modalit\u00e0 di gioco \"marsigliese\":\nAvalanche chess (Valanga).\nIdeata da Ralph Betza nel 1977, pure in questa variante ogni giocatore pu\u00f2 muovere pi\u00f9 pezzi nel proprio turno. Nel proprio turno un giocatore, dopo aver mosso un suo pezzo, deve muovere un pedone avversario uno spazio avanti. \nLe regole sono quelle normali, ad eccezione di queste varianti:\nScacchi vinciperdi.\nNella variante \"Vinciperdi\" lo scopo del gioco \u00e8 far catturare all'avversario tutti i propri pezzi, compreso il re. La posizione di partenza dei pezzi \u00e8 quella standard, mentre alcune regole sono diverse: l'arrocco non \u00e8 consentito, la presa \u00e8 obbligatoria (se un giocatore pu\u00f2 catturare un pezzo avversario, \u00e8 obbligato a farlo; se sono possibili pi\u00f9 catture nello stesso turno, sta al giocatore decidere quale effettuare), il re \u00e8 un pezzo come tutti gli altri (non esiste n\u00e9 scacco n\u00e9 scacco matto, il re pu\u00f2 essere catturato); infine, i pedoni possono essere promossi anche a re, \u00e8 quindi possibile avere pi\u00f9 re dello stesso colore contemporaneamente sulla scacchiera.\nUn giocatore vince la partita se non \u00e8 pi\u00f9 in grado di muovere. Questo pu\u00f2 avvenire se non ha pi\u00f9 pezzi, o in caso di stallo se questi sono bloccati (ad esempio un pedone con un pezzo avversario sulla casella davanti). Esistono due varianti del gioco:\nScacco al cavallo.\nScacco al cavallo o Knight mate chess \u00e8 una variante del gioco degli scacchi in cui il ruolo di pezzo principale \u00e8 assunto dal cavallo invece che dal re, come di consueto.\nAtomic.\nLa particolarit\u00e0 principale di questa variante \u00e8 costituita dalle caratteristiche della cattura. Quando avviene una cattura vengono eliminati dalla scacchiera tutti i pezzi (tranne i pedoni) che si trovano nel quadrato formato dalle case adiacenti (in orizzontale, verticale e diagonale) alla casa su cui \u00e8 avvenuta la cattura. Oltre al pezzo catturato viene eliminato anche il pezzo catturante, sia che si tratti di un pezzo che di un pedone. Il nome della variante trae origine proprio dall'effetto particolarmente dirompente della cattura. Lo scopo \u00e8 quello di far \"esplodere\" il re avversario. La strategia tipica dell'attaccante \u00e8 quella di cercare di infiltrare un pezzo nelle linee avversarie e riuscire a sacrificarlo sul re. La strategia difensiva di solito consiste nel proteggere il re con una schiera di propri pezzi collocati a 2 case di distanza da esso, in modo che una eventuale \"esplosione\" dei pezzi difendenti causata da un attacco dell'avversario avvenga sufficientemente lontano dal proprio re.\nScacchi con un diverso numero di giocatori.\nQuadriglia (\"bughouse\").\nLa variante \"Quadriglia\" \u00e8 una partita di scacchi giocata da due squadre di due elementi ciascuna, su due scacchiere separate. La particolarit\u00e0 del gioco consiste nel fatto che i pezzi catturati da un giocatore vengono trasferiti al suo compagno di squadra, che sull'altra scacchiera gioca con il colore opposto, il quale pu\u00f2 inserirli in una casa libera sulla sua scacchiera (l'inserimento conta come mossa). Lo scopo del gioco \u00e8 dare \"scaccomatto\" all'avversario; quando un giocatore viene sconfitto, si ritira o (nelle partite a tempo) finisce il tempo, entrambe le partite terminano e vince la squadra avversaria. Il gioco finisce in parit\u00e0 solo nel (raro) caso in cui entrambe le partite siano patte. Ulteriori regole:\nLa quadriglia \u00e8 anche nota fra gli scacchisti italiani come \"mangia-mangia\", \"lampaqquattro\" (dal francese \"blitz-a-quatre\") o \"tourbillon\". In tempi recenti \u00e8 diventato di moda il nome inglese \"bughouse\".\nCrazyhouse.\nLa variante \"Crazyhouse\" \u00e8 simile alla \"Quadriglia\", con la differenza che la partita si gioca in due su una sola scacchiera. La particolarit\u00e0 del gioco \u00e8 che per ogni pezzo avversario catturato, il giocatore riceve un pezzo dello stesso tipo del proprio colore, che pu\u00f2 inserire in una casa libera. Lo scopo del gioco \u00e8 dare \"scaccomatto\" all'avversario. Le regole di posizionamento sulla scacchiera sono le stesse di \"quadriglia\".\nScacchi con una diversa disposizione dei pezzi.\nWild.\nLa variante \"Wild\" \u00e8 caratterizzata da posizioni di partenza differenti da quella standard; lo scopo del gioco \u00e8 dare \"scaccomatto\" all'avversario. Le posizioni iniziali pi\u00f9 usate sono:\nScacchi Fischer Random.\nCon questo nome (o con quello di Scacchi960) ci si riferisce a una variante del gioco perfezionata e lanciata da Bobby Fischer.\nScacchi con un diverso numero di pezzi.\nScacchi di Dunsany.\nGli scacchi di Dunsany (dal nome di Lord Dunsany che li invent\u00f2 nel 1942), sono una variante asimmetrica caratterizzata dalle posizioni di partenza descritte nel diagramma qui a lato.\nLo scopo del Bianco \u00e8 quello di dare scacco matto, mentre quello del Nero \u00e8 di catturare tutti i pedoni bianchi.\nOrda.\nL'orda sono una variante degli scacchi di Dunsany in cui la posizione iniziale \u00e8 quella descritta nel diagramma a lato e in cui lo scopo del Nero \u00e8 quello di dare scacco matto, mentre quello del Bianco \u00e8 di catturare tutti i pedoni neri.\nScacchi con una scacchiera di forma diversa.\nEsapedone.\nL'esapedone (in inglese hexapawn) \u00e8 un gioco inventato da Martin Gardner. Il gioco si svolge su una scacchiera formula_1 su cui sono collocati sei pedoni, tre bianchi e tre neri.\nScacchi tridimensionali.\nCon questo nome si indicano tutte le varianti degli scacchi che utilizzano una scacchiera a tre dimensioni.\nScacchi esagonali.\nCon questo nome si indicano le varianti degli scacchi che si giocano su scacchiere esagonali.\nScacchi di Alice.\nGli scacchi di Alice sono una variante di scacchi eterodossi che si gioca su due scacchiere. Tale variante \u00e8 stata ideata da Vernon Rylands Parton, un giocatore di scacchi inglese. Il nome si ispira al personaggio del libro \"Attraverso lo specchio e quel che Alice vi trov\u00f2\" di Lewis Carroll.\nIl gioco pu\u00f2 essere giocato su una sola scacchiera finch\u00e9 non sono presenti due pezzi su una stessa casa, mettendo una pedina della dama sotto i pezzi che dovrebbero essere sulla scacchiera B oppure, nei computer, indicando i pezzi a testa in gi\u00f9.\nScacchi con pezzi inusuali.\nMolti dei pezzi usati in queste varianti sono pezzi degli scacchi normali. A volte l'obiettivo e le regole rimangono immutate, l'unica differenza consiste nella presenza di pezzi particolari (chiamati in inglese \"Fairy pieces\").\nGrillo.\n\u00c8 un pezzo che viene raffigurato come una regina capovolta, della quale possiede le tradizionali regole di movimento, necessita della presenza di un pezzo da saltare e termina la mossa nella casa adiacente a quest'ultimo, \u00e8 usato a volte in problemi di scacchi eterodossi.\nNottambulo.\n\u00c8 un pezzo che viene raffigurato come un cavallo capovolto, pu\u00f2 effettuare pi\u00f9 mosse successive di cavallo, purch\u00e9 siano nella stessa direzione. Il suo percorso \u00e8 ad L come il cavallo, ma con la possibilit\u00e0 di effettuare una mossa ad L pi\u00f9 lunga rispetto a quest'ultimo. Come il Grillo, viene a volte usato per problemi eterodossi."}
{"id": "8562", "revid": "6790", "url": "https://it.wikipedia.org/wiki?curid=8562", "title": "Luiz In\u00e1cio Da Silva", "text": ""}
{"id": "8571", "revid": "125468294", "url": "https://it.wikipedia.org/wiki?curid=8571", "title": "Premio Nobel per la letteratura", "text": "Il premio Nobel per la letteratura \u00e8 uno dei cinque premi istituiti dal testamento di Alfred Nobel nel 1895 ed \u00e8 attribuito all'autore nel campo della letteratura mondiale che \"si sia maggiormente distinto per le sue opere in una direzione ideale\": \u00e8 stato assegnato per la prima volta nel 1901, come gli altri premi istituiti da Nobel stesso.\nConsiderato il premio pi\u00f9 prestigioso e pi\u00f9 mediatico del mondo, il Premio Nobel mette in evidenza un autore e il suo lavoro. Gli assicura una promozione su scala planetaria, una reputazione internazionale e una certa tranquillit\u00e0 finanziaria. \nNon \u00e8 raro che il premio Nobel assuma un significato politico, a volte con valore di disconoscimento di fronte a regimi autoritari. In effetti, diversi scrittori esiliati, dissidenti, manifestanti, perseguitati o banditi dalla pubblicazione nel loro paese sono stati premiati, come Miguel \u00c1ngel Asturias, Boris Pasternak, Pablo Neruda, Alexandre Soljenitsyne e Gao Xingjian.\nIl Premio Nobel onora innanzitutto romanzieri, saggisti, poeti e drammaturghi. Tuttavia, l'elenco dei vincitori comprende anche quattro filosofi (Rudolf Christoph Eucken, Henri Bergson, Albert Camus e Bertrand Russell) tra cui anche Jean-Paul Sartre che lo rifiut\u00f2, uno storico (Theodor Mommsen), uno statista (Winston Churchill, distintosi anche per la sua autobiografia e per i suoi discorsi politici), una scrittrice di racconti (Alice Munro) e un cantautore (Bob Dylan).\nIl premio.\nL'Accademia di Svezia annuncia il nome del ricevente in una conferenza pubblica agli inizi di ottobre. Il premio viene successivamente consegnato nel mese di dicembre nel corso di una cerimonia pubblica all'autore o all'autrice dell'opera letteraria pi\u00f9 considerevole d'ispirazione idealista alla presenza della famiglia reale svedese. Il premio consiste in una somma di denaro (otto milioni di corone svedesi nel 2013), un diploma personalizzato per ogni vincitore e una medaglia d'oro recante l'effigie di Alfred Nobel.\nQuesto costituisce le sue candidature con l'aiuto di altri membri di accademie e societ\u00e0 letterarie nazionali e straniere, eminenti professori universitari di letteratura, lingua e linguistica, ex vincitori del premio o addirittura presidenti di 'associazioni di scrittori, che rappresentano la cultura letteraria dei loro paesi. L'Accademia costituisce il Comitato Nobel (annesso alla Fondazione Nobel) con 5 dei suoi membri, nominati per cooptazione per 3 anni. Questi 5 accademici verificano la pertinenza e i criteri di ammissibilit\u00e0 degli scrittori segretamente nominati per il premio. Durante l'autunno viene inviata una lettera del Comitato a quasi 700 indirizzi da restituire per la scelta dell'anno successivo. Tutte le persone o istituzioni contattate propongono quindi un elenco di pi\u00f9 nomi. Si consiglia vivamente di dettagliare, spiegare o giustificare le proprie scelte, sebbene le regole della Fondazione Nobel non lo richiedano.. D'altra parte, \u00e8 severamente vietato alle personalit\u00e0 inviate di votare per se stesse se hanno diritto al premio. Quasi 350 nomi vengono proposti ogni anno ai membri del Comitato che li eliminano dal 1 febbraio per mantenere solo dai 15 ai 20 candidati ad aprile. Questa prima selezione viene inviata in anticipo a tutti i membri dell'Accademia che formulano raccomandazioni. A fine maggio il Comitato per il Nobel fissa una lista finale di 5 nominativi, vistata da tutti gli accademici che dovranno poi designare il destinatario del premio. Se uno degli autori proposti non \u00e8 pubblicato in una lingua accessibile alla maggioranza della giuria, l'Accademia pu\u00f2 richiedere una traduzione speciale. Allo stesso modo, se uno scrittore nominato \u00e8 sconosciuto al Comitato ma sembra legittimo per il premio, la Fondazione Nobel invia esperti che illuminano l'Accademia sulla portata del lavoro del potenziale candidato. Dopo aver approfondito, durante l'estate, i lavori degli autori concorrenti, i giurati organizzano diversi dibattiti. Accade spesso che le opere di uno scrittore, citate pi\u00f9 volte, siano gi\u00e0 lette. In questo caso, l'Accademia tiene conto delle nuove pubblicazioni dell'autore selezionato. Al termine dei dibattiti, all'inizio di ottobre, la giuria procede alla votazione. La persona che ottiene pi\u00f9 della met\u00e0 dei voti \u00e8 designata come vincitrice del premio. I 4 fallimenti vengono automaticamente ri-registrati per le selezioni dell'anno successivo. La giuria pu\u00f2 discostarsi dal regolamento anche a seguito di una decisione eccezionale, come nel caso molto raro di assegnazione di un premio doppio o congiunto. Questa modalit\u00e0 operativa \u00e8 simile per tutte le altre categorie di premi Nobel. L'identit\u00e0 del destinatario viene rivelata dal perpetuo segretario dell'Accademia, in ottobre, durante una conferenza stampa nell'edificio B\u00f6rshuset, situato nel centro storico di Stoccolma. Il contenuto delle deliberazioni e l'elenco finale delle 5 personalit\u00e0 sono tenuti segreti per 50 anni. Il nome del vincitore \u00e8 quindi oggetto di speculazioni all'interno dei circoli letterari.\nAnche se l'importo della somma inerente al premio si \u00e8 evoluto nel corso della sua storia, oggi \u00e8 fissato a 10 milioni di corone svedesi, ovvero circa un milione di euro. Ogni personalit\u00e0 premiata riceve, dal Re di Svezia, la medaglia d'oro e il diploma della Fondazione Nobel durante una cerimonia di premiazione,10 dicembre a Stoccolma, compleanno della morte di Alfred Nobel. In precedenza, il vincitore deve tenere un discorso davanti ai membri dell'Accademia svedese in cui definisce il suo lavoro e le sue aspirazioni artistiche.\nDalla sua creazione, il premio \u00e8 andato a 14 donne e 5 membri dell'Accademia svedese, elette prima o dopo aver ricevuto il premio. La personalit\u00e0 pi\u00f9 anziana ad aver conseguito questo riconoscimento \u00e8 Doris Lessing (1919-2013), premiata nel 2007 a 87 anni, 11 mesi e 19 giorni. Il vincitore pi\u00f9 giovane \u00e8 Rudyard Kipling (1865-1936), premiato nel 1907 all'et\u00e0 di 41 anni.\nControversie.\nLa critica pi\u00f9 insistente riguarda la prospettiva eurocentrica o occidentale della giuria e il fatto che alcune aree geografiche sono completamente trascurate, per mancanza di influenza o traduzioni sufficienti come la letteratura persiana. Le lettere arabe, da parte loro, troverebbero poca eco perch\u00e9 spesso sono contestualizzate, referenziate e hanno un contenuto abbastanza sociale, il che suppone che corrispondano male al requisito universalistico del Nobel. In considerazione del numero di vincitori (81 su 113), l'Europa \u00e8 senza dubbio il continente pi\u00f9 premiato dall'Accademia. Diversi giornali svedesi ironizzano sul fatto che la Svezia abbia pi\u00f9 premi Nobel dell'Asia (otto premi svedesi contro appena quattro per il continente asiatico: due giapponesi, uno indiano e uno cinese). L'Africa ha aspettato a lungo il suo primo vincitore, il nigeriano di lingua inglese Wole Soyinka nel 1986. L'egiziano di lingua araba Naguib Mahfouz lo ha seguito nel 1988, poi i sudafricani di lingua inglese Nadine Gordimer e J. M. Coetzee, rispettivamente premiati in 1991 e 2003. Allo stesso modo, alcuni favoriti della stampa vengono sistematicamente estromessi, come Philip Roth, Amos Oz, Isma\u00efl Kadar\u00e9, Milan Kundera, Adonis, Ko Un, Haruki Murakami e Claudio Magris.\nNuova accademia e Nobel cosiddetto \u00ab alternativo \u00bb (2018).\nSulla scia del movimento femminista scatenato dall'hashtag \"#MeToo\", 18 donne denunciano pubblicamente gravi accuse contro Jean-Claude Arnault, marito dell'accademica Katarina Frostenson il cui prestigio, fino ad allora, aveva protetto la reputazione del coniuge. L'accademia, di fronte allo scandalo mediatico scatenato da queste schiaccianti testimonianze, decide di rinviare il Premio Nobel per la letteratura all'anno successivo. Rifiutandosi di dover sopportare il comportamento di un uomo, personalit\u00e0 svedesi, tra cui Alexandra Pascalidou, autrice di \"Me too\": \"S\u00e5 g\u00e5r vi vidare R\u00f6ster, redskap och r\u00e5d\" (Lava F\u00f6rlag, 2017), hanno fondato una Nuova Accademia responsabile dell'assegnazione di un premio letterario di respiro internazionale sottolineando, appunto, il ruolo cruciale della letteratura ai tempi del #MeToo in un mondo polarizzante. Secondo lei, come cittadina di un paese democratico come la Svezia, era inaccettabile non assegnare un premio.\nLa destinataria di questo premio Nobel definito \u201calternativo\u201d dalla stampa \u00e8 Maryse Cond\u00e9.\nIl 16 ottobre 2018, quattro giorni dopo l'annuncio del vincitore, nella dependance della Universit\u00e0 Columbia di Parigi durante un incontro con gli scrittori afroamericani Ta-Nehisi Coates e Jake Lamar, l'accademico Maboula Soumahoro fa un discorso in cui mette in dubbio il significato di questa etichetta \u201calternativa\u201d per una scrittrice di colore della Guadalupa.\nMancata assegnazione.\nIl premio Nobel per la letteratura non \u00e8 stato assegnato in nove occasioni (1914, 1918, 1935, 1940, 1941, 1942, 1943) ed \u00e8 stato rifiutato due volte (1958 e 1964). Nel 2018 l'assegnazione del premio Nobel per la letteratura \u00e8 stata rinviata all'anno successivo."}
{"id": "8572", "revid": "115722134", "url": "https://it.wikipedia.org/wiki?curid=8572", "title": "Premio Nobel per la chimica", "text": "Il premio Nobel per la chimica \u00e8 stato istituito dal testamento di Alfred Nobel del 1895 ed \u00e8 stato assegnato per la prima volta nel 1901, come gli altri premi istituiti da Nobel stesso. Il riconoscimento \u00e8 gestito dalla Fondazione Nobel e viene assegnato dall'Accademia reale svedese delle scienze su proposta di un comitato composto da cinque membri. Il premio viene consegnato durante l'annuale cerimonia che si tiene a Stoccolma il 10 dicembre, anniversario della morte di Nobel.\nIl premio, che non \u00e8 stato assegnato in otto occasioni (1916, 1917, 1919, 1924, 1933, 1940, 1941 e 1942), consiste in una somma di denaro (otto milioni di corone svedesi nel 2013), un diploma personalizzato per ogni vincitore e una medaglia d'oro recante l'effigie di Alfred Nobel.\nL'istituzione del premio.\nNobel scrisse nelle sue ultime volont\u00e0 che il suo patrimonio avrebbe dovuto essere usato per creare una serie di premi da assegnare a coloro che avrebbero conseguito i maggiori traguardi a beneficio dell'umanit\u00e0, in fisica, chimica, pace, fisiologia o medicina, letteratura. Bench\u00e9 Nobel abbia scritto diversi testamenti durante la sua vita, l'ultimo risale a poco pi\u00f9 di un anno prima della sua morte e venne firmato nel club norvegese-svedese di Parigi il 27 novembre 1895. Il 94% del patrimonio di Nobel (pari a 31 milioni di corone svedesi dell'epoca) venne utilizzato per fondare e finanziare i cinque premi. A causa dello scetticismo intorno al testamento, solo il 26 aprile 1897 venne approvato dal parlamento norvegese. Gli esecutori testamentari erano Ragnar Sohlman e Rudolf Lilljequist, che crearono la Fondazione Nobel allo scopo di occuparsi del patrimonio e dei premi.\nPoco dopo l'approvazione del testamento venne istituito il Comitato per il Nobel norvegese (che assegna il premio per la pace) e ne vennero scelti i membri. Successivamente vennero istituite le altre organizzazioni: l'Istituto Karolinska il 7 giugno (premio per la medicina), l'Accademia svedese il 9 giugno (premio per la letteratura) e l'accademia reale delle scienze l'11 giugno (premi per la fisica e la chimica). La Fondazione Nobel raggiunse quindi un accordo sulle linee guida secondo le quali assegnare i premi. Nel 1900 il nuovo statuto della Fondazione venne promulgato da re Oscar II di Svezia.\nCerimonia di premiazione.\nSolitamente l'istituto che assegna il premio annuncia il nome del vincitore in ottobre. Il premio viene poi consegnato in una cerimonia formale che si tiene a Stoccolma il 10 ottobre, quando ogni vincitore riceve tre oggetti: un diploma, una medaglia e un certificato che attesta l'ammontare del premio. Possono essere selezionati un massimo di tre vincitori e due diversi studi per ogni anno. Dal 2001 \u00e8 stato dotato di dieci milioni di corone svedesi.\nProcesso di nomina e selezione.\nI vincitori del premio Nobel per la chimica vengono selezionati da un comitato di cinque membri eletto dall'Accademia reale svedese delle scienze. In prima battuta viene chiesto a circa 3.000 scienziati specializzati in chimica di nominare dei candidati. I nomi dei candidati non vengono mai resi pubblici e gli scienziati stessi non vengono a conoscenza di essere stati presi in considerazione per il premio (le liste rimangono sigillate per 50 anni). Questa lista viene poi discussa dal comitato di esperti nome per nome, fino a quando non rimane un elenco di circa 250-300 nomi, inviato a selezionati esperti del settore, che scelgono una lista ristretta e scrivono al comitato una serie di raccomandazioni sui nomi scelti. A quel punto il comitato dell'Accademia reale delle scienze procede all'ultima scrematura e manda un report con le sue conclusioni e raccomandazioni all'Accademia delle scienze. I membri dell'Accademia si incontrano in due diverse occasioni per procedere alla decisione finale sul vincitore, che viene deciso tramite votazione inappellabile.\nBench\u00e9 non sia permesso nominare scienziati dopo la loro morte, \u00e8 possibile che il premio venga assegnato a persone decedute nei mesi che intercorrono fra il processo di nomina e la decisione finale da parte del comitato.\nIl premio viene assegnato a scoperte che siano \"durature nel tempo\", in pratica \u00e8 necessario che passi un certo lasso di tempo fra la scoperta (o il lavoro teorico) e la nomina in modo da verificarne l'effettivo impatto nel mondo della chimica. Questo lasso di tempo \u00e8 tipicamente dell'ordine di circa 20 anni (ma pu\u00f2 essere anche significativamente maggiore), il che significa che diversi scienziati non vivono abbastanza a lungo per essere presi in considerazione per la nomina. Un esempio \u00e8 quello di Rosalind Franklin, scopritrice della struttura del DNA: la sua cristallografia a raggi X che ha permesso di comprendere la forma a elica del DNA venne accettata solo dopo la sua morte; lei non pot\u00e9 dunque essere insignita del premio Nobel, che and\u00f2 a James Watson, Francis Crick e Maurice Wilkins.\nI premi.\nUn vincitore del premio Nobel riceve una medaglia, un diploma e una somma in denaro.\nLe medaglie.\nLe medaglie vengono coniate in oro da Myntverket in Svezia fin dal 1902. Sul fronte si trova il profilo sinistro di Alfred Nobel con gli anni di nascita e morte (1833 e 1896), scritti in numeri romani. Il retro invece rappresenta la dea Natura con in mano una cornucopia, coperta da un velo tenuto in mano dalla Scienza. La medaglia \u00e8 stata disegnata da Erik Lindberg.\nI diplomi.\nOgni vincitore del premio Nobel per la chimica riceve un diploma direttamente dalle mani del re di Svezia. Ognuno dei diplomi consegnati ha un disegno unico, creato dall'Accademia reale delle scienze per ognuno dei premiati. Il diploma contiene un'immagine (un vero e proprio piccolo quadro) sulla sinistra e, sulla destra, il nome del vincitore del premio e la motivazione con cui il premio stesso \u00e8 stato assegnato.\nPremio in denaro.\nA ogni vincitore del premio Nobel viene data una somma di denaro: fra il 2001 e il 2011 questa somma fu pari a 10 milioni di corone svedesi, mentre a partire dal 2012, a causa di un taglio nel budget, esso \u00e8 pari a 8 milioni di corone Negli anni in cui vi sono due vincitori in una stessa categoria, il premio viene diviso equamente fra di loro; negli anni in cui i vincitori sono tre (come ad esempio successo nel 2013), il comitato pu\u00f2 decidere di dividere il premio in tre parti uguali oppure in met\u00e0 a uno dei vincitori e un quarto a testa agli altri due.\nAltri progetti.\nlo"}
{"id": "8579", "revid": "376555", "url": "https://it.wikipedia.org/wiki?curid=8579", "title": "Metalli alcalino terrosi", "text": "I metalli alcalino terrosi sono berillio (Be), magnesio (Mg), calcio (Ca), stronzio (Sr), bario (Ba) , radio (Ra) e Unbinilio (Ubn). Questi elementi chimici costituiscono il gruppo 2 del blocco s della tavola periodica. Nella nomenclatura precedente questo gruppo era denominato IIA. Sono tutti metalli piuttosto reattivi, che perdono facilmente i due elettroni nel livello elettronico esterno formando cationi M2+. Nei loro composti assumono invariabilmente numero di ossidazione +2.\nFonti.\nIl \"berillio\" \u00e8 poco comune sulla crosta terrestre, essendo il quarantasettesimo elemento per abbondanza. Si ricava principalmente dai minerali berillo (Be3Al2(Si6O18)) e bertrandite (Be4Si2O7(OH)2). Si producono meno di 500 tonnellate all'anno di berillio metallico. Il \"magnesio\" \u00e8 invece molto abbondante sulla crosta terrestre, dove \u00e8 il settimo elemento per abbondanza, ed \u00e8 contenuto in pi\u00f9 di 50 minerali. Il minerale di maggior importanza economica \u00e8 la magnesite (MgCO3); annualmente se ne lavorano circa 24 milioni di tonnellate per ricavare principalmente ossido di magnesio (MgO). La produzione annuale di magnesio metallico risulta di circa tonnellate all'anno.\nIl \"calcio\" \u00e8 ancora pi\u00f9 abbondante del magnesio, essendo il quinto elemento per abbondanza sulla crosta terrestre. \u00c8 contenuto in molti minerali; quelli economicamente pi\u00f9 importanti sono calcite (CaCO3), dolomite (CaMg(CO3)2) e gesso (CaSO4 \u00b7 2H2O). Si producono solo 2000 tonnellate all'anno di calcio metallico; il prodotto principale contenente calcio \u00e8 la calce, prodotta in quantit\u00e0 maggiori di 100 milioni di tonnellate l'anno.\nLo \"stronzio\" \u00e8 il sedicesimo elemento per abbondanza sulla crosta terrestre. Si ricava principalmente dai minerali celestina (SrSO4) e stronzianite (SrCO3); se ne processano circa 1 milione di tonnellate all'anno. Il \"bario\" pur essendo un elemento pesante, \u00e8 discretamente abbondante sulla crosta terrestre, essendo il quattordicesimo elemento per abbondanza. I minerali pi\u00f9 importanti sono barite (BaSO4) e witherite (BaCO3); se ne lavorano pi\u00f9 di otto milioni di tonnellate all'anno. Il \"radio\" \u00e8 uno degli elementi pi\u00f9 rari sulla crosta terrestre, dove \u00e8 presente in forma molto diffusa, e risulta l'ottantaseiesimo elemento per abbondanza. Il radio si ottiene da combustibili nucleari esauriti, ma a causa della sua pericolosa radioattivit\u00e0 \u00e8 sempre meno usato.\nTossicit\u00e0 e ruolo biologico.\nIl \"berillio\" non ha ruoli biologici. Un corpo umano ne contiene circa , una quantit\u00e0 che non pone problemi di salute. Il berillio \u00e8 molto pericoloso in forma di polvere, dato che provoca infiammazioni ai polmoni e avvelenamenti pi\u00f9 insidiosi che si manifestano anche ad anni di distanza dall'esposizione (berilliosi). Anche i composti di berillio sono tossici e possono essere letali.\nIl \"magnesio\" \u00e8 essenziale per quasi tutte le specie viventi; nei vegetali \u00e8 presente nella clorofilla. Un corpo umano contiene circa di magnesio, contenuto principalmente nelle ossa dove \u00e8 importante a fini strutturali. Inoltre \u00e8 implicato in svariate mansioni, tra cui il funzionamento di pi\u00f9 di 300 enzimi, la produzione di proteine e la replicazione del DNA. La normale dieta copre il fabbisogno di magnesio per l'organismo. Casi di deficienza di magnesio sono rari, legati a malnutrizione, malattie o alcoolismo. Sono rari anche i problemi legati a eccessivo consumo di medicinali a base di magnesio.\nIl \"calcio\" \u00e8 essenziale per quasi tutte le specie viventi. Un corpo umano contiene circa di calcio, per la maggior parte contenuto nelle ossa come idrossiapatite Ca5(PO4)3(OH); il rimanente svolge varie funzioni metaboliche fra le quali regolare l'attivit\u00e0 delle membrane cellulari e controllare la contrazione muscolare e gli impulsi nervosi. Una dieta normale contiene la quantit\u00e0 di calcio richiesta per l'organismo; problemi di assorbimento di calcio sono in genere dovuti a carenza di vitamina D. Lo \"stronzio\" non ha ruoli biologici, ma \u00e8 piuttosto diffuso nell'ambiente e nei cibi, e per la sua somiglianza con il calcio finisce nelle ossa. Un corpo umano ne contiene circa . Lo stronzio in genere non \u00e8 tossico ed \u00e8 impiegato anche in alcuni medicinali; \u00e8 invece pericoloso l'isotopo radioattivo stronzio-90, prodotto negli esperimenti nucleari condotti in atmosfera nel secolo scorso e rilasciato nel caso di incidenti nucleari come quello di \u010cernobyl'.\nIl \"bario\" ha ruolo biologico solo in qualche alga unicellulare. Essendo diffuso in piccola quantit\u00e0 nei terreni, il bario entra nella nostra dieta al ritmo di circa 1\u00a0mg al giorno, una quantit\u00e0 che non crea problemi. Un corpo umano contiene circa di bario. I sali solubili di bario sono fortemente tossici. Il solfato di bario invece \u00e8 cos\u00ec insolubile da essere innocuo ed \u00e8 a volte usato come mezzo di contrasto in radiologia. Il \"radio\" \u00e8 molto pericoloso a causa della sua radioattivit\u00e0. Tuttavia \u00e8 presente nell'ambiente in piccolissima quantit\u00e0 in forma diffusa, ed entra inevitabilmente nella nostra dieta. Un corpo umano ne contiene circa .\nApplicazioni.\nIl \"berillio\" \u00e8 usato assieme a rame e nichel per ottenere leghe di elevata conducibilit\u00e0 elettrica e termica, alta resistenza, durezza ed elasticit\u00e0. Con alcune di queste leghe si ottengono utensili antiscintilla da impiegare in raffinerie e altri luoghi dove possono essere presenti gas infiammabili. Leghe a base di berillio sono usate anche in campo aerospaziale e nel rivestimento delle testate nucleari. Il berillio metallico \u00e8 usato per fabbricare finestre di tubi a raggi X perch\u00e9 \u00e8 un materiale molto trasparente a questa radiazione.\nIl \"magnesio\" \u00e8 il terzo metallo pi\u00f9 usato, dopo ferro e alluminio, per la sua resistenza e leggerezza. Viene impiegato in primo luogo in leghe assieme ad alluminio, zinco, manganese e altri metalli nella fabbricazione di carrozzerie automobilistiche e in aeronautica. Un altro uso importante \u00e8 nella produzione di acciaio, per rimuovere lo zolfo. Per la sua leggerezza \u00e8 inoltre usato in molti dispositivi portatili come macchine fotografiche e computer. Per le sue caratteristiche elettrochimiche viene impiegato come anodo sacrificale per proteggere ferro e acciaio dalla corrosione. Anche molti composti di magnesio sono importanti; ad esempio l'ossido di magnesio (MgO) \u00e8 usato in materiali refrattari, e l'idrossido di magnesio (Mg(OH)2) nello smaltimento di residui acidi.\nIl \"calcio\" metallico trova usi limitati in leghe particolari e nella produzione di zirconio, torio e altri lantanoidi. Dal punto di vista economico sono molto pi\u00f9 importanti i suoi composti. La calce \u00e8 usata nella fabbricazione dell'acciaio, nel trattamento delle acque, nell'industria chimica, nelle costruzioni. Il calcio \u00e8 contenuto anche in altri materiali importanti come gesso e cemento. Lo \"stronzio\" metallico ha un uso molto limitato come getter in tubi a vuoto e tubi catodici. Il nitrato di stronzio (Sr(NO3)2) \u00e8 essenziale per ottenere il colore rosso nei fuochi d'artificio. Le radiazioni dello stronzio-90 sono usate per produrre elettricit\u00e0 in veicoli spaziali, stazioni meteorologiche isolate e boe oceanografiche.\nIl \"bario\" metallico ha un uso molto limitato come getter. Il solfato di bario (BaSO4) \u00e8 usato come lubrificante nelle trivellazioni petrolifere, nel pigmento bianco litopone miscelato al solfuro di zinco e nelle carte fotografiche baritate. Nitrato e clorato di bario danno la colorazione verde dei fuochi d'artificio. Il \"radio\" \u00e8 troppo pericoloso per essere usato in applicazioni che appartengono al passato: rendeva luminescenti i quadranti di orologi e altri strumenti, veniva usato per curare il cancro, ed era anche considerato un farmaco miracoloso.\nPropriet\u00e0 degli elementi.\nData la posizione nella tavola periodica, gli elementi del gruppo 2 hanno atomi di dimensione elevata, ma naturalmente pi\u00f9 piccola dei corrispondenti elementi del gruppo 1 (figura), in quanto la carica nucleare \u00e8 maggiore. Un confronto con gli elementi del gruppo 1 mostra anche che nel gruppo 2 l'energia di prima ionizzazione \u00e8 cresciuta, dato che le dimensioni sono pi\u00f9 piccole e la carica nucleare \u00e8 maggiore; questo effetto \u00e8 particolarmente marcato passando da litio a berillio. Nel gruppo 2 l'energia di seconda ionizzazione, pur essendo circa doppia rispetto alla prima, \u00e8 ancora abbastanza bassa da poter essere compensata dall'energia reticolare. Gli elementi di questo gruppo sono quindi presenti nei loro composti come cationi M2+, cio\u00e8 con numero di ossidazione +2. La terza energia di ionizzazione \u00e8 invece cos\u00ec elevata che ioni M3+ non si formano mai (figura).\nGli elementi del gruppo 2 hanno tutti un tipico aspetto metallico lucente. Confrontando le loro propriet\u00e0 fisiche con quelle degli elementi del gruppo 1 si osservano valori pi\u00f9 elevati di punto di fusione (figura), punto di ebollizione, densit\u00e0, ed entalpie di fusione e vaporizzazione. Notare, in particolare, i valori per il berillio. Rispetto al gruppo 1, i metalli del gruppo 2 sono anche pi\u00f9 duri, ma sono ancora relativamente teneri. Tutte queste variazioni sono razionalizzabili considerando sia le dimensioni atomiche pi\u00f9 piccole, sia la presenza di due elettroni da utilizzare per il legame metallico, anzich\u00e9 uno solo.\nI valori di elettronegativit\u00e0 degli elementi del gruppo 2 sono ancora bassi, ma pi\u00f9 alti di quelli degli elementi del gruppo 1. Il valore per il berillio \u00e8 decisamente il pi\u00f9 elevato del gruppo, a giustificare la sua chimica sostanzialmente covalente. Notare che il berillio ha un valore di elettronegativit\u00e0 molto simile all\u2019alluminio, e mostra una chimica simile a quest\u2019ultimo (relazione diagonale). Calcio, stronzio e bario hanno invece una chimica tipicamente ionica, mentre il magnesio ha un comportamento intermedio.\nAnaloghi andamenti si osservano anche dai potenziali di riduzione. Tutti questi elementi sono elettropositivi, ma il berillio lo \u00e8 in misura minore, mentre calcio, stronzio e bario assomigliano ai metalli alcalini pi\u00f9 pesanti; il magnesio \u00e8 ancora una volta in una posizione intermedia.\nSalvo diversa indicazione i dati in tabella sono presi da Greenwood e Earnshaw.\nReattivit\u00e0 chimica e andamenti nel gruppo.\nGli elementi del gruppo 2 rappresentano un gruppo piuttosto omogeneo, anche se un po' meno del gruppo precedente dei metalli alcalini. In particolare il berillio, l'elemento pi\u00f9 leggero, mostra un comportamento alquanto diverso da quello dei congeneri pi\u00f9 pesanti, con differenze pi\u00f9 rilevanti di quelle che si osservano tra il litio e gli altri metalli alcalini.\nI metalli alcalino terrosi sono molto reattivi, anche se meno di quelli del gruppo 1, e formano composti solo nello stato di ossidazione +2. Stati di ossidazione superiori non sono possibili, perch\u00e9 la terza energia di ionizzazione \u00e8 molto elevata. D\u2019altra parte, non esistono composti nello stato di ossidazione +1; calcoli effettuati in base a cicli di Born-Haber mostrano che gli eventuali composti MX sono instabili, dato che darebbero luogo a reazioni di dismutazione molto esotermiche. Ad esempio:\nIl berillio ha un comportamento decisamente diverso dagli altri elementi del gruppo, manifestando una chimica sostanzialmente covalente, e mai puramente ionica. Ci\u00f2 \u00e8 dovuto alle piccole dimensioni dello ione Be2+, che possedendo una densit\u00e0 di carica molto elevata distorce la nuvola elettronica degli anioni vicini. La tendenza alla covalenza del berillio permette la formazione di legami abbastanza stabili con il carbonio, come in Be(CH3)2 e BePh2. Scendendo lungo il gruppo, il magnesio mostra ancora un comportamento in parte covalente, mentre la chimica di calcio, stronzio e bario \u00e8 totalmente ionica.\nCome nel gruppo 1, la reattivit\u00e0 in genere aumenta scendendo lungo il gruppo. All'aria il berillio metallico \u00e8 poco reattivo e si ricopre di una patina di ossido che lo passiva (come l\u2019alluminio, relazione diagonale). Il magnesio resiste ancora abbastanza bene all\u2019ossidazione dell'aria, mentre i congeneri superiori si ossidano pi\u00f9 rapidamente.\nAnaloghi andamenti di reattivit\u00e0 si osservano con l'acqua: il berillio non reagisce neanche a caldo, protetto dalla pellicola di ossido; il magnesio reagisce solo a caldo e gli altri anche a freddo. In acqua la reazione porta alla formazione di idrossidi con sviluppo di idrogeno. Ad esempio:\nL'idrossido di berillio \u00e8 l'unico del gruppo a mostrare un comportamento anfotero (come l'alluminio): Be(OH2) in presenza di un eccesso di ioni OH\u2013 forma la specie tetracoordinata Be(OH)42\u2013. Gli idrossidi degli altri elementi del gruppo sono invece basici.\nAnche nei confronti degli altri non metalli si osservano aumenti di reattivit\u00e0 scendendo lungo il gruppo; in queste reazioni si formano i composti binari, tipo M3N2, MS, MSe, MX2 (X = alogeno). Con l'ossigeno si forma l'ossido, in genere di formula MO; per gli elementi pi\u00f9 pesanti esiste anche il perossido MO2. Normalmente gli ossidi per\u00f2 non si ottengono in questo modo, ma per calcinazione dei carbonati o per disidratazione degli idrossidi.\nPer quanto riguarda la chimica di coordinazione, in soluzione acquosa soltanto gli ioni pi\u00f9 piccoli, berillio e magnesio, danno luogo ad aquo ioni ben caratterizzati: Be(H2O)42+ e Mg(H2O)62+. Per gli altri elementi l'aquo ione \u00e8 meno definito e si osservano numeri di coordinazione 6\u20138. Nel caso del berillio si ha anche idrolisi a causa del forte effetto polarizzante dello ione Be2+ molto piccolo; in altre parole il complesso si comporta da acido di Br\u00f8nsted (come l'alluminio):\nA questa reazione seguono poi ulteriori reazioni di polimerizzazione. Gli ioni dei congeneri superiori non danno idrolisi a causa delle maggiori dimensioni del catione.\nNei confronti di leganti diversi dall'acqua, gli ioni alcalino terrosi si comportano da acidi hard, con una decisa preferenza per leganti all'ossigeno, pi\u00f9 che all'azoto (la clorofilla in questo senso \u00e8 una eccezione). EDTA, polifosfati ed anche eteri corona di dimensioni opportune sono quindi leganti ideali. Il complessi formati da Ca2+ con EDTA o con lo ione tripolifosfato P3O105\u2013 sono importanti sia per l'addolcimento dell'acqua che per l'analisi volumetrica dello ione Ca2+."}
{"id": "8580", "revid": "122714916", "url": "https://it.wikipedia.org/wiki?curid=8580", "title": "Gas nobili", "text": "In chimica, i gas nobili (impropriamente detti anche gas rari) sono dei gas inerti che costituiscono il gruppo 18 della tavola periodica secondo l'attuale nomenclatura IUPAC. Nella nomenclatura precedente questo gruppo era denominato VIIIB o VIIIA a seconda di diverse convenzioni usate in Europa e negli Stati Uniti d'America.\nI gas nobili sono costituiti da atomi con gusci elettronici esterni completi. Ne fanno parte gli elementi elio (He), neon (Ne), argon (Ar), kripton (Kr), xenon (Xe) e radon (Rn). Il radon \u00e8 un elemento radioattivo. Anche l'elemento artificiale oganesson (Og) appartiene a questo gruppo, ma ne sono stati prodotti solo pochi atomi e le sue propriet\u00e0 chimiche sono sconosciute.\nSi tratta di gas monoatomici non facilmente liquefacibili, tipicamente molto stabili e non reattivi a causa della completezza dei propri strati elettronici, presenti nell'atmosfera in percentuali varie; il pi\u00f9 comune \u00e8 l'argon che ne costituisce circa lo 0,932%. Talvolta essi (particolarmente l'elio) si trovano insieme ad altri gas (per lo pi\u00f9 azoto e metano) in sorgenti endogene; l'elio di origine endogena proviene dalla decomposizione di elementi radioattivi presenti nel sottosuolo che emettono particelle \u03b1 (cio\u00e8 ioni He2+): queste ossidano specie presenti nel terreno e diventano atomi di elio.\nStoria.\nIl termine \"gas nobili\" deriva dal tedesco \"Edelgas\", usato per la prima volta nel 1898 da Hugo Erdmann per significare la loro inerzia chimica, per analogia con il termine \"metalli nobili\" usato per i metalli meno reattivi. I gas nobili venivano anche chiamati \"gas inerti\", ma il termine \u00e8 deprecato, dato che adesso si conoscono molti composti dei gas nobili. Questi elementi furono chiamati anche \"gas rari\", ma anche questa denominazione si \u00e8 rivelata inesatta, dato che l'argon costituisce circa lo 0,93% in volume dell'atmosfera terrestre.\nIl primo a imbattersi nei gas nobili fu il chimico e fisico scozzese Henry Cavendish. Nel 1785, studiando la composizione dell'aria si accorse che conteneva una piccola percentuale di una sostanza meno reattiva dell'azoto. Cavendish non pot\u00e9 caratterizzare meglio questa sostanza, che fu identificata come argon solo dopo pi\u00f9 di un secolo. Il primo gas nobile a venire scoperto fu invece l'elio. Il 18 agosto 1868, durante un'eclissi di sole, gli astronomi Jules Janssen e Norman Lockyer, indipendentemente, osservarono un'inaspettata riga gialla in un'analisi spettrografica della cromosfera del Sole, e supposero che fosse dovuta ad un elemento sconosciuto. Lockyer pens\u00f2 che il nuovo elemento fosse presente solo nel sole, e lo chiam\u00f2 elio, dalla parola greca \u1f2d\u03bb\u03b9\u03bf\u03c2 (H\u00e9lios). La presenza di elio sulla Terra fu scoperta nel 1882 dal fisico italiano Luigi Palmieri, tramite l'analisi spettroscopica di campioni di lava del Vesuvio. Nel 1895 i chimici svedesi Per Teodor Cleve e Abraham Langlet a Uppsala riuscirono a isolare un campione di elio dal minerale cleveite e furono i primi a misurane il peso atomico. Nello stesso anno l'elio fu isolato indipendentemente anche dai chimici William Ramsay e Morris Travers.\nIl 1895 fu anche l'anno in cui William Ramsay e Lord Rayleigh scoprirono l'argon, pi\u00f9 di cento anni dopo le osservazioni di Cavendish. Rayleigh aveva scoperto che la densit\u00e0 dell'azoto isolato dall'aria era mentre quella dell'azoto ottenuto dalla decomposizione dell'ammoniaca era . Collaborando con Ramsay, i due ricercatori ipotizzarono che l'azoto atmosferico contenesse un gas pi\u00f9 pesante. Ramsay tratt\u00f2 un campione di azoto con magnesio, che ad alta temperatura reagisce formando nitruro di magnesio (Mg3N2), fino a rimanere con un volume di circa 1% di gas che non reagiva, e ne determin\u00f2 la densit\u00e0 e le linee spettrali. Fu cos\u00ec identificato un nuovo elemento, che fu chiamato argon dalla parola greca \u03b1\u03c1\u03b3\u03cc\u03c2 (arg\u00f3s, \"inattivo\").\nRamsay e Rayleigh suggerirono che elio e argon facessero parte di un nuovo gruppo della tavola periodica. Paul \u00c9mile Lecoq de Boisbaudran predisse che l'argon appartenesse ad una famiglia di elementi inerti ancora sconosciuti, che avrebbero avuto i seguenti pesi atomici: 20,0945, 36,40 \u00b1 0,08, 84.01 \u00b1 0,20, e 132,71 \u00b1 0,15. Nel 1898 Ramsay e Travers riuscirono a isolare tre nuovi elementi tramite distillazione frazionata dell'aria liquida: erano kripton, neon e xeno, cos\u00ec denominati dalle parole greche \u03ba\u03c1\u03c5\u03c0\u03c4\u03cc\u03c2 (krypt\u00f3s, \"nascosto\"), \u03bd\u03ad\u03bf\u03c2 (n\u00e9os, \"nuovo\"), e \u03be\u03ad\u03bd\u03bf\u03c2 (x\u00e9nos, \"straniero\"). Nel 1904 William Ramsay e Lord Rayleigh ricevettero il premio Nobel per le loro scoperte sui gas nobili.\nIl radon fu osservato per la prima volta nel 1898 dal fisico tedesco Friedrich Ernst Dorn come materiale radioattivo emanato da un campione di radio. Dopo varie altre osservazioni, nel 1910 William Ramsay e Robert Whytlaw-Gray riuscirono a isolarne una quantit\u00e0 sufficiente per determinarne varie propriet\u00e0 e dimostrare che era il pi\u00f9 pesante gas nobile conosciuto.\nLa scoperta dei gas nobili fu importante per lo sviluppo delle conoscenze chimiche. Nel 1895 il chimico francese Henri Moissan tent\u00f2 senza successo di far reagire l'argon con il fluoro, l'elemento pi\u00f9 elettronegativo. Anche altri scienziati non riuscirono a preparare composti dei gas nobili fino al 1962, ma questi insuccessi favorirono lo sviluppo di nuove teorie sulla struttura atomica. Il fisico danese Niels Bohr propose nel 1913 che gli elettroni siano disposti in livelli energetici discreti attorno al nucleo dell'atomo, e che il livello pi\u00f9 esterno contenga sempre otto elettroni in tutti i gas nobili, escluso l'elio. Nel 1916 il chimico statunitense Gilbert Lewis formul\u00f2 la regola dell'ottetto che prevede che un ottetto di elettroni nel livello elettronico esterno sia una condizione di particolare stabilit\u00e0 energetica; un atomo in questa condizione non reagisce con altri elementi perch\u00e9 non ha bisogno di perdere o acquistare elettroni.\nIl primo composto dei gas nobili fu preparato nel 1962 dal chimico britannico Neil Bartlett. Egli not\u00f2 che l'esafluoruro di platino PtF6 \u00e8 un ossidante cos\u00ec forte da ossidare l'ossigeno formando O2+[PtF6]\u2212. Considerando che il potenziale di prima ionizzazione dello xeno (1170 kJ\u00b7mol\u22121) \u00e8 simile a quello dell'ossigeno (1175 kJ\u00b7mol\u22121), Bartlett prov\u00f2 a far reagire vapori di PtF6 con xeno, ottenendo un solido arancione, cui fu attribuita la formula Xe+[PtF6]\u2212. Si trov\u00f2 in seguito che questo composto ha in realt\u00e0 una struttura pi\u00f9 complessa, ma di l\u00ec a poco si ottennero molti altri composti di xeno.\nComposti degli altri gas nobili sono pi\u00f9 rari e meno stabili. Il primo composto di radon, il difluoruro di radon RnF2, fu preparato nel 1962. Nel 1963 fu sintetizzato il primo composto di kripton, il difluoruro di kripton KrF2, erroneamente pubblicato come KrF4, che \u00e8 invece tuttora (2016) sconosciuto. Il primo composto di Argon, l'idrofluoruro di argon HArF, \u00e8 stato ottenuto nel 2000; \u00e8 stabile solo a temperature sotto i \u2013246\u00a0\u00b0C. Si sono ottenuti anche composti di coordinazione e composti organometallici contenenti argon, kripton, xeno e loro fluoruri.\nNel 2002 \u00e8 stato sintetizzato l'oganesson, il pi\u00f9 pesante elemento del gruppo dei gas nobili, collocato sotto il radon nella tavola periodica, bombardando californio-249 con calcio-48. L'esperimento \u00e8 stato confermato nel 2006.\nFonti.\nL'elio \u00e8 il secondo elemento per abbondanza nell'Universo dopo l'idrogeno, e ne costituisce il 24% in massa. Sulla Terra \u00e8 invece raro: \u00e8 il 71\u00ba elemento per abbondanza sulla crosta terrestre (8 ppb), mentre l'atmosfera ne contiene circa 5 ppb. L'elio viene ricavato da sorgenti di gas naturale che arrivano a contenerne anche il 7%. Il neon \u00e8 il quinto elemento per abbondanza nell'Universo. Sulla Terra \u00e8 invece 82\u00ba per abbondanza sulla crosta terrestre (\u22480,07 ppb), mentre l'atmosfera ne contiene circa 18 ppm. Neon, argon, kripton e xeno si ottengono per distillazione frazionata dell'aria liquida. L'argon \u00e8 il gas nobile pi\u00f9 abbondante sulla Terra; \u00e8 solo il 56\u00ba per abbondanza sulla crosta terrestre (1,2 ppm), ma l'atmosfera ne contiene circa 0,93% in volume. Kripton e xeno sono tra elementi pi\u00f9 rari sulla Terra. Il kripton \u00e8 83\u00ba per abbondanza sulla crosta terrestre (10 ppt), e l'atmosfera ne contiene 1 ppm. Lo xeno \u00e8 85\u00ba per abbondanza sulla crosta terrestre (2 ppt), e l'atmosfera ne contiene 90 ppb. Il radon \u00e8 ancora pi\u00f9 raro; si stima che in tutta l'atmosfera terrestre ce ne siano meno di 100\u00a0g. Piccole quantit\u00e0 di radon si possono ottenere dal decadimento radioattivo del 226Ra.\nTossicit\u00e0 e ruolo biologico.\nI gas nobili elio, neon, argon, kripton e xeno non hanno alcun ruolo biologico e sono innocui per la salute. I composti dei gas nobili sono invece pericolosi. Quelli fluorurati come ad esempio XeF2 sono fortemente ossidanti, tossici e corrosivi, dato che tendono a rilasciare ioni fluoruro. Gli ossidi come ad esempio XeO3 sono fortemente ossidanti ed esplosivi.\nIl radon invece \u00e8 pericoloso a causa della sua radioattivit\u00e0, che pu\u00f2 causare carcinoma del polmone. Il radon si forma nei processi di decadimento di uranio e torio, presenti in tracce nelle rocce, e una volta formato si diffonde nell'ambiente. Normalmente la quantit\u00e0 di radon presente nell'ambiente rimane piccolissima e comunque inevitabile, ma in casi sfavorevoli si possono formare localmente delle concentrazioni pi\u00f9 elevate in ambienti chiusi e poco ventilati come le cantine.\nApplicazioni.\nL'elio \u00e8 usato in svariate applicazioni, tra le quali: apparecchiature che richiedono temperature molto basse, creazione di atmosfere inerti, apparati respiratori per immersioni profonde, laser a elio-neon usati nei lettori di codici a barre, palloni aerostatici e dirigibili. Il neon \u00e8 usato principalmente nelle insegne al neon; altri usi sono in apparati respiratori per immersioni profonde, criogenia, laser. L'argon \u00e8 usato principalmente in applicazioni che necessitano di atmosfere inerti; le pi\u00f9 importanti sono lampadine, tubi fluorescenti, acciaierie, fornaci, saldature. Il kripton \u00e8 poco usato; le applicazioni principali sono in tubi al neon per modificarne il colore, e in laser a eccimeri. Lo xeno \u00e8 usato in lampade, nella fabbricazione di semiconduttori, in laboratori di ricerca e come anestetico in chirurgia. Il radon \u00e8 fortemente radioattivo; nel passato \u00e8 stato usato in radioterapia.\nPropriet\u00e0 chimiche e andamenti nel gruppo.\nGli elementi di questo gruppo hanno configurazioni elettroniche tali da essere molto stabili (1s2 o ns2np6). Da un punto di vista fisico la stabilit\u00e0 della configurazione elettronica dei gas nobili \u00e8 indicata dal fatto che ognuno \u00e8 l'elemento con la maggior energia di ionizzazione del proprio periodo. Tuttavia, l'energia di ionizzazione cala scendendo lungo il gruppo, cos\u00ec succede che gli elementi pi\u00f9 pesanti hanno energie di ionizzazione minori di elementi come ossigeno e fluoro. Come conseguenza lo xeno \u00e8 l'elemento pi\u00f9 reattivo del gruppo (a parte il radon che \u00e8 raro e radioattivo); si conoscono composti dello xeno negli stati di ossidazione +2, +4, +6 e +8.\nTutti questi elementi sono gas monoatomici, incolori, inodori, insapori e non infiammabili. I loro atomi sono sferici e non polari, quindi si riscontrano propriet\u00e0 fisiche che variano regolarmente nel gruppo. Le uniche forze interatomiche sono le forze di van der Waals, che sono sempre deboli, e crescono di intensit\u00e0 all'aumentare delle dimensioni atomiche. Le temperature del punto di fusione e del punto di ebollizione sono di conseguenza molto basse e aumentano scendendo lungo il gruppo. Anche altre propriet\u00e0 come dimensioni atomiche e densit\u00e0 variano in modo prevedibile.\nCome succede in genere in tutto il blocco p, il primo elemento del gruppo possiede propriet\u00e0 uniche. L'elio \u00e8 ad oggi la sostanza conosciuta con il pi\u00f9 basso punto di fusione (4,2 K, circa \u2013269\u00a0\u00b0C) e anche l'unica sostanza che, alla pressione atmosferica standard, non si riesce a congelare a nessuna temperatura. L'isotopo di gran lunga pi\u00f9 abbondante dell'elio \u00e8 4He (&gt;99,99%); questa \u00e8 l'unica sostanza di cui sono note due fasi liquide, chiamate elio I ed elio II. Il liquido elio II \u00e8 superfluido, cio\u00e8 scorre con viscosit\u00e0 zero. L'altro isotopo \u00b3He diventa superfluido solo a temperatura molto pi\u00f9 bassa (1\u20133 millikelvin).\nLuminescenza.\nLe figure seguenti mostrano il colore e lo spettro di emissione (riga inferiore) dei gas nobili attraversati da scariche elettriche. Oltre che dal gas nobile impiegato, il colore osservato dipende da vari fattori, tra i quali:"}
{"id": "8582", "revid": "472536", "url": "https://it.wikipedia.org/wiki?curid=8582", "title": "Giuseppina Strepponi", "text": "I suoi carteggi sono tra i documenti pi\u00f9 importanti per ricostruire la biografia verdiana.\nBiografia.\nI primi anni.\nFiglia di una famiglia di musicisti, Giuseppina Strepponi (detta familiarmente \"Peppina\") nacque a Lodi, prima dei cinque figli di Rosa Cornalba e di Feliciano Strepponi (1797\u20131832), organista al Duomo di Monza e modesto compositore d'opera che divenne poi assistente del direttore del Teatro Grande di Trieste.\nAppassionata di musica in famiglia, le prime lezioni le pervennero direttamente dal padre che la focalizz\u00f2 essenzialmente allo studio del pianoforte.\nDopo la morte del genitore nel 1832 a causa di un'encefalite, studi\u00f2 canto come soprano e pianoforte al conservatorio di Milano ove sul finire del 1834 ottenne il primo premio per il belcanto.\nLa carriera come cantante d'opera.\nSuccessivamente cant\u00f2 per alcuni anni sia in Italia Settentrionale, che in Austria. Debutt\u00f2 ad Adria nel dicembre 1834 in \"Chiara di Rosembergh\" di Luigi Ricci. Ottenne il primo trionfo al Teatro Grande di Trieste nel 1835 in \"Matilde di Shabran\" di Gioachino Rossini. Nell'occasione si fece notare dall'impresario Bartolomeo Merelli, che la favor\u00ec nella sua crescita di talento procurandole numerosi ingaggi in Italia. Nell'estate del 1835 la Strepponi fu a Vienna per ricoprire il ruolo di Adalgisa nella \"Norma\" di Bellini e fu poi Amina ne \"La sonnambula\" sempre di Bellini al Theater am K\u00e4rntnertor di Vienna dove venne largamente apprezzata sia dal pubblico che dalla critica. \nPur avendo molto talento, non canter\u00e0 pi\u00f9 al di fuori dell'Italia dal 1835.\nPoco dopo il suo ritorno in Italia nel 1836, Giuseppina Strepponi inizi\u00f2 una relazione col tenore Napoleone Moriani, che porter\u00e0 poi alla nascita di due figli illegittimi. Moriani e la Strepponi fecero coppia fissa per qualche anno poi Giuseppina decise di legarsi a Bartolomeo Merelli, impresario della Scala, nei primi anni '40 dell'Ottocento. \nLa sua relazione con Merelli ebbe per risultato un altro figlio illegittimo che per\u00f2 non super\u00f2 l'infanzia. Durante questi anni, nel 1836 cant\u00f2 al Gran Teatro La Fenice di Venezia nel ruolo di Ninetta ne \"La gazza ladra\" di Rossini, divenendo poi Elvira ne \"I puritani\" di Bellini e la protagonista Angelina de \"La Cenerentola\" di Rossini. \nL'anno successivo al Teatro Comunale di Bologna fu Elena nel \"Marino Faliero\" di Donizetti con Moriani, Felice Varesi e Domenico Cosselli, la protagonista nella \"Lucia di Lammermoor\" con Moriani e Cosselli e cant\u00f2 nuovamente nel ruolo di Elvira ne \"I puritani\" con Moriani, Varesi e Cosselli.\nNel 1838 ella ricoperse nuovamente il ruolo della protagonista nella \"Maria de Rudenz\" di Donizetti, nella \"Beatrice di Tenda\" di Bellini e nel successo della prima assoluta di \"Caterina di Guisa\" di Fabio Campana con Antonio Superchi all'Imperial Regio Teatro degli Avvalorati presso Livorno. \nNel 1839 \u00e8 Elvira ne Le due illustri rivali di Mercadante con Caroline Unger, Moriani ed Ignazio Marini a Venezia e fece il proprio debutto al Teatro alla Scala di Milano rimpiazzando Antonietta Marini-Rainieri che si trovava ad essere ammalata proprio alla prima della rappresentazione dell\"'Oberto\" di Giuseppe Verdi, nella quale interpret\u00f2 il ruolo di Leonora. \nLa performance della Strepponi venne considerata gi\u00e0 all'epoca come uno dei motivi per cui l'opera riusc\u00ec ad eccellere ed il motivo per cui ella stessa venne scelta in quegli anni per altri ruoli come quello di Elaisa ne \"Il giuramento\" di Saverio Mercadante, di Adina ne \"L'elisir d'amore\" di Donizetti e di Sandrina ne \"Un'avventura di Scaramuccia\" di Luigi Ricci.\nGiuseppina Strepponi mantenne la sua popolarit\u00e0 anche negli anni '40 dell'Ottocento recitando come protagonista nella prima assoluta di \"Adelia\" di Donizetti con Marini nel febbraio 1841 al Teatro Apollo di Roma, ruolo appositamente scritto dal compositore per lei. \nIn marzo \u00e8 Eleonora nella prima assoluta di \"Luigi Rolla\" di Federico Ricci (compositore) con Moriani al Teatro della Pergola di Firenze ed al Teatro Donizetti di Bergamo in agosto Elvira ne \"I puritani\" ed in settembre Elena in \"Marino Faliero\".\nContemporaneamente Strepponi inizi\u00f2 a frequentare assiduamente Giuseppe Verdi (da poco rimasto vedovo della prima moglie, Margherita Barezzi) interpretando alcune delle sue opere pi\u00f9 famose. \nElla fu Abigaille nel successo della \"premi\u00e8re\" del \"Nabucco\" di Verdi alla Scala nel 1842 alla presenza di Gaetano Donizetti. \nRiprese poi il ruolo di Abigaille in molti altri teatri italiani nell'anno successivo, tra cui nelle celebri esibizioni al Teatro Regio di Parma ed al Teatro Comunale di Bologna nel 1843. \nSempre nel 1843 ella ottenne il ruolo di Elisabetta nel \"Roberto Devereux\" di Donizetti e di Imogene ne \"Il pirata\" di Bellini con Gaetano Fraschini a Bologna. \nSempre nel medesimo periodo Strepponi fu protagonista di rappresentazioni della \"Norma\" di Bellini, fu la Marchesa del Poggio in \"Un giorno di regno\" di Verdi e nuovamente protagonista nella \"Saffo\" di Giovanni Pacini.\nL'abbandono delle scene.\nAttorno al 1844 Strepponi manifest\u00f2 significativi problemi vocali, in gran parte dovuti al lavoro senza sosta che ella praticava come cantante per mantenere i figli avuti dalle diverse relazioni amorose del suo passato, disagi che culminarono in una disastrosa stagione musicale a Palermo nel 1845 ove venne pi\u00f9 volte fischiata.\nLa sua voce non si riprese mai pi\u00f9 e inizi\u00f2 ad apparire sporadicamente in alcune opere sino al suo definitivo ritiro dalle scene nel febbraio 1846.\nAlcune tra le ultime opere da lei interpretate erano tutte a firma di Verdi, come il ruolo di Elvira nell\"'Ernani\" e quello di Lucrezia Contarini nei \"Due Foscari\".\nRelazione e matrimonio con Verdi.\nNell'ottobre del 1846 la Strepponi si trasfer\u00ec a Parigi ove divenne insegnante di canto, dedicandosi talvolta ad apparizioni nella Com\u00e9die-italienne, che ad ogni modo non vennero degnamente recepite dal pubblico. Verdi si rec\u00f2 in Francia nell'estate del 1847 quando di fatto iniziarono una relazione sentimentale pi\u00f9 stabile, premessa di un rapporto destinato a durare per mezzo secolo. Nel 1849, rientrati per brevi periodi in Italia, si stabilirono a Busseto, nel Palazzo Dordoni-Cavalli acquistato quattro anni prima da Verdi in pieno centro, anche se la convivenza fu turbata dall'ostilit\u00e0 verso la Strepponi dei bussetani, che ritenevano la loro convivenza immorale. Dopo una convivenza di dieci anni i due si sposeranno il 20 agosto 1859 a Collonges-sous-Sal\u00e8ve, piccola cittadina dell'Alta Savoia. La scelta del piccolo borgo savoiardo era dovuta essenzialmente ad una serie di motivazioni: innanzitutto il territorio era compreso nei domini dei Savoia il che rifletteva la convinzione politica di Verdi secondo il quale il metodo per unire l'Italia fosse quello di dare spazio alla casa regnante del Regno di Piemonte-Sardegna perch\u00e9 l'opzione repubblicana di Mazzini si era resa ormai impraticabile fattualmente. Il secondo motivo era strettamente personale e legato alla Strepponi, che Verdi desiderava proteggere dalle malelingue di Busseto cercando perci\u00f2 un posto appartato dove sposarsi. La terza motivazione era di carattere burocratico in quanto per le leggi dello stato piemontese, il matrimonio religioso aveva anche valore civile, il che avrebbe evitato a Verdi la celebrazione di un secondo matrimonio nel municipio della sua residenza. Nel 1851 la coppia si trasfer\u00ec nella Tenuta di Sant'Agata, nell'omonima frazione di Villanova sull'Arda (oggi in provincia di Piacenza).\nIl 24 novembre 1861 Verdi part\u00ec per la Russia con la moglie per poi tornare a Parigi nel marzo dell'anno successivo dal momento che a causa di una malattia della prima donna della compagnia, Emma La Grua, la rappresentazione era stata rinviata. In settembre la coppia ripart\u00ec nuovamente alla volta della Russia, arrivarono a San Pietroburgo il giorno 24, ove la rappresentazione fu un successo, malgrado le critiche di alcuni tradizionalisti.\nVerdi nel 1865 decise di non ricandidarsi alla Camera del Regno d'Italia, a cui era stato eletto nel 1861 ma che dopo la morte di Cavour frequent\u00f2 assai poco, stante la scarsa disponibilit\u00e0 all'attivit\u00e0 politica e ai tempi lunghi delle discussioni parlamentari. Nel 1867 la coppia affili\u00f2 la nipote di Verdi per parte del fratello di suo padre, Maria Filomena, che venne a stabilirsi in casa del musicista.\nNel 1869 durante le prove de \"La forza del destino\" Verdi conobbe il soprano Teresa Stolz, destinata a divenire la prima interprete di Aida e della Messa da Requiem. Pur essendo molto amica della Stolz, la Strepponi sospett\u00f2 l'inizio di una relazione sentimentale fra il marito e il soprano di cui in realt\u00e0 nulla sino ad oggi pu\u00f2 essere asserito con certezza per mancanza di documenti sufficientemente probanti.\nGli ultimi anni.\nNel 1894, Verdi e la moglie compirono il loro ultimo viaggio a Parigi. Lo scrittore ungherese-ebreo Dezs\u0151 Szomory che li conobbe in quell'occasione, descriver\u00e0 poi Verdi come un uomo con gli occhi piccoli e accanto a lui una donna, Giuseppina, che appariva pi\u00f9 come un vecchio uccello, ma alla fine concluse: \"Una coppia bella e affascinante che \u00e8 cresciuta e invecchia insieme nel mondo della musica\".\nGiuseppina in quegli anni soffriva frequentemente di problemi di stomaco ai quali si aggiunse l'artrite reumatoide, che la port\u00f2 progressivamente all'immobilit\u00e0; durante l'ultimo anno di vita a malapena poteva alzarsi dal letto. Nell'autunno del 1897, quando la coppia si preparava come ogni anno a trascorrere l'inverno a Genova per il clima pi\u00f9 salubre e la vicinanza col mare, Verdi prese la decisione di rimanere a Sant'Agata poich\u00e9 la moglie era ormai allettata. Giuseppina Strepponi mor\u00ec il 14 novembre 1897 nella tenuta di Sant'Agata, vicino a Busseto, a causa di una polmonite e venne inizialmente sepolta a Milano. Con la morte di Giuseppina, Verdi rimase per la seconda volta vedovo ed ancora una volta straziato dal dolore per aver perso una delle figure pi\u00f9 importanti della sua vita. Quando Verdi mor\u00ec aveva lasciato per testamento di essere sepolto accanto a Giuseppina, ma la citt\u00e0 gli tribut\u00f2 una solenne sepoltura nel Cimitero Monumentale di Milano. Il desiderio di rivedere la coppia unita anche nell'aldil\u00e0 port\u00f2 infine il 26 febbraio 1901 a trasferire le salme nell'oratorio della Casa di riposo per Musicisti di Milano. Ad accompagnare la cerimonia presenzi\u00f2 Arturo Toscanini che, sulle note del \"Va, pensiero\" del \"Nabucco\" diresse un coro di 900 cantanti.\nIconografia.\nDi Giuseppina Strepponi sono conservati un ritratto a olio di quando giovanissima cantava a Vienna (1835) e alcuni documenti relativi alla sua carriera di soprano e al matrimonio con Verdi a Collonges-sous-Sal\u00e8ve (1859) conservati al Museo Verdiano Casa Barezzi di Busseto, pi\u00f9 svariate lettere di lavoro del periodo precedente la conoscenza di Verdi e dei primi anni quaranta."}
{"id": "8590", "revid": "1534511", "url": "https://it.wikipedia.org/wiki?curid=8590", "title": "Neutrino", "text": "In fisica delle particelle il neutrino \u00e8 una particella subatomica elementare di massa piccolissima e carica elettrica nulla., appartenente al gruppo dei leptoni e alla famiglia dei fermioni. Possiede elicit\u00e0 uguale a -1 (elicit\u00e0 sinistrorsa).\nIl nome fu coniato da Edoardo Amaldi durante una conversazione con Enrico Fermi all'Istituto di fisica di via Panisperna a Roma, come diminutivo scherzoso della parola neutrone, altra particella neutra molto pi\u00f9 massiccia. Il termine fu poi adottato da Fermi in una conferenza a Parigi nel luglio 1932 e al congresso Solvay del 1933, dove fu utilizzato anche da Wolfgang Pauli, e da l\u00ec si diffuse nella comunit\u00e0 scientifica internazionale.\nI neutrini interagiscono solo con la forza nucleare debole e la forza gravitazionale, non risentendo n\u00e9 dell'interazione forte n\u00e9 dell'interazione elettromagnetica. Dopo esserne stato considerato per lungo tempo privo, alcuni esperimenti hanno mostrato che ha una massa da 100\u00a0000 a 1 milione di volte inferiore a quella dell'elettrone, con valore pi\u00f9 probabile intorno a 0,05\u00a0eV/c2. \n\u00c8 tuttora ignoto se il neutrino sia uguale alla sua antiparticella, l'antineutrino; se cos\u00ec fosse il neutrino sarebbe un fermione di Majorana. \nScoperta del neutrino.\nL'esistenza del neutrino venne postulata nel 1930 da Wolfgang Pauli per spiegare lo spettro continuo del decadimento beta. Fu studiato anche da Enrico Fermi nel 1934 ma scoperto solo 22 anni dopo, nel 1956, dai fisici Clyde Cowan e Fred Reines nel corso di un noto esperimento eseguito al reattore a fissione di Savannah River, che mostr\u00f2 reazioni indotte proprio da neutrini liberi.\nL'interesse di porre tutto l'apparato presso questo tipo di reattore \u00e8 che esso \u00e8 una fonte molto importante di antineutrini: durante la fissione nucleare si sviluppano molti neutroni, i quali decadono emettendo antineutrini.\nL'apparato sperimentale era costituito da un bidone di 200 litri d'acqua mescolata a cloruro di cadmio, in modo da poter sfruttare la reazione inversa del decadimento del neutrone:\ncon creazione di un neutrone e di un positrone.\nData la scarsa sezione d'urto del processo \u00e8 chiaro che serve una grande quantit\u00e0 di protoni (cio\u00e8 di acqua) per avere un segnale utile.\nIl positrone si annichila con un elettrone presente nell'apparato, dando luogo a due fotoni di energia totale pari alle masse delle particelle; il neutrone prodotto viene moderato dall'acqua e assorbito dal cadmio, il quale, dopo l'assorbimento, si trova in uno stato eccitato ed emette, quindi, un fotone.\nIl segnale ricercato, quindi, \u00e8 composto da due fotoni di energia uguale (0,511\u00a0MeV), seguiti da un fotone di energia molto maggiore a breve distanza di tempo.\nL'alto flusso disponibile permetteva di avere due rivelazioni all'ora ed il fondo calcolato per questo esperimento era molto minore di questo valore.\nL'esperimento si rivel\u00f2, quindi, concludente.\nIl neutrino nel Modello Standard.\nPoich\u00e9 il neutrino interagisce debolmente, quando si muove attraverso la materia le sue possibilit\u00e0 di interazione sono molto piccole. Occorrerebbe un ipotetico muro in piombo spesso un anno luce per bloccare la met\u00e0 dei neutrini che lo attraversano. I rivelatori di neutrini di solito contengono centinaia di tonnellate di materiale, costruito in modo tale che pochi atomi al giorno interagiscano con i neutrini entranti. In una supernova collassante, la densit\u00e0 del nucleo diventa abbastanza alta (1014g/cm\u00b3) da intercettare parte dei neutrini prodotti.\nEsistono tre tipi differenti di neutrino: il neutrino elettronico \u03bde, il neutrino muonico \u03bd\u03bc e il neutrino tauonico \u03bd\u03c4, in diretta relazione rispettivamente con i leptoni del modello standard (elettrone, muone e tauone). L'esistenza di tre famiglie di neutrini \u00e8 stata misurata al Large Electron-Positron Collider. In particolare, la misura della larghezza di decadimento del bosone Z ha stabilito che esistono tre tipi di neutrini aventi massa minore di 45 GeV e che interagiscano debolmente.\nLa gran parte dell'energia di una supernova collassante viene irradiata in forma di neutrini, prodotti quando i protoni e gli elettroni del nucleo si combinano a formare neutroni. Questa reazione produce un flusso considerevole di neutrini. La prima prova sperimentale di questo fatto si ebbe nel 1987, quando vennero rilevati i neutrini provenienti dalla supernova 1987a.\nLa massa dei neutrini e le sue conseguenze.\nNell'ambito del Modello Standard (MS), si ipotizza che i neutrini esistano e che siano privi di massa. Tuttavia, esperimenti recenti suggeriscono che ci\u00f2 sia falso. Infatti, flussi di neutrini possono oscillare tra i tre autostati di interazione, in un fenomeno conosciuto come oscillazione dei neutrini (che fornisce una soluzione al problema dei neutrini solari e a quello dei neutrini atmosferici). Questo, inevitabilmente, induce a modificare il MS, introducendo dei termini nuovi per soddisfare la richiesta che i neutrini siano particelle dotate di massa, come teorizzato dal fisico Ettore Majorana.\nAlcuni anni fa si pensava che i neutrini potessero essere ritenuti responsabili per la materia oscura, tuttavia con l'attuale conoscenza della loro massa si sa che possono contribuire solo per una frazione piccolissima, questo \u00e8 comunque un passo avanti verso la comprensione dei componenti della materia oscura.\nUn'estensione del Modello Standard che spiega la massa dei neutrini \u00e8 il meccanismo seesaw.\nRivelatori di neutrini.\nEsistono diversi tipi di rivelatori di neutrini. Ogni tipo consiste di grosse quantit\u00e0 di materiale (necessarie a causa dell'elevata penetrativit\u00e0 dei neutrini) posto in cave sotterranee che hanno lo scopo di schermare la radiazione cosmica.\nIl fluido viene periodicamente purgato con dell'elio che rimuove l'argon. La quantit\u00e0 di atomi di argon prodotta viene misurata tramite l'attivit\u00e0 radioattiva del gas estratto (l'isotopo 37 dell'argon decade in cloro con un'emivita di 35 giorni). Lo svantaggio di questi rivelatori consiste nel fatto che non \u00e8 possibile determinare la direzione del neutrino incidente, n\u00e9 la sua energia: l'unica informazione \u00e8 il flusso medio, per di pi\u00f9 su periodi dell'ordine del mese. Fu il rivelatore al cloro di Homestake, Dakota del Sud, contenente 520 tonnellate di CCl4, che rilev\u00f2 per primo il deficit di neutrini provenienti dal sole e port\u00f2 al problema dei neutrini solari. Questo tipo di rivelatore \u00e8 sensibile solo ai neutrini elettronici \u03bde. L'energia di soglia della reazione utilizzata in questi rivelatori (la minima energia che il neutrino incidente deve possedere per essere rivelato) \u00e8 pari a 814\u00a0keV.\nAnche in questo caso non si ottengono informazioni sulla direzione del neutrino. Tra questi rivelatori vale la pena di citare quelli utilizzati nell'esperimento GALLEX, poi diventato GNO, realizzato in Italia nei Laboratori Nazionali del Gran Sasso dell'INFN, situati nel traforo del Gran Sasso d'Italia.\nOscillazione del sapore.\nDa diversi esperimenti effettuati da numerose collaborazioni internazionali (tra le quali si possono citare Super-Kamiokande, Sudbury Neutrino Observatory e KamLAND), \u00e8 emersa l'evidenza del fenomeno noto come \"oscillazione di sapore\" dei neutrini, un fenomeno che fa mutare la particella da una \"famiglia\" ad un'altra, suggerendo che questa particella possegga una massa, cos\u00ec come gi\u00e0 teorizzato dal fisico Bruno Pontecorvo nel 1969.\nI neutrini esistono in tre \"sapori\" conosciuti, i muonici, gli elettronici e i tauonici, assieme ai loro antineutrini. Per il calcolo delle loro proporzioni si osserva una notevole differenza fra valori teorici e sperimentali; ad esempio sulla Terra si sono registrati solo 1/3 dei neutrini che si pensa possano essere emessi dalle reazioni nucleari del Sole. Come possibile soluzione al problema dei neutrini solari, era stato teorizzato che i neutrini mancanti fossero quelli muonici, che si erano trasformati in tauonici, molto pi\u00f9 difficili da osservare.\nDall'anno 2007 \u00e8 stato eseguito un esperimento a distanza per provare questa teoria; il CERN a Ginevra genera neutrini muonici e li spara in direzione del laboratorio INFN del Gran Sasso. Su miliardi di miliardi di neutrini lanciati dal CERN e arrivati ai laboratori dell'INFN dal 2007, nel 2010 \u00e8 stato osservato dagli scienziati un primo neutrino che ha oscillato da muonico a tau ma il risultato \u00e8 sufficiente per suggerire fortemente che i neutrini abbiano una massa e che possano oscillare passando da un sapore a un altro. Ulteriori ricerche confermano le oscillazioni di sapore del neutrino.\nNel 2012 l'esperimento OPERA del Gran Sasso ha osservato per la seconda volta una oscillazione di sapore del neutrino muonico in neutrino tauonico. Le oscillazioni osservate da neutrino muonico a neutrino elettronico, al 6 giugno 2012, sono state invece 19.\nOggi possiamo affermare di essere entrati nell'era della neutrino astronomia, grazie ai \"telescopi\" di neutrini come IceCube, un rivelatore con un volume di 1\u00a0km cubo posto fra i ghiacci del Polo Sud. IceCube ha osservato i primi neutrini extraterrestri e grazie a loro si potr\u00e0 capire meglio cosa accade in zone remote dell'universo. Difatti i neutrini sono ottimi messaggeri cosmici poich\u00e9 hanno scarsa probabilit\u00e0 di interagire con l'ambiente circostante e per questo trasportano intatte le informazioni dal posto in cui vengono creati fino a noi sulla Terra.\nNel Modello Standard i neutrini sono pensati privi di massa, per cui l'esito di questo esperimento implica la necessit\u00e0 di modificare la teoria, fornendo nuove spiegazioni e iniziando nuove ricerche con tutte le possibili implicazioni in cosmologia, nell'astrofisica e nella fisica delle particelle. Sono state proposte varie estensioni del Modello Standard al fine di tenere conto della massa dei neutrini; uno di queste \u00e8 il meccanismo seesaw.\nAnomalia nell'esperimento OPERA sulla velocit\u00e0 dei neutrini.\nNel settembre 2011 i ricercatori dell'esperimento OPERA affermarono di aver trovato un'anomalia nella misura della velocit\u00e0 dei neutrini che sembrava essere maggiore di quella della luce, ma successivi controlli, pubblicati nel marzo 2012, hanno portato i ricercatori ad affermare che tale anomalia \u00e8 giustificata dalla presenza di due errori sistematici nell'apparato sperimentale. Un libro pubblicato nel 2017 traccia con grande dettaglio gli avvenimenti che hanno indotto in errore la collaborazione OPERA."}
{"id": "8594", "revid": "466539", "url": "https://it.wikipedia.org/wiki?curid=8594", "title": "Citt\u00e0 della Nuova Zelanda", "text": "Citt\u00e0 della Nuova Zelanda suddivise per isole di appartenenza."}
{"id": "8595", "revid": "92920", "url": "https://it.wikipedia.org/wiki?curid=8595", "title": "Rat-Man", "text": "Rat-Man, alter ego di Deboroh La Roccia, \u00e8 un personaggio immaginario, protagonista di una omonima serie a fumetti, creato da Leo Ortolani nel 1989, che ha esordito lo stesso anno su un supplemento della rivista \"L'Eternauta\". Il personaggio \u00e8 stato accolto con successo da pubblico e critica diventando in pochi anni un fenomeno di culto in Italia e considerato uno dei personaggi pi\u00f9 riusciti e umoristici del panorama fumettistico italiano. L'autore ha nel tempo approfondito la personalit\u00e0 del personaggio all'interno di trame pi\u00f9 complesse e articolate nel quale il protagonista ha acquisito varie sfaccettature divenendo per alcuni aspetti un eroe tragico che riesce efficacemente a incarnare l'uomo comune senza perdere l'umorismo demenziale e al tempo stesso intelligente. Nel 2001 un sondaggio condotto fra i clienti di librerie specializzate lo ha eletto come il miglior personaggio dei fumetti dell'anno, davanti a personaggi come Dylan Dog, Tex e Diabolik. Dalla sua serializzazione nel 1997, Rat-Man \u00e8 arrivato a vendere pi\u00f9 di copie a numero e ha fatto parte della collana \"I Classici del Fumetto\" edita nel 2003 dal quotidiano \"La Repubblica\".\nGenesi del personaggio.\nNasce nel 1989 come parodia dei supereroi americani e di Batman in particolare, che all'epoca godeva di notevole popolarit\u00e0 grazie al film omonimo di Tim Burton, e dal quale prende gli spunti iniziali ma nel tempo si sviluppa in modo autonomo.\nStoria editoriale.\nOrtolani realizz\u00f2 una prima storia breve di sei pagine incentrata sul personaggio riuscendo a vincere un concorso indetto dalla casa editrice Comic Art ottenendone la pubblicazione, nel giugno del 1989, sul secondo numero del supplemento \"Spot\" della rivista \"L'Eternauta\" e, dopo un paio di apparizioni sulla fanzine \"Made in USA\", nel 1995 l'autore decide di lanciare il personaggio nella collana autoprodotta \"Tutti i Frutti\" stampata prima dalle Edizioni FoxTrot e poi dalle Edizioni bd con la testata Rat-Man, distribuita nel circuito delle fumetterie e che l'autore finanziava tramite il suo lavoro di geologo. La iniziale parodia del personaggio di Batman si evolve in una serie di ampio respiro, che partendo da tematiche supereroistiche, finisce per affrontare i pi\u00f9 diversi generi narrativi. La serie venne notata dalla Marvel Italia che nel 1997 fece esordire la collana bimestrale Rat-Man Collection permettendo all'autore di potersi concentrare esclusivamente sul lato artistico della testata, lasciando il resto agli editori. Dal n.16 del gennaio 2000 la testata diventa \"Rat-Man\". La nuova testata presenta inizialmente la ristampa delle storie gi\u00e0 pubblicate nelle diverse edizioni precedenti con l'aggiunta di brevi team-up con supereroi Marvel per poi proseguire pubblicando episodi inediti con cadenza bimestrale.\nInizialmente l'autore aveva pi\u00f9 volte dichiarato di voler concludere la serie con il centesimo numero per quando cio\u00e8 prevedeva di aver detto tutto quello che c'era di dire ma poi la serie \u00e8 continuata fino al n.122 per permettere di portare a compimento alcune linee narrative non escludendo nuove storie del personaggio. Nel 2016 nel suo blog Ortolani annuncia la sua decisione di chiudere la serie in quanto ha concluso ci\u00f2 che aveva da raccontare con una ultima saga in dieci numeri dal n.113 al n.122. Il 25 novembre 2016 Ortolani conferma per\u00f2 che non si separer\u00e0 del tutto dal personaggio e annuncia la realizzazione di alcune nuove parodie a fumetti che vedranno Rat-Man nel ruolo di interprete principale dopo la conclusione della serie regolare: \u00ab\"Ho molti progetti con Rat-Man come protagonista. A Lucca uscir\u00e0 una storia particolare, un albo, come fu Rat-Man Enigmistico, parodia di Playboy. Ci sono poi i nuovi Star Rats, l\u2019idea di Hobby (parodia de Lo Hobbit, NdR), quindi la parola fine, definitiva, non c\u2019\u00e8.\"\u00bb\nLa serie \u00e8 stata ristampata dal 2002 nella collana Tutto Rat-Man che in ogni volume presentava due storie del personaggio, nella collana Rat-Man Color Special che ristampava semestralmente una selezione di storie a colori in grande formato (26x18). Nel 2014 esordisce Rat-Man Gigante, ristampa riveduta e corretta in ordine cronologico in un grande formato che ricorda quello dei \"Giganti\" dell'Editoriale Corno.\nIn occasione della fine della serie originale, Panini Comics ha pubblicato \"Rat-Man - La fine! Omnibus\", un volume dal design identico a quello delle edizioni \"Omnibus\" dei fumetti Marvel Comics, contenente la saga finale della serie (dal n.113 al n.122) e le storie delle origini di Rat-Man, di T\u00f2pin e dell'amore della sua vita, Aima.\nStorie di altri autori\nSu Rat-Man Collection n.48, in occasione del decennale dell'uscita del primo numero della serie autoprodotta Rat-Man e per permettere a Ortolani di concludere il volume Star Rats - Episodio I, per la prima volta sono state pubblicate delle storie con protagonista Rat-Man, realizzate da altri autori:\nNell'albo speciale Quark (ed. Graffiti, settembre 1998) realizzato per la Comiconvention Milano '98 appaiono interpretazioni di Rat-Man a opera di Andrea Bormida, Patrizia Mandanici, Stefano Martino, Teresa Marzia, Davide Pettani e Giacomo Pueroni.\nTraining Day: storia realizzata anche da Giacomo Bevilacqua di 8 pagine e pubblicata nell'albo \"A Panda piace fare i fumetti degli altri (e viceversa)\" pubblicato da Panini Comics nel novembre 2014.\nEdizioni straniere.\nIn Spagna, nel 2001 Sulaco Ediciones ha pubblicato una serie di tre numeri dedicati al personaggio, seguiti da tre albi editi da Panini Espa\u00f1a tra il 2005 e il 2007, mentre, sempre nel 2007, la Giovent\u00f9 esperantista italiana ed Esp\u00e9ranto-Jeunes hanno curato l'edizione di un numero in lingua esperanto che contiene una breve storia dal titolo \"Rat-Man kaj Esperanto\", scritta da Daniele Binaghi e disegnata da Andrea Rossetto. Nel 2011 l'editore Fibra ha iniziato la pubblicazione di Rat-Man in croato.\nCaratterizzazione del personaggio.\nPer buona parte della serie il vero nome del personaggio di Rat-Man \u00e8 rimasto sconosciuto. Al momento della sua creazione Ortolani aveva pensato di chiamarlo Johnny, ma anni dopo, all'interno della cosiddetta \"Esalogia delle origini\", rivel\u00f2 che il personaggio si chiamava Deboroh La Roccia.\nRat-Man \u00e8 di bassa statura e aspetto sgraziato (\u00e8 spesso definito \"nano gobbo\" dalle altre persone). Nonostante la sua professione di supereroe, ha sempre preferito mangiare, oziare o dedicarsi ad attivit\u00e0 inutili/stupide piuttosto che allenarsi, di conseguenza ha una scarsa forma fisica.\nSue particolarit\u00e0 sono i piedi esageratamente grandi rispetto all'altezza. Diverse storie lo descrivono anche come ipodotato, di cattivo odore e del tutto privo di sex appeal.\nRat-Man pretende di essere un supereroe senza avere alcun potere particolare, anzi, essendo totalmente privo di intelligenza, forza fisica e buon senso. La sua determinazione a voler diventare un supereroe gli deriva dal fatto di essere stato abbandonato dai genitori da piccolo e di essere quindi cresciuto con un'ammirazione verso quelli che lui chiama \"uomini in calzamaglia\". Inoltre pur senza qualit\u00e0 di rilievo ha una bont\u00e0 di fondo che lo porta istintivamente ad aiutare il prossimo, finendo per\u00f2 spesso per fare danni e complicare ulteriormente le cose. In certe situazioni tuttavia \u00e8 capace di slanci di saggezza e di compiere gesti e imprese eroiche. Derivando il suo costume e la sua identit\u00e0 segreta da un topo, nutre un odio inconscio nei confronti dei gatti. Possiede un orsacchiotto di peluche di nome Piccettino al quale \u00e8 molto legato. \u00c8 celibe, non potendo vantare un aspetto fisico invidiabile, e allontanando le donne, pi\u00f9 che incuriosirle, con i suoi modi rozzi e sgarbati.\nPur pretendendo di essere un vero supereroe, Rat-Man non possiede delle vere abilit\u00e0 particolari anche se a volte ha idee geniali e riesce a usare in maniera vantaggiosa la sua sfortuna. Nonostante ci\u00f2, in diverse occasioni sembra poter sentire la voce delle persone che hanno bisogno del suo aiuto e assumere l'aspetto di una figura muscolosa, \"Il Rat-Man\" - come lo chiama Deboroh - simile al possente e brutale Batman di \"\" di Frank Miller; a lungo desiderato dall'Ombra per questo potere, Rat-Man se ne spoglia, nella saga conclusiva, chiedendo a tutte le persone che invocano il suo aiuto di essere forti e imparare a convivere con le loro ombre e sofferenze. Ci\u00f2 nonostante, dentro di lui trova ancora una volta la forza di essere \"Il Rat-Man\" usando non pi\u00f9 la voce di chi si affida in lui, ma l'amore di sua figlia, rivelando che il suo vero potere non ha logica e non \u00e8 facilmente comprensibile.\nBiografia del personaggio.\nDeboroh La Roccia, vera identit\u00e0 di Rat-Man, non ha poteri, \u00e8 sotto tutti i punti di vista un inetto, maldestro e imbranato, ma non si arrende mai, guidato dall'unico desiderio di essere un supereroe. Anche se le prende sempre, anche se la vita lo colpisce duro e sotto la cintola, anche se finisce spesso per combinare solo guai, lui continua a guardare in alto, a indossare la maschera con le orecchie da topo e tirarsi su, riuscendo alla fine in certe situazioni a compiere gesti e imprese eroiche.\nAntefatto.\nLa prima squadra segreta (1927-1966).\nNel 1927 nasce il Pipistrello, uno dei primi supereroi e futuro capo della prima squadra segreta. Nel 1935 nasce Samuel Krik, il futuro capitano di polizia della Citt\u00e0 Senza Nome. Nel 1946 nasce Janus Valker, figlio di Boda Valker e fratello di Joba Valker. Contemporaneamente si forma la prima squadra segreta comandata dal Pipistrello. Nel 1954 il giovane Krik fa da capo a una missione il cui obiettivo \u00e8 la cattura di Boda Valker, un dei pi\u00f9 sanguinari assassini del periodo. Arrivato per\u00f2 a casa di Boda trova solo suo figlio Jan di solo otto anni e diventato albino dopo essere stato catturato dall'Ombra. Jan Valker fa parte dell'unione degli Uomini Ombra, un'organizzazione di feroci assassini che segretamente controllano il governo. Inoltre lavora come scienziato nella base scientifica di Altrove. Nel 1965 la squadra segreta formata da \"Il lupo\", Saetta, il Fantasma azzurro, Tr\u00f2teo, Il Ripulitore e il Pipistrello si scioglie e i componenti rivelano la loro vera identit\u00e0 denunciando pressioni da parte del governo che si oppone al loro scioglimento per impiegare la squadra in modo poco chiaro. Gli Uomini Ombra temendo che la Squadra possa costituire un problema la stermina con una bomba. Gli unici sopravvissuti sono \"Il lupo\", spia del governo e futuro capo della seconda squadra segreta, e il Pipistrello dato comunque da tutti per morto. Sar\u00e0 lui ad allenare Marvel Mouse. Il governo mette a tacere le polemiche sull'accaduto facendo cadere tutte le colpe su Georges Tarkos, ucciso da Valker, scrivendo una falsa lettera in cui Tarkos si prende tutte le responsabilit\u00e0 dell'accaduto prima di suicidarsi.\nNel 1966 il dottor Abbard, collega di Jan, propone l'inizio del progetto il cui obbiettivo sarebbe la creazione di una seconda squadra segreta grazie all'aiuto di un siero di sua invenzione chiamato \"fattore naturale\" in grado di potenziare le capacit\u00e0 umane. Boda approva il progetto che prende il nome di \"Progetto Rinascita\". Il dr. Abbard inserisce all'interno del feto di cinque donne al quinto mese il fattore naturale per far nascere i nuovi super eroi. Alla nascita viene comunicato ai genitori che il figlio \u00e8 nato morto e fa crescere i bambini all'interno del progetto creando cos\u00ec la seconda squadra segreta. La nuova squadra \u00e8 formata da Fulmine, Karpa, Spettro, Tresh e Nottolo, conosciuto successivamente come il Buffone che tuttavia non sono dei supereroi ma solo dei disadattati.\nLa vita di Rat-Boy e la seconda squadra segreta (1967-1984).\nIl 4 ottobre 1967 nasce Deboroh La Roccia che in futuro sar\u00e0 Rat-Man. Il 4 marzo 1972 venne perso dai genitori in un centro commerciale durante una svendita e posto inutilmente fra gli oggetti smarriti. Dopo un mese venne affidato a un orfanotrofio. Nel 1975 Janus Valker, ingannato dal malvagio fratello Joba che voleva dargli un punto debole grazie al quale sconfiggerlo, si convinse che Deboroh fosse suo figlio e lo adott\u00f2. Fra i due per\u00f2 non c'\u00e8 un buon rapporto in particolare per la fissazione del bambino per i supereroi. Tuttavia nel 1979 costrinse Abbard a eliminare Nottolo dalla nuova squadra e a sostituirlo con Deboroh nei panni di Rat-Boy. Nello stesso anno si spos\u00f2 con Kalissa, una sua collega. Dopo un anno di allenamenti nel 1980 nasce la seconda squadra segreta: il Lupo \u00e8 il capo del gruppo e l'unico sopravvissuto della prima squadra. La societ\u00e0 non vede in questi giovani l'ideale di giustizia che avrebbero dovuto incarnare poich\u00e9 tutti sapevano che la squadra segreta era solo uno strumento nelle mani del governo. Rat-Boy inizi\u00f2 a frequentare una ragazzina di nome Kimmy Belland che per\u00f2 non intendeva continuare la relazione fintanto che Rat-Boy non avesse deciso di lasciare la sua professione di supereroe e per questo si lasciano.\nNel 1984 Joba incaric\u00f2 il Lupo di uccidere Boda responsabile del fallimentare progetto e lui lo fece al cospetto di tutta la seconda squadra segreta. Tresh non si riprender\u00e0 pi\u00f9 dallo shock e Rat-Boy decide di abbandonare la squadra per l'amore di Kimmy. Jan port\u00f2 Rat-Boy nel laboratorio e con una macchina per l'oblio gli mise un virus nel cervello che in 24 ore avrebbe dovuto cancellare ogni ricordo riguardo al suo padre adottivo. La base di Altrove venne chiusa e Janus venne sfidato da suo fratello Joba e per salvare la vita a suo figlio Janus decise di fondersi con l'Ombra uccidendo Joba e diventando il successore di Boda. Rat-Boy and\u00f2 a casa di Kimmy ma per un equivoco si convinse che lei avesse trovato un altro e pertanto decise di scappare dalla Citt\u00e0 molto Grande partendo per la Citt\u00e0 senza Nome senza seguire gli ordini dei governativi che gli avevano preparato una nuova identit\u00e0 con cui avrebbero potuto seguirlo ovunque. Ma Deboroh, dimenticatosi ormai di Valker si far\u00e0 conoscere come Marvelmouse: uno dei pochi \"uomini in calzamaglia\" rimasti in circolazione. Lo stesso anno Kalissa abbandona Valker rubando il tracciato mentale di Deboroh utile per rintracciarlo.\nLa vita di Marvelmouse e la rinascita (1984-1989).\nNel 1984 Rat-Boy si rifugi\u00f2 nella Citt\u00e0 Senza Nome mantenendosi esibendosi in un locale per combattimenti col nome di Marvelmouse. Il suo primo incontro fu contro \"l'uomo col costume da ragno\". In questo periodo ci fu il boom dei manga e i pochi supereroi rimasti venivano scherniti e chiamati \"uomini in calzamaglia\". Marvelmouse non \u00e8 molto robusto e viene sempre sconfitto. Fino a quando nel 1989 non conobbe uno scultore che si present\u00f2 come il creatore della prima squadra segreta e del quale divenne allievo. Il maestro era uso scolpire un gargoyle per ogni errore commesso; Marvelmouse gli chiese se esisteva anche un gargoyle che rappresentasse il suo allievo e, come pensava, ne trov\u00f2 uno col simbolo di Marvelmouse sul petto. Sconvolto e deluso scapp\u00f2 dal castello. In realt\u00e0 il gargoyle rappresentava l'errore del maestro che pensava di aver scelto un incapace come allievo ma, guardando la perseveranza di Marvelmouse, si convinse di essersi sbagliato.\nMarvelmouse and\u00f2 all'arena per combattere un incontro che perse risvegliandosi solo due giorni dopo. Il maestro deluso dal delirio di onnipotenza del suo allievo lo abbandon\u00f2 al suo destino. La settimana dopo Marvelmouse avrebbe dovuto fare un incontro contro il Drago ma senza allenamento sarebbe sicuramente finito ucciso. Marvelmouse per scusarsi col maestro scolp\u00ec un gargoyle che rappresentava lo stesso maestro che compieva il suo ultimo errore ovvero starsene a guardare. Il maestro lo perdon\u00f2 e lo convinse che la sua inettitudine dipendeva dalla mancanza di fiducia nel suo simbolo. Per questo passa la notte aspettando di ricevere un segno dal destino che gli porti un nuovo nome. All'alba il postino gli consegna una copia di \"Topolino\" che porter\u00e0 Deboroh a diventare Rat-Man, l'uomo-topo. Arrivato il giorno della sfida contro il Drago Rat-Man combatte ma il drago \u00e8 troppo forte per lui che lo riempi di colpi fintanto che non avesse implorato piet\u00e0. Invece di farlo lo colpisce con un pugno. Il pubblico ammutolisce perch\u00e9 prima d'allora nessuno aveva mai colpito il Drago. Quando il Drago si appresta a dare il colpo di grazia che porter\u00e0 l'avversario in una dimensione parallela facendone perdere anche il ricordo interviene \"l'Uomo con il costume da ragno\" che sacrificandosi finisce insieme al Drago nella dimensione parallela. La folla si ricorda del supereroe in calzamaglia anche se colpito dalla mossa del Drago e comincia a scandirne il nome. Come dice Rat-Man, \u00ab\"Nessuna dimensione \u00e8 cos\u00ec lontana da far dimenticare il valore di un uomo\"\u00bb. Nel frattempo si scopre che il maestro era il Pipistrello stesso che si era salvato dalla bomba e che vedendo la tenacia di Rat-Man decide di tornare a essere un supereroe. Ma il Punitore, un robot creato e programmato da Valker per trovare e distruggere i supereroi, lo scova e lo uccide. Tutti nei laboratori festeggiano tranne il braccio destro di Valker che dice \u00ab\"una pianta non muore senza dare frutto\"\u00bb.\nRat-Man.\nLo spirito del supereroe e la paralisi (1989-1990).\nNel 1989 Marvelmouse combatte il suo ultimo combattimento nell'arena e si trasforma in Rat-Man. Ogni volta che ferma dei criminali lascia come firma una carta recante il suo simbolo. Il motivo che spinge Deboroh a uscire la notte con il costume \u00e8 un misterioso spirito (\"Il Rat-Man\", come lo chiama Deboroh), che semina terrore e distruzione ovunque, spaventando a morte Deboroh, che non si identifica per niente nello spirito del suo supereroe. Tuttavia il mostro, anche se ossessionato dalla vicinanza con Deboroh, si mostra quasi obbediente nei suoi confronti. Una notte dopo aver compiuto l'ennesima carneficina lo spirito del Rat-Man, su richiesta di Deboroh ferito da alcuni teppisti, lo riaccompagna a casa saltando da un tetto all'altro ma a causa delle ferite Deboroh perde conoscenza cadendo nel vuoto. Viene trovato in una strada dalla transessuale Cinzia Otherside, che lo porta a casa sua. Rat-Man per liberarsi dello spirito del supereroe si chiude in una stanza blindata per impedire allo spirito di raggiungerlo che non riuscendovi se ne va via.\nA seguito di questo evento Rat-Man incomincia a frequentare Cinzia senza sapere che lei sia una transessuale. Inizia poi ad avere dei misteriosi attacchi di paralisi che lo porteranno sulla sedia a rotelle. Nel frattempo la polizia ha ritrovato lo spirito del supereroe di Deboroh e si scopre la sua vera natura: Il Rat-Man \u00e8 un campo di forza. Il Rat-Man \u00e8 l'energia che funge da motore al supereroe ma non \u00e8 il supereroe e una volta che Deboroh ha deciso di liberarsene si \u00e8 paralizzato. Dopodich\u00e9 le Ombre arriveranno in citt\u00e0 seminando panico dappertutto e Krik decide di chiamare Rat-Man per salvare la citt\u00e0 che inspiegabilmente dato che si trova su una sedia a rotelle arriva sul tetto del commissariato in volo spezzando l'osso del collo a Ending che stava per sparare a Krik. Tuttavia le ombre dentro di lui lo muovono lo stesso e poco prima che spari viene preso dallo spirito del supereroe, stritolato e gettato nel vuoto. Dopodich\u00e9 Il Rat-Man torna dentro Deboroh fondendosi con esso. Dopo aver scoperto la vera natura di Cinzia il matrimonio salter\u00e0.\nLa terza squadra segreta (1996).\nIl 5 settembre del 1996 il professor August Abbard viene ucciso dai sicari di Janus Valker poco dopo aver spedito delle lettere ai supereroi della seconda squadra segreta. Il Lupo e Janus Valker hanno intenzione di creare la Terza Squadra Segreta sotto il diretto controllo dei Governativi e quindi dell'Ombra ma prima vogliono eliminare la seconda squadra attirandola nella Citt\u00e0 Molto Grande dicendo che il Buffone li vuole morti. Dopo l'uccisione di Fulmine il Lupo convoca gli altri eroi dove uccide Karpa e Tresh. Rat-Man riesce a salvarsi. Il Lupo indir\u00e0 una conferenza stampa dove dir\u00e0 di aver pestato Rat-Man perch\u00e9 l'aveva visto uccidere Karpa e Tresh. Pochi giorni dopo T\u00f2pin e Rat-Man andranno alla cattedrale abbandonata dove vennero uccisi i supereroi della prima squadra segreta perch\u00e9 pensano che questo sia il nascondiglio del Buffone. In realt\u00e0 T\u00f2pin \u00e8 un alleato del Buffone che \u00e8 in realt\u00e0 Nottolo e odia Rat-Man perch\u00e9 gli ha rubato il posto nella Squadra Segreta e insieme lo imprigionano. Il Lupo viene per\u00f2 fermato da Spettro, alias Kimmy Belland, la ragazza amata da Rat-Boy e figlia del Lupo. Ma quando tutto viene scoperto Valker lancia una bomba termica nella cattedrale che tramortisce tutti senza uccidere nessuno. Il Lupo esce dalla cattedrale ma viene ucciso da Valker. Nottolo e Rat-Man sono ancora vivi, Nottolo vuole sapere il suo vero nome ma la lettera con su scritto il nome ce l'ha Rat-Man che la getta nel fuoco. Nella disperazione pi\u00f9 totale si uccide lanciandosi fra le fiamme per recuperare la lettera. Fuori dalla cattedrale T\u00f2pin incontra Valker e si offre come fulcro di una possibile nuova Squadra governativa. Kimmy, Tresh e Karpa sono ancora vivi e tutti riescono a sapere i propri veri nomi tenuti segreti a loro fin dalla nascita. Tutti accettano di separarsi dalla vita da supereroi, tranne Rat-Man, che rinuncia alle proprie origini per continuare la sua missione.\nLa saga del Ragno (1998).\nLa storia del Ragno \u00e8 il rovesciamento di quella dell'Uomo Ragno: nel 1995 ad Altrove, i laboratori segreti degli Uomini Ombra, uno scienziato viene colpito da una raggio radioattivo letale; cadendo a terra, morde un ragno causandone una misteriosa mutazione genetica, a seguito della quale il ragno inizia gradualmente ad acquisire caratteristiche umane: egoismo, avidit\u00e0, spietatezza. Le attivit\u00e0 criminali del Ragno sono truffe, speculazioni, e altre \"bassezze\".\nIl Ragno \u00e8 diventato uno spietato editore, capace di pubblicare la sua stessa storia a fumetti in 27 versioni diverse (di cui una con la copertina in teflon) per fare soldi alle spalle dei lettori pi\u00f9 ingenui.\nTempo dopo, braccato dagli altri editori, il Ragno si rifugia in un condominio abbandonato; Rat-Man interviene per catturarlo, ma gli salva la vita quando Valker, leader degli Uomini Ombra, invia un emissario, il Redactor ad ucciderli entrambi. Rat-Man comunque riuscir\u00e0 a sconfiggere il mostro di Valker, che per\u00f2 si autodistrugger\u00e0 facendo perdere le tracce del ragno.\nCinque anni dopo, Rat-Man (dopo un violento pestaggio) venne soccorso da Denam, uno scienziato che in realt\u00e0 pi\u00f9 che salvarlo intendeva utilizzarlo come cavia nei suoi esperimenti. Durante la degenza, Rat-Man conobbe Thea, presentatasi come la figlia del professore, e se ne innamor\u00f2 profondamente. I due riuscirono a impedire gli esperimenti di Denam che voleva creare una super-razza di vegetoidi (di forma umana ma creati da partire da vegetali che dovevano assorbire fluidi per sopravvivere) e scapparono insieme... ma Thea non era umana, era una delle creature di Denam, e non sopravvisse. Rat-Man non la dimenticher\u00e0 mai, nemmeno tra le braccia della Gatta.\nThea era comunque stata \"creata\" basandosi sull'aspetto della vera figlia di Denam... che \u00e8 uguale a lei, ed \u00e8 viva, anche se non si \u00e8 (ancora) mai pi\u00f9 rivista...\nLa saga del Clone (1999).\nNel 1999, grazie al tracciato mentale di Deboroh rubato a Valker nel 1984, Kalissa riesce a rintracciare Rat-Man. Illudendolo con le possibilit\u00e0 di diventare immortale, lo convince a clonarsi.\nRat-Man viene rinchiuso in una grande cella di stasi dagli scienziati del progetto \"repetita iuvant\", fra cui c'era anche Kalissa, fornendo le cellule per la clonazione di s\u00e9 stesso. In questo modo gli scienziati racchiudono i cloni in un enorme nido comprendente centinaia di elementi, che, a uno a uno, vengono spediti al posto del precedente. E cos\u00ec per sei mesi, fino a quando, in carica \u00e8 presente il clone numero 6, che una notte incontra un altro Rat-Man, probabilmente un clone scappato dal nido, ma convinto di essere l'originale. Non riesce ad accettare la possibilit\u00e0 di essere un clone, e si reca, insieme a Numero 6 al centro Repetita Iuvant, per farsi spiegare cos'\u00e8 successo da Kalissa. \u00c8 ovvio che lui sia un clone, ma non volendolo accettare diventa paranoico, convincendosi che lo vogliono solo confondere, ma viene attirato nella sala in cui \u00e8 rinchiuso il Rat-Man; poco prima di entrarci accade l'irreparabile: se un clone non viene programmato non pu\u00f2 vivere che poche ore, dopodich\u00e9 si scioglie su s\u00e9 stesso. Questo era il clone numero 73.\nNon era la prima volta che un clone scappava dal nido, ma nessuno sa a cosa sia dovuto questo strano malfunzionamento.\nEra il Rat-Man stesso, che, nel tentativo di liberarsi dalla cella di stasi, \"attivava\" prematuramente i cloni. E alla fine, riesce ad attivarli tutti, ed a fuggire dal Centro insieme a loro.\nRiappropriatosi della sua identit\u00e0, Deboroh torna al Centro per vendicarsi, ma viene raggiunto da Numero 6 che lo convince a non diventare un assassino.\nTutti i cloni, nel frattempo ricatturati dagli addetti del Centro, vengono riassorbiti da Deboroh, tranne Numero 6, che rivela una sconvolgente verit\u00e0; lui ha gli occhi azzurri, mentre Deboroh li ha marroni. Numero 6 non \u00e8 un semplice clone, \u00e8 una mutazione.\nE Numero 6 accetta di farsi porre in stasi, perch\u00e9 non c'\u00e8 posto nel mondo per due Rat-Man; cos\u00ec, lui potr\u00e0 tornare, in futuro.\nLa fine di Rat-Man (2004-2006).\nNel 2004 Rat-Man entra in coma. Dopo il suo risveglio, nel 2006, Brakko rivela che \u00e8 stato ridotto in fin di vita dalle percosse di un bambino.\nDopo il suo risveglio e la riabilitazione, Rat-Man scopre che la citt\u00e0 \u00e8 stata occupata da nuovi supereroi. In questo periodo perde la sua grinta occupando la maggior parte del suo tempo ad accudire il figlio di Brakko. Sentendosi tradito dalla citt\u00e0 decide di indire una sfida, tra lui e il pi\u00f9 forte dei nuovi supereroi, ma nessuno raccoglie la sfida e Rat-Man si sente ancora pi\u00f9 amareggiato, fino al giorno in cui vede che tutti i supereroi scappano dalla citt\u00e0 terrorizzati da qualcosa nell'arena. Rat-Man va ad investigare e scopre che l\u00ec dentro si trova il robot assassino di supereroi, quello che anni addietro uccise il suo maestro. Invece di sfidarlo in un duello mortale, decide di togliersi definitivamente il costume di Rat-Man per non indossarlo mai pi\u00f9: ha infatti capito che se non c'\u00e8 il supereroe non pu\u00f2 esserci nemmeno un cattivo, come nei fumetti che tanto piacciono a Deboroh.\nIl ragionamento si rivela esatto: il robot se ne va e Rat-Man nel 2006 smette di esistere.\nIl ritorno (2008).\nNel 2008, l'azienda di Deboroh, la Fuffa Corp. finisce in rovina. Finisce cos\u00ec in strada, a mendicare insieme ad altri barboni. D'un tratto ha un'idea: anche se Rat-Man non esiste pi\u00f9, pu\u00f2 mantenere vivo il suo ricordo facendo un cartone animato su questo (auto-parodia di Ortolani, perch\u00e9 nella realt\u00e0 il cartone a moltissimi fan non \u00e8 piaciuto, cos\u00ec nel fumetto finisce per essere addirittura la colpa del tracollo di Deboroh). Dopo tutto questo, l'Ombra, Valker, riesce a entrare nella mente di Deboroh, e, dopo notti in una cella di isolamento, grazie all'aiuto del capitano Krik che rientra improvvisamente in scena e di Arcibaldo, se ne va temporaneamente. \u00c8 il ritorno di Rat-Man.\nA questo punto viene aperta da Ortolani una parentesi (la saga composta dalle due storie \"Ratto\" e \"Ratto II - La vendetta\" dedicate alla serie di film di \"Rambo\" interpretata da Sylvester Stallone) per riflettere sulla natura di Rat-Man. La trama di questa saga non \u00e8 di facile lettura perch\u00e9 si svolge su due piani narrativi paralleli distinti che poi si uniscono. Il primo \u00e8 quello che vede Rat-Man \u2013 ormai tornato allo status quo di prima di abbandonare il costume \u2013 che decide di fare una vacanza in Eutanes\u00eca, un paese sconvolto dalla guerra civile, in compagnia dei suoi amici Brakko e Jordan, che vengono fatti prigionieri del feroce colonnello Wanga. L'altro piano narrativo ci fa entrare direttamente in questa guerra civile, puntando i riflettori su Ratto, uno dei soldati migliori mai visti in azione, il Rat-Man che poteva essere e non \u00e8 stato, un eroe spietato, senza morale, cieco assassino, un Rat-Man che, in crisi di identit\u00e0, lasciata la sua citt\u00e0 e la sua calzamaglia, ha deciso di seguire la strada delle armi diventando un freddo guerrigliero mercenario. Ratto durante una missione decide di portare via dalla guerra Ges\u00f9 (in realt\u00e0, un crocifisso con Cristo sopra, che lui considera come una cosa animata al pari di Piccettino). Ma poi, una volta giunto nel mondo civile, lontano dai confini della Eutanes\u00eca, riesce a suo modo a capire che in realt\u00e0 \u00e8 proprio nella guerra \u2013 tra gli ultimi \u2013 che Cristo vorrebbe stare e quindi lo riporta indietro. Nel secondo capitolo della saga Rat-Man viene aiutato a salvare i suoi amici da colui che tutti chiamano \"GUERRA\" (il Sylvester Stallone del film \"John Rambo\"), mentre Ratto, tornato in zona di guerra, perde di vista Ges\u00f9 e inizia a costruire una micidiale arma che user\u00e0 per uccidere il colonnello Wanga. Alla fine della saga le due linee narrative si uniscono e i due universi si incontrano per riflettere sul personaggio di Rat-Man, di animo buono e gentile, in antitesi con quello di Ratto, vendicativo e spietato.\nLa battaglia contro l'Ombra, la perdurante situazione di povert\u00e0, e la consapevolezza delle perdite subite nella sua carriera di supereroe, compresa Thea, l'amore di sempre, hanno per\u00f2 lasciato Rat-Man un uomo finito. In pi\u00f9, la Citt\u00e0 Senza Nome, sconfitta l'Ombra, gode un perdurante periodo di pace che rende Rat-Man inutile ai suoi cittadini ed ai suoi amici, i quali decidono, per concedere a Deboroh una nuova occasione e contemporaneamente allontanarlo da loro, di spedirgli un falso invito, proveniente da New York, la citt\u00e0 dei Supereroi.\nDeboroh parte per la metropoli, divenendo amico della cameriera Rose e vivendo in un motel. Acquistato un nuovo costume, con una \"R\" stilizzata in luogo del Rat-Segnale, ed un nuovo \"superpotere\" (il \"Senso di Nano\", ovvero un nano dall'umore burbero che lo avvisa dei pericoli, parodia del \"Senso di Ragno\" dell'Uomo Ragno), Rat-Man comincia a girare per la metropoli, cercando i Super-Eroi. Quando alla fine li incontra, gli stessi lo sottopongono ad un rigido interrogatorio per capire le sue motivazioni: solo quando Rat-Man ammette di sentirsi un eroe nonostante i fallimenti, nonostante l'apparente tradimento di tutti i suoi amici e la solitudine gli Eroi lo dichiarano uno di loro.\nSuccessivamente, dopo una serata con Rosie, Rat-Man viene rapito da un pazzo (che precedentemente gli salv\u00f2 la vita) vestito di stracci che si scopre essere in realt\u00e0 \"Lo spettacolare Arrampicamuri\" (parodia anche lui dell'Uomo Ragno); che, dopo averlo portato in una caverna, gli spiega che in realt\u00e0 i supereroi, avendo ucciso e non sconfitto temporaneamente i cattivi come facevano credere, erano diventati inutili; e che i fumetti erano in realt\u00e0 un'invenzione di Capitan Battaglia (probabile parodia di Capitan America) per attirare Rat-Man, che ancora credeva in loro, a New York. Dopo averglielo provato mostrandogli che in realt\u00e0 la caverna era l'interno del corpo defunto di Gigantus (tra l'altro nemico dei \"Favolosi Quattro\", parodia dei Fantastici Quattro), Rat-Man chiede ad Arrampicamuri di riportarlo al Motel, dove trova il Nano a terra picchiato da Ironcrash (parodia di Iron Man). Dopo aver tirato un pugno a quest'ultimo ed essersi fratturato una mano, Rat-Man scopre che i supereroi, per attirarlo in una trappola ed ucciderlo per il tradimento, avevano rapito Rosie. Allora cambia ancora costume (tornando a quello con il logo originale), e decide di andare a salvarla. Arrampicamuri scompare ed allora, accompagnato da Nano, va a salvare Rosie.\nGrazie alla sua bont\u00e0 d'animo e generosit\u00e0 Rat-Man, rifiutando di arrendersi ai Supereroi che cercano di ucciderlo per evitare il tradimento, riesce a convincere tutti a seguire \"La Luce dell'Eroe\", abbandonando il piano terrestre per un piano superiore di esistenza. Iron Crash solo rimane indietro, poich\u00e9, essendo ormai pi\u00f9 macchina che uomo (ovvero un cyborg, laddove Iron Man \u00e8 un uomo in armatura) non riesce a comprendere qualcosa che riguarda le emozioni e l'anima (il \"cuore\") di un vero eroe, e viene abbandonato. Rat-Man torna cos\u00ec alla Citt\u00e0 Senza Nome, per riprendere la sua vita di sempre.\nInizia una saga fuori cronologia (la \"Quadrilogia dei Sacrificabili\" dedicata al film d'azione \"I mercenari - The Expendables\" di Sylvester Stallone), dove una versione di Rat-Man (gi\u00e0 apparsa nelle due storie \"Ratto\" e \"Ratto II - La vendetta\", dedicate alla saga cinematografica di \"Rambo\"), dal nome di Ratto, \u00e8 mostrato risiedere ora in Norvegia, dopo le ultime avventure raccontate. Qui passa il suo tempo, impegnato nel tentativo di evangelizzazione dei Lemming, provando cos\u00ec a salvarli dal suicidio per mezzo della parola di Ges\u00f9 Cristo, rappresentata da un Crocefisso con cui parla abitualmente. Ratto viene ricontattato dai \"Sacrificabili\", una squadra mercenaria di cui aveva fatto parte, guidata dal Colonnello Angelo (il Sylvester Stallone del film \"I mercenari - The Expendables\", ritratto da Ortolani con precisione fotografica, pi\u00f9 che caricaturale), e parte per una missione alla ricerca del segreto per sconfiggere la morte. Nel corso di questa missione si ritrova nella Palestina dell'anno 33 d.C., dove prende parte agli eventi relativi alla Passione di Cristo, assicurandosi che avvengano esattamente come \u00e8 riportato nei Vangeli. Al termine della missione, Ratto si rivela un Rat-Man alternativo, nato ad un bivio della sua passata vita, quando pi\u00f9 o meno volontariamente, scelse le armi da fuoco nella sua lotta contro il crimine, uccidendo uno sgherro. Da qui lascia la calzamaglia, per diventare un freddo guerrigliero mercenario. Ritrova a fine avventura, la salvezza dell'anima e la sua via, tornando ad essere il Rat-Man dell'origine, che avrebbe dovuto essere, il supereroe della Citt\u00e0 Senza Nome.\nLe avventure successive raccontano di un Valker, che nonostante abbia cancellato ogni ricordo di s\u00e9 stesso dalla mente di Rat-Man e sia stato inghiottito dall'Ombra, nondimeno egli continua a rimanere come un'eco nel subconscio di Rat-Man, subconscio raffigurato come un paesaggio urbano devastato ed apocalittico, popolato da tutte le persone che Rat-Man ha incontrato nella sua vita e che poi ha dimenticato. L'Eco di Walker \u00e8 raffigurato alla ricerca dei \"varchi\", fratture tra il subconscio e la memoria cosciente, segnalate dalla presenza dei \"frammenti\", pagine di fumetto che rappresentano i ricordi e le idee di Rat-Man, a volte curiosamente appartenenti a \"Universi Paralleli\" (come le varie parodie di \"Guerre stellari\", \"Il Signore degli Anelli\" ed altri testi letterari). All'interno della mente di Rat-Man il Valker subconscio riesce a sconfiggere un'immagine residua di suo fratello Joba, alla ricerca di un modo di fuggire dalla mente di Rat-Man, trasformato sotto forma di onde elettromagnetiche in grado di muoversi di mente in mente, insieme all'Ombra, per mezzo del cellulare, grazie all'aiuto di un gruppo di passate conoscenze di Rat-Man e de \"Il Rat-Man\" stesso, ovvero l'immagine mentale del Rat-Man eroe, forte, possente ed in grado di ricordare suo padre. Viene infine ricompensato con un \"frammento\" in cui un Janus Valker anziano riesce a riunirsi a suo figlio Deboroh, che pur non ricordandolo lo lascia entrare in casa per scaldarsi e rifocillarsi. Non \u00e8 comunque reso chiaro se sia solo un \"universo parallelo\", una fantasia o un avvenimento che realmente accadr\u00e0 a Rat-Man nel futuro.\nNel presente, inesplicabilmente appare un Janus Valker nuovamente umano, ma ormai vecchio, stanco e braccato dal Consiglio di criminali che ha abbandonato, nonch\u00e9 dall'eccentrico assassino Reegar (che corteggia le sue vittime uccidendole solo alla fine, durante il \"matrimonio\"), ed aiutato da uno Jorgesson con entrambe le braccia (il suo assistente, Jorgesson, aveva perso il braccio sinistro durante lo scontro di Janus con Joba). Queste idiosincrasie, e probabilmente ogni apparizione di universi paralleli e parodistici, vengono giustificate con l'invenzione da parte di Valker di una tecnologia in grado di modificare lo scorrere del tempo, creando nuove linee temporali divergenti al principio, rendendolo capace di riscrivere lo spaziotempo nella linea temporale primaria in seguito. In questa linea temporale T\u00f2pin, l'ex assistente di Rat-Man da lui abbandonato nelle prime avventure e raccolto da Valker, \u00e8 diventato un suo seguace, ed in cambio della possibilit\u00e0 di vendicarsi di Rat-Man, lo aiuta a perfezionare la tecnologia di modificazione del tempo in modo da cancellare per sempre i supereroi. Allo scopo riesce a catturare Rat-Man, potendo cos\u00ec analizzare il tracciato mentale di un vero Supereroe, in modo da poter consentire a Valker il suo obiettivo.\nValker, contento della notizia, si affretta a rivolgersi al Consiglio per chiedergli di ritirare la sua condanna a morte e revocare il contratto di omicidio a Reegar: il Consiglio acconsente a riaccoglierlo, ma il loro portavoce conferma preoccupato di non aver mai convocato Reegar. Valker comincia cos\u00ec a sospettare T\u00f2pin, ritenendolo ancora un eroe ed ipotizzando una cospirazione tra lui e Rat-Man per aggredirlo coi suoi stessi mezzi. Quando si reca nel suo laboratorio per affrontare T\u00f2pin, trova il disciolto cadavere del Rat-Man prigioniero, apparentemente un clone, e T\u00f2pin che, gelidamente, gli propone, come alternativa al cancellare la Luce dal mondo eliminando i supereroi, procurarsi il tracciato mentale di una persona disperata e tradita, uccisa dalla persona amata, ed usarlo per scatenare l'Ombra sul mondo. Valker, stupito dalla familiarit\u00e0 dimostrata da T\u00f2pin verso l'Ombra, acconsente, ma proprio nel momento in cui si chiede chi sacrificare, Kalissa, la sua ex moglie, lo ricontatta dopo quattordici anni.\nProgetto Vendicatopi (2013-2014).\nNel 2013 Deboroh tenta di insegnare in una scuola per promettenti super-eroi, ma non sa se gettare la maschera e incontra Kimmy; i due diventano pi\u00f9 amici finch\u00e9 l'uomo da un occhio solo parla a Rat-Man, sotto il commando di Mister Mouse (Topolino). Accetta di entrare nei Vendicatopi e vince. Ma in seguito Mister Mouse si rivela cattivo, cos\u00ec Kimmy, Deboroh, Cinzia e Tresh formano l'ultima squadra per sconfiggere il Topo. Alla fine uccidono Mister T. Tornato a casa, il 22 novembre 2013, apre la lettera, quella lettera del 2 settembre 1996 e scopre di essere destinato all'Ombra.\nUna storia ambientata nel futuro, precedentemente pubblicata, mostra un futuro alternativo a questo, o semplicemente ancora successivo, in cui un Rat-Man ormai anziano e malato, con l'aiuto di Brakko, scappa dalla Casa di Riposo dove vive ormai solo ed abbandonato ed accorre alla Centrale di Polizia per investigare sull'accensione del Rat-Segnale, convinto che qualcuno abbia chiesto nuovamente il suo aiuto. Scoprendo che il Rat-Segnale si \u00e8 solo acceso accidentalmente a causa del temporale, Rat-Man abbandona definitivamente il suo costume, contento di spendere i suoi ultimi giorni come un arzillo pensionato che sfama i gattini al parco (elargendogli copiose dosi di lassativo, a causa del suo odio per i gatti durato tutta la vita): un ragazzo, trovato il suo costume abbandonato in un vicolo, lo stringe a s\u00e9, ricordando come nei momenti brutti Topolino gli avesse sempre dato il coraggio di andare avanti.\nL'estinzione dei supereroi (2014).\nDopo la morte di Mister Mouse la popolazione mondiale ha smesso di credere nei supereroi e la polizia e il governo ha deciso di metterli al bando. Mentre i supereroi diventano sempre di meno l'ombra inizia la sua caccia spietata alla ricerca di Rat-Man, quest'ultimo viene per\u00f2 tratto in salvo, proprio quando l'ombra lo sta per sopraffare, dallo scienziato monco Jorgesson ex assistente di Janus Valker, padre adottivo di Rat-Man che lo porta nel suo laboratorio mostrandogli un'arma in grado di combattere l'Ombra chiamata \"Gigioni\". Gigioni \u00e8 un'ombra creata appositamente da Valker per poterlo salvare dal regno delle ombre, grazie anche all'aiuto di padre Angelini Rat-Man riesce a salvare Valker riportandolo nel mondo reale, perdendo per\u00f2 nello scontro Jorgesson e Gigioni, ma, appena chiuso il portale con il regno delle ombre si scopre che Rat-Man non \u00e8 riuscito a passare. L'ombra tenta quindi di incarnarsi nel corpo del supereroe ma siccome Rat-Man \u00e8 puro lo fa prima combattere contro la sua stessa ombra e mette in scena un finto salvataggio da parte dell'ombra di Janus Valker per fargli rivelare i suoi punti deboli.\nLa missione di Valker (2015-2016).\nDopo la vittoria dell'Ombra su Rat-Man, Janus Valker si ritrova misteriosamente catapultato indietro nel tempo, pi\u00f9 precisamente al 4 marzo 1972, ossia il giorno in cui Deboroh La Roccia si perse al supermercato. Valker, accorso sul posto per assistere alla scena si accorge ben presto che c'\u00e8 qualcosa che non va, dal momento che i genitori riportano il bambino a casa con loro. Egli capisce quindi che l'Ombra, entrata nel cuore di Rat-Man, gli ha permesso di esaudire il suo pi\u00f9 grande desiderio, quello di avere una famiglia, in cambio di impossessarsi del suo corpo e della sua anima. Per tentare di porre rimedio alla situazione e fermare l'avanzata dell'ombra, il redento Janus Valker rapisce il piccolo Deboroh per farlo addestrare dal maestro prima del tempo. Purtroppo ci\u00f2 si rivela infruttuoso e Valker \u00e8 costretto a chiedere aiuto al proprio padre, Boda Valker, ancora vivo nel 1972, nonch\u00e9 al momento incarnazione dell'ombra. In un primo momento egli si rivela disposto ad aiutarli, autorizzandoli a recarsi ad Altrove, il centro di ricerca in cui Deboroh aveva passato la sua infanzia alternativa sotto l'identit\u00e0 di Rat-Boy, addestrandosi a diventare un supereroe. L\u00ec troveranno una giovane Kalissa e un giovane Jorgesson intenti alle loro ricerche, e a cui chiederanno aiuto. Nel frattempo Boda si rivela per ci\u00f2 che \u00e8, ossia il male incarnato, intenzionato a distruggere il mondo e che quindi tenta di uccidere tutti. A salvare la situazione sar\u00e0 un Janus Valker pi\u00f9 giovane di 40 anni, accorso sul posto. Egli intuisce che tutto quello che sta accadendo non \u00e8 reale, ma \u00e8 un sogno del Janus Valker anziano, mentre tutti gli altri sono proiezioni della sua mente. L'ombra che avanza rappresenta invece la morte in agguato per lo scienziato il quale, salvato dal regno delle ombre nella saga precedente, \u00e8 ora in pericolo di vita a causa del trauma subito, Se quindi Valker non trover\u00e0 un modo per fermare l'Ombra, morir\u00e0. Fortunatamente, durante l'ultimo attacco di Boda, capisce che \u00e8 stata proprio la mancanza di un padre affettuoso, quale lui era stato con Deboroh, a farlo cadere preda del male. Janus Valker ritrova quindi la speranza e risale a nuova vita. Svegliandosi trova al suo capezzale l'amata Kalissa, che per\u00f2, dopo il caloroso incontro, gli rivela l'amara sorpresa: suo figlio Deboroh Valker, il Rat-Man, ha lottato nell'abisso contro l'Ombra ma ha perso, e quindi L'Ombra si \u00e8 reincarnata in lui.\nLa decalogia della Fine (2016-2017).\nCon la \"Decalogia della Fine\", una lunga epica saga che rappresenta l'epilogo della serie di Rat-Man, Leo Ortolani chiude tutte le sottotrame della serie lasciate finora in sospeso.\nL'Ombra, con cui il protagonista si \u00e8 battuto per anni, ha preso possesso del corpo di Rat-Man, nella versione ipertrofica rappresentata da \"Il Rat-Man\", il gigantesco e spietato alter ego del goffo supereroe, e sta cercando di conquistare il mondo con la creazione di una sorta di culto religioso dai contorni messianici. L'Ombra \u00e8 sempre pi\u00f9 potente e \"Il Rat-Man\" diventa sempre pi\u00f9 mostruoso, sia nell'aspetto che nei modi. Nel frattempo Brakko, Cinzia e padre Angelini hanno organizzato una forza di resistenza e sono in attesa di agire, mentre Valker \u00e8 ritornato pi\u00f9 puro che mai, privo di capelli e vestito solo di un velo bianco, per contrastare l'Ombra.\nUna parziale retcon rivela che molti degli eventi narrati nei capitoli precedenti sono una versione romanzata e modificata dai Laboratori Altrove degli eventi reali: nella corrente, reale linea temporale gli scienziati di Altrove ed il Capitano Krik, sapendo che Rat-Man sarebbe caduto preda dell'Ombra, avevano cercato di posporre al momento pi\u00f9 utile il suo desiderio di avere una vera famiglia, condannandolo ad una vita di solitudine fino al momento giusto: in realt\u00e0 l'amore perduto di Rat-Man, Thea, \u00e8 un clone di Aima, una giovane scienziata della quale Rat-Man si era innamorato mentre ella cercava di risvegliare il suo eroismo latente.\nIl team di Altrove decide cos\u00ec di sequestrare la dottoressa Aima e privarla dei ricordi dell'amato, convincere Rat-Man della sua morte e preparare diversi cloni di Aima: uno, chiamato Thea, che interpretasse gli eventi de \"La Minaccia Verde\" ed un altro da esibire al \"Rat-Man\" perch\u00e9 questi, provando amore, rigettasse l'Ombra, ignorando che Rat-Man e Aima avevano avuto il tempo di concepire una bambina, chiamata a sua volta Thea. Come effetto collaterale, nella psiche di Rat-Man (raffigurata da tanti goffi ometti simili all'eroe, ognuno a rappresentare un lato della sua personalit\u00e0) l'Incredibile Ik, il lato che raffigura l'Amore, viene richiuso per sempre sotto lo sguardo triste del \"Frulla\", il lato che raffigura la lussuria, rappresentando lo shock emotivo che ha privato Rat-Man della capacit\u00e0 di amare.\nNel presente, l'Ombra divora il secondo clone di Aima, rivelando di aver compreso il piano di Altrove e che il concetto stesso di poter calpestare e manipolare l'amore prova che il mondo \u00e8 abbastanza malvagio per i suoi scopi: dopo alcuni tentativi falliti di affrontare l'Ombra, Valker si rende conto che esiste ancora un modo per sconfiggere l'Ombra e ridare a Rat-Man l'amore: anche grazie al sacrificio di uno dei Generali dell'Ombra, l'enigmatico Mr. T, pentito delle malefatte dell'Ombra e desideroso di redimersi in un atto di eroismo, riesce a liberare l'Amore di Rat-Man e ricongiungerlo con la seconda Thea, la sua figlia perduta.\nRicongiunto con sua figlia, Rat-Man riesce a liberarsi dal controllo dell'Ombra, la quale per\u00f2 \u00e8 diventata autosufficiente ed avvolge e permea l'intera realt\u00e0: nuovamente sconfortato brevemente dal fatto che Aima non ha pi\u00f9 ricordi di lui, Thea non l'ha mai incontrato e la sua vita fino ad oggi \u00e8 stata una serie di sconfitte ed umiliazioni, con l'aiuto di Valker si rende conto che ha ancora l'amore dei suoi amici e familiari, riscuotendosi per un'ultima battaglia, che annuncia accendendo, per un'ultima volta, il Rat-Segnale perch\u00e9 sia visibile sul cielo oscurato dal nemico.\nComincia cos\u00ec l'ultima resistenza contro l'Ombra, con Rat-Man, Brakko, Cinzia, padre Angelini, Jordan, Aima, Thea, Kirk, Tamara, Valker (redento e conquistato dall'affetto per la nipotina appena conosciuta) e altri sopravvissuti asserragliati nella centrale di polizia, mentre le ombre dell'abisso li assaltano. La vittoria sembra impossibile finch\u00e9 vengono salvati dal numerosissimo esercito della \"Dama\", in realt\u00e0 la moglie di Brakko alla guida di tutti i suoi amanti; ma anche questo si rivela solo l'ennesimo inganno dell'Ombra, che non aveva ancora schierato la maggior parte del suo esercito di creature. Prima che cominci lo scontro finale, Rat-Man decide di confessare la sua menzogna pi\u00f9 grande e chiedere perdono: aveva sempre saputo che Aima era ancora viva, ma non l'aveva pi\u00f9 cercata per poter fare il supereroe. Un raggio di luce si fa largo tra le tenebre che ricoprono il cielo, ferendo le creature dell'Abisso, e rivelando come sconfiggere l'Ombra. L'Ombra \u00e8 diventata forte grazie alla perdita di coscienza del confine fra \"giusto\" e \"sbagliato\" e del senso di responsabilit\u00e0 delle proprie azioni e delle proprie \"colpe\"; la presa di coscienza delle proprie colpe e delle proprie responsabilit\u00e0 indebolisce l'Ombra e permette il ritorno della luce. Rat-Man inoltre comprende che come lui \u00e8 in grado di udire le voci di tutti coloro che chiedono aiuto, essi sono in grado di udire lui, e grazie a questo legame pu\u00f2 rivelare a tutti il modo di sconfiggere l'Ombra. Tutti seguono l'esempio di Rat-Man e l'Ombra si ritira.\nLa nube che ricopriva il cielo si dissipa cos\u00ec in una pioggia di luce, mentre le creature dell'Abisso fuggono o vengono distrutte. Tra le tante voci sentite da Rat-Man per\u00f2 c'\u00e8 anche quella di Thea, scomparsa durante l'attacco (dopo che Valker, in fin di vita e circondato dalle creature, le aveva chiesto di precederlo) e catturata da T\u00f2pin, ultima forma rimasta all'Ombra. Rat-Man lo raggiunge sulla collina dove tanti anni prima aveva perso la sua amata e dove ora l'Ombra rivela che intende usare Thea e la sua rabbia verso il padre, che non c'\u00e8 mai stato, per reincarnarsi. Rat-Man la affronta, ma, privato delle \"voci\" di coloro che chiedevano aiuto e senza il supporto della figlia, non riesce a trasformarsi ne \"Il Rat-Man\". Proprio quando sta per essere sconfitto per\u00f2 Thea prova compassione per il padre e decide di dargli un'altra possibilit\u00e0, chiamandolo per la prima volta \"pap\u00e0\", facendo cos\u00ec emergere Il Rat-Man che sconfigge T\u00f2pin. Quest'ultimo, accasciato al suolo, rivela che l'Ombra ritorner\u00e0 sempre, a meno che Rat-Man non lo uccida. Ma, cos\u00ec facendo, l'Ombra si attaccherebbe alla sua anima come senso di colpa e riuscirebbe alla fine a riprenderne il controllo. La sua risata malvagia viene interrotta da Valker (sopravvissuto nonostante tutto), che non si fa problemi ad eliminarlo una volta per tutte.\nLe ultime scene raccontano del doppio matrimonio tra Rat-Man e Aima e tra Brakko e Cinzia, con tanto di foto finale di tutti i personaggi assieme. Le ultime tavole per\u00f2 mostrano Rat-Man che, dopo essersi fatto promettere che lei non dir\u00e0 nulla alla madre, si getta da un palazzo accompagnato da Thea, che indossa un costume da Rat-Girl.\nMentre Thea e Rat-Man volteggiano gioiosi nei cieli della Citt\u00e0 Senza Nome, come padre e figlia e come Eroe e Spalla, nella Cattedrale il conto alla rovescia della capsula dove Numero 6 dorme il suo sonno criogenico continua a ticchettare, lasciando presagire che quando Rat-Man sar\u00e0 morto e Thea invecchiata Numero Sei torner\u00e0 anche lui per vivere la vita che gli era stata promessa.\nAltri media.\nTelevisione.\nSerie televisiva animata.\nRat-Man: tra il 2005 e il 2006 Stranemani e Rai Fiction avviarono la produzione di una serie televisiva d'animazione incentrata sul personaggio ispirata al fumetto; fu completata nel 2006 ed \u00e8 costituita da 52 episodi da 13 minuti ciascuno; venne trasmessa per la prima volta dal 20 novembre all'8 dicembre 2006 su Rai 2 i primi 14 episodi mentre i rimanenti sono usciti esclusivamente in DVD. La serie ha generato critiche contrastanti tra i fan di Rat-Man. Da una parte c'\u00e8 chi apprezza il tentativo di portare il fumetto sullo schermo con una produzione tutta italiana e dall'altra i molti fan delusi dal risultato scadente dell'adattamento, i quali argomentano che il fumetto di Rat-Man, per sua stessa natura, non si presta a nessun tipo di trasposizione animata. Il successo di pubblico \u00e8 stato decisamente mediocre, imputabile in parte anche ad una pubblicit\u00e0 e ad una programmazione carente da parte della Rai, tanto che degli iniziali 52 episodi, ne sono stati trasmessi solo 28 (il tema della gestione della serie animata da parte della Rai \u00e8 stato al centro di un lungo botta e risposta a distanza fra Leo Ortolani e la Rai).\nCinema.\nLungometraggi.\nRat-Man - Il segreto del supereroe: lungometraggio di montaggio di 70 minuti ottenuto da cinque episodi della serie, che \u00e8 stato proiettato in anteprima il 16 marzo 2007 al cinema Lumi\u00e8re di Bologna in occasione del Festival internazionale di fumetto BilBolBul.\nMerchandising.\nNel 2014 sono state realizzate diverse statue dedicate al mondo di Rat-Man da parte di Infinite Statue: Rat-Man con Piccettino e Cinzia con Fisso, Valker e Dark Mouse. Sono previste inoltre due nuove statue con soggetto Rat-Man, una presa dalla storia 299+1 e una di Rat-Man in una posa nuova.\n\u00c8 stato realizzato un gioco di carte, \"Rat-Man - Il gioco senza nome\" (riferimento alla \"Citt\u00e0 Senza Nome\" dove vive Rat-Man), prodotto da Panini Comics, Stranemani e Pan Distribuzione e uscito a Lucca Comics 2007. Lo stile grafico \u00e8 ispirato alla serie televisiva per una successiva commercializzazione all'estero.\nAccoglienza.\nSergio Algozzino ci tiene a precisare che Rat-Man pu\u00f2 essere classificato come \"fumetto popolare\", nel senso che si rivolge ad un ampio pubblico ed \u00e8 prodotto per la commercializzazione. Tuttavia questa classificazione non denota una scarsa qualit\u00e0 del lavoro, infatti a suo parere \u00abRat-Man \u00e8 un fumetto \"diverso\". Leo ci regala poesia a destra e sinistra, ben distillata in mezzo a due o tre gag. L'umorismo di Rat-Man, a volte raffinato quanto quello da osteria, non deve essere analizzato battuta per battuta, ma nel suo insieme, in cui il suo autore mostra continuamente una genialit\u00e0 che pare non essersi ancora esaurita\u00bb.\nDaniele Barbieri analizza la comicit\u00e0 della serie, notando che le battute sembrano assolutamente spontanee, segno che Leo Ortolani \u00ab\"non ha capito solo come sono fatte le storie di supereroi, ma anche come si fa a far ridere, come si trova il ridicolo proprio l\u00e0 dove dovrebbe essere di casa il suo opposto, il drammatico, il tragico\"\u00bb. Stessa valutazione positiva all'umorismo di Rat-Man viene da Marco Pellitteri, che afferma: \u00ab\"dopo aver letto Rat-Man devo sfogliare due o tre pagine di qualche presunto graphic novel italiano, per farmi cadere le braccia a terra e sprofondare in fase rem. Senn\u00f2 continuo a ridacchiare in modo inconsulto\"\u00bb.\nPremi e riconoscimenti.\nIl personaggio di Rat-Man e la sua storia a fumetti sono stati premiati con numerosi riconoscimenti:\nCitazioni e riferimenti.\nLo spunto per la creazione del personaggio di Rat-Man viene da Batman. Questa influenza si nota molto soprattutto nelle prime storie, dove Rat-Man viene presentato come un ricco miliardario, con tanto di fedele maggiordomo (Arcibaldo), che di notte veste i panni di un supereroe che lotta contro il crimine. La situazione \u00e8 analoga a quella di Bruce Wayne, il ricco magnate che \u00e8 l'alter ego di Batman. Altro riferimento \u00e8 la figura di T\u00f2pin, il giovane assistente di Rat-Man, che \u00e8 una caricatura di Robin.\nLa lotta alla malavita in un ambiente metropolitano \u00e8 un'idea ripresa invece dall'Uomo Ragno, a cui Ortolani dedica la prima storia pubblicata sugli albi di \"Rat-Man Collection\", intitolata \"Legami di sangue!\". A tale proposito lo stesso Ortolani ha precisato, spiegando la realizzazione della storia:\nTutta la serie di Rat-Man \u00e8 piena di riferimenti e citazioni di supereroi che hanno fatto la storia del fumetto internazionale, come i Fantastici Quattro, il Dottor Destino, gli X-Men, Elektra, Capitan America. Leo Ortolani infatti \u00e8 un grande appassionato di fumetto ed in questo modo ha voluto omaggiare i suoi maestri.\nNumerosi sono gli omaggi e le citazioni di blockbuster o di grandi saghe cinematografiche. A \"Il Signore degli Anelli\" Ortolani ha dedicato la parodia \"Il Signore dei Ratti\" e \"Guerre stellari\" \u00e8 ripreso dalla parodia \"Star Rats\". \"Avarat\" si basa sul colossal \"Avatar\", mentre alla serie di film di \"Rambo\" Ortolani ha dedicato le due storie \"Ratto\" e \"Ratto II - La vendetta\", pubblicate su \"Rat-Man Collection\" n.70 e 71. Due storie del ratto sono state dedicate anche alla graphic novel di Frank Miller \"300\" e all'omonimo film che ne \u00e8 stato tratto, rispettivamente \"299\" e \"+1\", pubblicate su \"Rat-Man Collection\" n.62 e 63, in seguito ristampate in un volume unico dal titolo \"299+1\". A \"I mercenari - The Expendables\" di Sylvester Stallone sono dedicate le quattro storie \"I Sacrificabili\", \"E qualcuno morir\u00e0\", \"I Dimenticati\" e \"Battaglia a Gerusalemme\" (che compongono la \"Quadrilogia dei Sacrificabili\"), pubblicate su \"Rat-Man Collection\" n.82-85."}
{"id": "8596", "revid": "108617018", "url": "https://it.wikipedia.org/wiki?curid=8596", "title": "Montagne della Nuova Zelanda", "text": "Il seguente \u00e8 un elenco delle montagne pi\u00f9 alte della Nuova Zelanda, ordinate secondo l'altezza:\nLe 30 cime pi\u00f9 alte.\nLe 30 montagne pi\u00f9 alte fanno tutte parte della catena delle Alpi meridionali, nell'Isola del Sud"}
{"id": "8597", "revid": "640277", "url": "https://it.wikipedia.org/wiki?curid=8597", "title": "Fiumi della Nuova Zelanda", "text": "Il fiume pi\u00f9 lungo della Nuova Zelanda \u00e8 il Waikato con una lunghezza di 425 chilometri. Il fiume con la maggior portata idrica \u00e8 il Clutha, la cui portata media \u00e8 di . Si dice che il fiume pi\u00f9 corto sia il fiume Turanganui a Gisborne a 1200 metri di lunghezza\nAlcuni dei fiumi, specialmente quelli in ampie pianure alluvionali e dotati di argini, sono attraversati da lunghi ponti stradali. Il fiume Rakaia \u00e8 attraversato dal ponte pi\u00f9 lungo della Nuova Zelanda (1.757 metri). Il terzo ponte pi\u00f9 lungo \u00e8 il Whirokino Trestle Bridge sulla State Highway 1 che attraversa il fiume Manawatu.\nIn Nuova Zelanda sono stati mappati oltre 180.000 chilometri di fiumi."}
{"id": "8600", "revid": "2153148", "url": "https://it.wikipedia.org/wiki?curid=8600", "title": "Isole della Nuova Zelanda", "text": "Le innumerevoli Isole della Nuova Zelanda possono suddividersi geograficamente tra quelle che appartengono all'arcipelago principale, del quale l'Isola del Nord e l'Isola del Sud sono di gran lunga le isole maggiori, e quelle che spaziano nell'Oceano Pacifico o che si spingono nelle zone sub-antartiche.\nCi sono poi isole sotto la giurisdizione neozelandese ma che hanno una loro autonomia e quindi delle isole delle quali la Nuova Zelanda rivendica l'appartenenza.\nPossedimenti esterni all'arcipelago principale.\nNel Mar di Tasman:\nIn territorio sub-antartico:\nTerritori rivendicati.\nNel continente antartico:"}
{"id": "8601", "revid": "1534511", "url": "https://it.wikipedia.org/wiki?curid=8601", "title": "Problema dei neutrini solari", "text": "Il problema dei neutrini solari riguarda una grossa discrepanza tra il numero osservato di neutrini elettronici che arrivano sulla Terra e il numero predetto da modelli teorici dell'interno del Sole, che dur\u00f2 dalla met\u00e0 degli anni sessanta fino al 2002.\nIl problema \u00e8 stato risolto grazie a una nuova comprensione della fisica dei neutrini, che ha richiesto una modifica del Modello Standard della fisica delle particelle, in modo che fossero permesse le oscillazioni di neutrino. In pratica, se il neutrino ha massa, esso pu\u00f2 cambiare sapore dal momento in cui \u00e8 generato all'interno del Sole e quindi non venire rivelato dagli esperimenti.\nPremessa.\nIl Sole \u00e8 un reattore a fusione nucleare naturale, che fonde l'idrogeno in elio. I meccanismi principali di produzione di energia sono la catena PP (che ha alcune diramazioni, dette catene PPI, PPII e PPIII) ed il ciclo CNO. L'energia in eccesso \u00e8 rilasciata ai raggi gamma e alle particelle sotto forma di energia cinetica, come al neutrino, che viaggia dal nucleo del Sole fino alla Terra senza apprezzabili assorbimenti da parte degli strati superiori del Sole.\nMan mano che gli esperimenti diventavano sensibili a porzioni sempre pi\u00f9 grandi di energie dei neutrini incidenti, apparve evidente che il numero di neutrini rivelati era inferiore al numero previsto dalla teoria. In vari esperimenti il numero di neutrini osservato era tra un terzo e un mezzo di quanto predetto. Questo problema divent\u00f2 noto con il nome di \"problema dei neutrini solari\".\nFlusso aspettato di neutrini.\nIl problema dei neutrini solari sorge dal calcolo del flusso di neutrini atteso sulla superficie terrestre, che viene riportato di seguito. La luminosit\u00e0 del sole \u00e8 proporzionale all'energia che si produce al suo interno, per cui dividendo questo valore per l'energia prodotta da una reazione si ottiene il numero di reazioni di fusione, moltiplicando questo valore per 2 si ottiene una stima per il numero di neutrini:\ndove \"L\" \u00e8 la luminosit\u00e0, \"Q\" \u00e8 l'energia sviluppata dalla reazione e formula_2 \u00e8 l'energia media che ha il neutrino.\nPoich\u00e9 formula_3, formula_4 e formula_5, si trova che:\nIl numero di questi neutrini che arrivano sulla superficie terrestre, supponendo che essi siano emessi uniformemente in tutte le direzioni, \u00e8:\ndove \"R\" \u00e8 la distanza Terra - Sole. Sostituendo il valore della distanza si ottiene per il flusso aspettato a terra:\nEsperimenti.\nPer trattare questo problema, conviene definire una unit\u00e0 di misura che spesso \u00e8 usata per la presentazione dei risultati: la \"SNU\", definita come il numero di neutrini catturati in un secondo da un rivelatore di formula_9 atomi:\ndove \"i\" indica il tipo di reazione che produce neutrini, \"x\" il tipo di rivelatore formula_11 \u00e8 la sezione d'urto del processo e formula_12 il flusso di neutrini.\nQuesta unit\u00e0 di misura \u00e8 valida per gli esperimenti che usano metodi radiochimici, per quelli che usano lo scattering i risultati vengono dati in numero di neutrini per unit\u00e0 di tempo e di superficie, rapportati, normalmente, ad un modello solare standard.\nMolti esperimenti per la rivelazione dei neutrini sono posizionati nel sotto terra, ad esempio in miniere abbandonate o in strutture apposite, allo scopo di schermare i rivelatori dai raggi cosmici e da altre fonti di radiazione.\nEsperimento Homestake.\nLa prima evidenza del problema dei neutrini solari si ebbe intorno alla fine degli anni '60, quando R. Davis mise in piedi l'esperimento Homestake, il primo volto alla rilevazione dei neutrini solari, nella miniera di Homestake, nel Sud Dakota, negli Stati Uniti.\nIl rivelatore usato nell'esperimento fu il cloro-37: esso \u00e8 presente con una abbondanza di circa il 25% in natura, inoltre il cloro \u00e8 un elemento facilmente reperibile, assorbe neutrini ad energie non troppo alte (si possono rivelare i neutrini del ramo del boro-8), ed inoltre si ha una buona sezione d'urto per assorbimento. La reazione usata \u00e8 il decadimento beta inverso (formula_13):\nL'energia di soglia per la reazione \u00e8 di circa 0,8 MeV, ci\u00f2 permette di rivelare la maggior parte dei neutrini che arrivano sulla Terra, salvo quelli della reazione \"pp\".\nIl tempo di presa dati era sufficientemente lungo (da uno a circa tre mesi) da permettere di avere una situazione di equilibrio (si noti che l'argon viene prodotto dal cloro, ma esso decade, con vita media di 35 giorni, in cloro).\nDopo il tempo di presa dati l'argon veniva estratto dalla soluzione, con efficienze di raccolta superiori al 95%.\nDalla configurazione dell'apparato sperimentale si otteneva che, ad un atomo di argon ottenuto corrispondeva un tasso di cattura di 5,26 SNU, il valore del fondo aspettato per l'esperimento era di formula_15 per ogni ciclo di presa dati.\nQuesto esperimento rest\u00f2 in presa dati fino al 1994, ed il risultato totale della presa dati fu:\ncontro un valore aspettato (calcolato sulla base del modello BP(05)) di:\nIl risultato, quindi, mette in evidenza il fatto (conosciuto gi\u00e0 negli anni '60 al tempo delle prime prese dati), che si ha un deficit di circa il 2/3 nel numero totale di neutrini rivelati ed \u00e8 proprio questo deficit che \u00e8 noto come \"problema dei neutrini solari\".\nGALLEX / GNO.\nL'esperimento GALLEX \u00e8 stato sviluppato in Italia, nei laboratori nazionali del Gran Sasso; la presa dati cominci\u00f2 nel 1991 per finire nel 1997; l'esperimento continu\u00f2, poi, la sua attivit\u00e0 come GNO.\nQuesto esperimento usa come rivelatore il gallio, al posto del cloro, sfruttando la reazione:\nla cui energia di soglia \u00e8 di 0,233 MeV, ci\u00f2 che permette di rivelare anche i neutrini della reazione \"pp\".\nI risultati complessivi di questi due esperimenti sono:\nper l'esperimento GALLEX e:\nper l'esperimento GNO, contro un flusso aspettato di:\nSAGE.\nL'esperimento SAGE fu sviluppato in Unione Sovietica, nella regione del nord del Caucaso, a partire dal 1990.\nLe principali differenza rispetto al precedente esperimento sono nel tipo di rivelatore (Gallio metallico, invece che liquido) ed, evidentemente, nella fase di estrazione.\nIl risultato per questo esperimento \u00e8 stato di:\ncontro un flusso aspettato di:\nKamiokande e Super-Kamiokande.\nQuesto esperimento, realizzato in Giappone, fu pensato originariamente per rivelare il decadimento del protone (Kamiokande I) e solo in un secondo momento fu usato, dopo alcune modifiche, per misurare il flusso di neutrini solari (Kamiokande II).\nIl processo usato per rivelare i neutrini si basa sullo scattering su elettroni e non su un metodo radiochimico, per cui semplice acqua purificata \u00e8 sufficiente come rivelatore.\nLa reazione su cui si basa la reazione \u00e8, quindi:\nin cui, si noti, lo stato finale delle due particelle \u00e8 differente da quello iniziale.\nL'elettrone scatterato viene rilevato tramite emissione di luce \u010cerenkov.\nL'apparato situato ad una profondit\u00e0 di 1000 m, nella miniera di Kamioka, \u00e8 stato posto in un contenitore cilindrico di acciaio, di capacit\u00e0 di circa 1200 t di acqua ma come rivelatore furono usate solo le 680 t pi\u00f9 interne per problemi di schermaggio da raggi cosmici e sorgenti radioattive naturali.\nL'intero apparato era circondato da circa 950 fotomoltiplicatori che raccoglievano i fotoni emessi, trasformando questo debole segnale in un segnale elettrico misurabile.\nL'energia di soglia originaria di questo esperimento era di 9 MeV, abbassata a 7,5 MeV, dopo alcune modifiche (Kamiokande III). Questo lo rende sensibile solo ad una frazione del flusso totale di neutrini provenienti dal Sole.\nIl rivelatore Super - Kamiokande consiste, in effetti in un miglioramento del rivelatore Kamiokande, messo in funzione nel 1996.\nInnanzitutto il volume d'acqua era molto pi\u00f9 grande di quello della prima versione e pari a 50000 tonnellate, il volume \"di fiducia\" aumentato, quindi, a 22500 tonnellate ed il numero di fotomoltiplicatori \u00e8 stato aumentato a 13000 (S-K I).\nSfortunatamente il 21 novembre 2001 un incidente fece implodere circa la met\u00e0 dei fotomoltiplicatori a causa dell'elevata pressione, e fu rimesso in funzione ridistribuendo i tubi rimasti intatti sulla superficie totale del rivelatore (S-K II).\nNel 2005 fu intrapreso il lavoro di riportare l'apparato alla sua forma originale, lavoro che dovrebbe essere finito nel 2006 (S-K III).\nI risultati di questi esperimenti e di quelli basati su questo tipo di configurazione sono raccolti in tempo reale, contrariamente agli esperimenti basati su metodi radiochimici.\nI risultati totali (per il S-K riporto i dati pi\u00f9 aggiornati) ottenuti da questi due esperimenti e basati sulla rivelazione di scattering elastico sono:\nContro un flusso stimato di:\nCommenti.\nSi noti che questo esperimento, grazie alla forte correlazione della luce emessa con la direzione della particella incidente fu il primo esperimento in assoluto a confermare l'emissione di neutrini da parte del sole, in quanto questa era solo supposta sulla base dei modelli e della conoscenza delle interazioni, e gli esperimenti radiochimici non davano informazioni sulla direzione della particella incidente.\nInoltre in questi due esperimenti si pot\u00e9 misurare anche l'asimmetria tra neutrini emessi di giorno e neutrini emessi di notte, l'interesse stando nel fatto che questi ultimi devono attraversare uno spessore di materia pi\u00f9 grande dei primi.\nI risultati ottenuti dall'esperimento S - K sono stati:\nInoltre la reazione usata per la rivelazione dei neutrini non \u00e8 sensibile solo ai neutrini di tipo elettronico (contrariamente ai metodi radiochimici), ma a tutte le tre specie di neutrini, tuttavia la sensibilit\u00e0 legata ai neutrini muonici e tau \u00e8 solo il 20% di quella legata ai neutrini elettronici.\nSNO.\nL'esperimento canadese SNO (Sudbury Neutrino Observatory), cominci\u00f2 ad acquisire dati nel maggio del 1999; l'apparecchio era posto ad una profondit\u00e0 di circa 2000 metri nella miniera di Sudbury nell'Ontario.\nIn questo esperimento venivano usate 1000 tonnellate di acqua pesante, in un contenitore sferico circondato da uno schermo di acqua e da 9600 fotomoltiplicatori.\nQuesto tipo di esperimento usa le seguenti interazioni per rivelare i neutrini; lo scattering elastico:\nl'interazione di corrente neutra:\ne l'interazione di corrente carica:\nSi noti che sia lo scattering elastico che la reazione di corrente neutra sono sensibili ai tre tipi di neutrino, mentre l'interazione di corrente carica \u00e8 sensibile solo ai neutrini elettronici.\nGli eventi possono essere distinti fra loro: lo scattering pu\u00f2 essere distinto dall'interazione carica tramite la distribuzione angolare degli eventi, mentre la reazione di corrente neutra \u00e8 distinta tramite la rivelazione del neutrone emesso.\nIn una prima fase il neutrone era catturato dal deuterio, ma con bassa efficienza, per aumentare questo valore 2 tonnellate di sale (NaCl) sono state sciolte nell'acqua in una seconda fase dell'esperimento.\nI risultato ottenuti fino ad ora, secondo le analisi pi\u00f9 recenti sono, per la fase senza sale sciolto in acqua:\nmentre per la fase con il sale disciolto in acqua i risultati sono:\ncontro un flusso aspettato di:\nAltri esperimenti.\nAltri esperimenti sono in corso di costruzione e di progettazione per trovare una soluzione a questo problema, sia in Italia che nel resto del mondo.\nMolti altri esperimenti rimangono, per ora, solo alla fase di progetto e di studio, in attesa di finanziamenti (vedi per maggiori informazioni al riguardo degli esperimenti in progetto).\nRiassunto.\nDi seguito sono riportati i dati degli esperimenti, dove l'energia di soglia indica su che porzione di spettro energetico dei neutrini l'esperimento \u00e8 sensibile.\nSoluzioni.\nIl problema dei neutrini solari nacque con la prima pubblicazione negli anni '70 dei primi risultati dell'esperimento di Homestake. Da allora molte soluzioni furono proposte per risolvere questo problema, a partire da alcune modificazioni dei modelli solari o altre ipotesi come l'oscillazione di neutrini in neutrini sterili, che non reagiscono, o come il decadimento del neutrino.\nLa prima spiegazione per interpretare il difetto di neutrini solari era che il modello solare fosse sbagliato, per esempio si riteneva che fossero sbagliate le stime della temperatura e della pressione all'interno del Sole. Per esempio, poich\u00e9 il flusso di neutrini \u00e8 una misura del tasso di reazioni nucleari, \u00e8 stato ipotizzato che queste reazioni siano temporaneamente spente. Poich\u00e9 ci vorrebbero migliaia di anni perch\u00e9 il calore generato all'interno del Sole emerga in superficie e arrivi alla Terra, rispetto ai neutrini che praticamente non interagiscono, l'effetto non sarebbe immediatamente verificabile.\nTuttavia, queste soluzioni sono state confutate da studi di eliosismologia, lo studio di come le onde si propagano attraverso il Sole e hanno spinto verso esperimenti in cui si misurava il flusso dei neutrini. Gli studi di eliosismologia consentirono di misurare le temperature all'interno del Sole, e queste sono in accordo con il Modello Solare Standard. Osservazioni dettagliate dello spettro dei neutrini con esperimenti pi\u00f9 avanzati produssero quindi risultati che non potevano essere interpretati con modifiche al modello solare, come confermano i risultati sperimentali di SNO: il flusso misurato delle interazioni in corrente neutra, che \u00e8 sensibile ai tre tipi di neutrino, \u00e8 sostanzialmente in accordo con il flusso totale teorico atteso.\nAttualmente si ritiene, quindi, che il problema dei neutrini solari risulti da una inadeguata comprensione delle propriet\u00e0 di queste particelle. Esperimenti recenti suggeriscono, infatti, che i neutrini possiedono una massa e che possono cambiare da un tipo all'altro \"in volo\". Questo fenomeno viene detto oscillazione. I neutrini solari mancanti sarebbero quindi dei neutrini elettronici che si sono trasformati in uno degli altri due tipi lungo il tragitto, sfuggendo cos\u00ec ai rivelatori."}
{"id": "8609", "revid": "1318658", "url": "https://it.wikipedia.org/wiki?curid=8609", "title": "Unione internazionale di chimica pura e applicata", "text": "L'Unione internazionale di chimica pura e applicata (in inglese \"International Union of Pure and Applied Chemistry\", acronimo IUPAC) \u00e8 un'organizzazione non governativa internazionale dedita al progresso della chimica, costituita nel 1919 a Londra.\nPossono divenire membri le Societ\u00e0 Chimiche nazionali, le Accademie scientifiche e altre organizzazioni chimiche. Al 2018 risultano iscritti oltre 55 nazioni, 31 organizzazioni associate, 58 aziende associate, e alcune migliaia di persone come membri e volontari individuali.\nLa sede internazionale della IUPAC si trova a Zurigo, in Svizzera, mentre gli uffici amministrativi e di segreteria, conosciuti con il nome di \"IUPAC Secretariat\", hanno sede nel Research Triangle Park, nella Carolina del Nord, Stati Uniti dove ha la sua sede anche il direttore esecutivo.\nAttivit\u00e0.\nLa IUPAC opera in accordo e armonizza la propria nomenclatura e terminologia, ove necessario, con la IUPAP e l'ISO e adotta il Sistema internazionale di unit\u00e0 di misura. \u00c8 un'autorit\u00e0 riconosciuta che si riunisce periodicamente per aggiornare le regole riguardanti la nomenclatura chimica degli elementi e dei composti, attraverso il Comitato interdivisionale per la nomenclatura e i simboli. \u00c8 inoltre membro del Consiglio internazionale per le scienze (ICSU).\nAnche se la IUPAC \u00e8 conosciuta soprattutto per la sua attivit\u00e0 di standardizzazione della nomenclatura chimica, essa si occupa anche intensamente di attivit\u00e0 editoriali in molti campi della chimica, della biologia e della fisica. Tra i lavori importanti sono da citare la standardizzazione dei nomi della sequenza base dei nucleotidi e la pubblicazione di libri per le scienze ambientali, chimiche e fisiche; essa mantiene anche un ruolo guida nell'attivit\u00e0 di miglioramento dell'educazione scientifica.\nLa IUPAC si occupa anche della standardizzazione dei pesi atomici degli elementi attraverso il pi\u00f9 antico dei suoi comitati, la \"Commission on Isotopic Abundances and Atomic Weights\".\nStoria.\nNel 1860 il chimico tedesco Friedrich August Kekul\u00e9 von Stradonitz evidenzi\u00f2 per primo la necessit\u00e0 di avere degli standard internazionali per la chimica. Questa proposta sfoci\u00f2 nella prima conferenza internazionale per la nomenclatura dei composti organici. Le idee formulate in quella conferenza evolsero successivamente nella Nomenclatura IUPAC dei composti organici, facendo diventare la IUPAC la pi\u00f9 importante collaborazione internazionale tra le societ\u00e0 chimiche con la responsabilit\u00e0 di mantenere e aggiornare la nomenclatura ufficiale dei composti chimici.\nLa IUPAC fu ufficialmente fondata nel 1919, rimpiazzando il precedente \"International Congress of Applied Chemistry for the advancement of chemistry\". La prima conferenza si tenne a Roma nel giugno del 1920.\nLa Germania ne fu inizialmente esclusa per l'opposizione delle potenze alleate che avevano vinto la Prima Guerra Mondiale; venne in seguito ammessa nel 1929, ma esclusa nuovamente durante la Seconda Guerra Mondiale. Con la fine del conflitto, fu ammessa la Germania Ovest.\nComitati e gestione.\nL'organizzazione \u00e8 articolata al suo interno in vari comitati che hanno differenti responsabilit\u00e0 e che si occupano di specifici progetti tra cui la standardizzazione della nomenclatura, lo sviluppo della chimica nel mondo, e l'attivit\u00e0 editoriale. I comitati sono attualmente i seguenti:\nOgni comitato \u00e8 composto da membri provenienti dai vari paesi delle National Adhering Organizations.\nLa gerarchia del comitato di gestione prevede le seguenti norme:\nNomenclatura.\nIl comitato sulla nomenclatura ha storicamente l'incarico ufficiale di definire la denominazione dei prodotti chimici organici e inorganici. La nomenclatura IUPAC \u00e8 sviluppata in modo che per ogni composto sia possibile definirne il nome seguendo delle regole standard ed evitando la duplicazione dei nomi.\nLa prima pubblicazione sull'argomento \u00e8 stata la nota informativa del Congresso Internazionale di Chimica Applicata; riguardava la Nomenclatura IUPAC dei composti organici ed \u00e8 reperibile nel testo \"A Guide to IUPAC Nomenclature of Organic Compounds\" (1900).\nPubblicazioni.\nL'attivit\u00e0 editoriale della IUPAC si esplica sia in pubblicazioni che fanno parte di una serie, come pure di testi isolati.\nSerie di testi di Termodinamica Sperimentale.\nLa serie di testi di Termodinamica Sperimentale approfondisce vari aspetti sull'argomento. I libri finora pubblicati sono i seguenti:\nLibri con copertina colorata e collegamenti web per la nomenclatura.\nLa IUPAC adotta un codice di colori per le copertine dei suoi libri pi\u00f9 importanti in modo da rendere facilmente riconoscibili gli argomenti delle pubblicazioni.\nAnno internazionale della chimica.\nNell'agosto del 2007, durante la sua assemblea generale a Torino la IUPAC approv\u00f2 una risoluzione per far dichiarare il 2011 come Anno internazionale della chimica. Poco meno di un anno dopo, nell'aprile 2008, l'Executive Board dell'UNESCO, su proposta dell'Etiopia, approv\u00f2 la risoluzione di appoggio a questa proposta che fu infine adottata dall'Assemblea generale delle Nazioni Unite nel dicembre 2008.\nL'obiettivo principale dell'Anno internazionale della chimica era di aumentare l'apprezzamento pubblico e l'interesse mondiale per la chimica e per i miglioramenti da essa apportati alla vita quotidiana.\nPresidenti IUPAC.\nI presidenti IUPAC sono eletti dal Consiglio durante l'Assemblea Generale. Di seguito \u00e8 riportato l'elenco dei presidenti IUPAC dalla fondazione nel 1919 ad oggi."}
{"id": "8610", "revid": "256896", "url": "https://it.wikipedia.org/wiki?curid=8610", "title": "International Union of Pure and Applied Chemistry", "text": ""}
{"id": "8611", "revid": "287204", "url": "https://it.wikipedia.org/wiki?curid=8611", "title": "Gruppo del boro", "text": "Gli elementi del gruppo del boro o elementi del gruppo 13 (chiamati anche metalli terrosi) della tavola periodica sono: \nboro (B), alluminio (Al), gallio (Ga), indio (In) e tallio (Tl). Anche il nihonio (Nh) appartiene a questo gruppo, ma ne sono stati prodotti solo pochi atomi e le sue propriet\u00e0 chimiche sono sconosciute. Nella nomenclatura precedente questo gruppo era denominato IIIB o IIIA a seconda di diverse convenzioni usate in Europa e negli Stati Uniti d'America.\nFonti.\nIl boro \u00e8 un elemento piuttosto raro. \u00c8 il trentottesimo elemento per abbondanza sulla crosta terrestre, dove \u00e8 presente solo legato all'ossigeno nel borace e in numerosi altri borati meno comuni, tra i quali colemanite, kernite e ulexite. L'alluminio \u00e8 invece il metallo pi\u00f9 comune sulla crosta terrestre, dove \u00e8 il terzo elemento per abbondanza, dopo ossigeno e silicio. Si trova sempre come ione Al3+ in molti minerali; si ricava principalmente da bauxite e gibbsite. Il gallio \u00e8 il trentaquattresimo elemento per abbondanza sulla crosta terrestre, e sfortunatamente non si trova concentrato in minerali sfruttabili. Si ottiene come sottoprodotto della purificazione di minerali di alluminio, zinco e rame, dove \u00e8 contenuto in tracce. \u00c8 presente in tracce anche in alcuni giacimenti di carbone. L'indio \u00e8 un metallo molto raro, essendo il sessantanovesimo elemento per abbondanza sulla crosta terrestre. Non esistono minerali di importanza economica; l'indio si ottiene come sottoprodotto della lavorazione di minerali di zinco, stagno e piombo. Il tallio \u00e8 il cinquantanovesimo elemento per abbondanza sulla crosta terrestre. I minerali di tallio sono rari e non sono utili per ricavare il metallo, che si ottiene principalmente come sottoprodotto della lavorazione di minerali di rame, zinco e piombo.\nTossicit\u00e0.\nIn questo gruppo la tossicit\u00e0 aumenta passando dagli elementi pi\u00f9 leggeri a quelli pi\u00f9 pesanti. Il boro \u00e8 essenziale per le pareti cellulari delle piante, e quindi fa automaticamente parte della nostra dieta. Un corpo umano ne contiene circa ; in quantit\u00e0 elevata invece il boro diventa moderatamente tossico. L'alluminio non risulta essenziale per nessuna specie vivente, ma essendo diffusissimo sul suolo entra inevitabilmente nella catena alimentare. La maggior parte dell'alluminio non viene comunque assorbita nell'intestino, neanche facendo uso di comuni antiacidi come l'idrossido di alluminio. Un corpo umano ne contiene circa , una quantit\u00e0 che non crea problemi. Il gallio non ha ruoli biologici, ma stimola il metabolismo. Un corpo umano ne contiene meno di . I suoi composti sono considerati poco tossici. Neanche l'indio ha ruoli biologici, ma in piccole dosi stimola il metabolismo. Quantit\u00e0 maggiori risultano tossiche e danneggiano fegato, cuore e reni. Un corpo umano ne contiene circa . Neanche il tallio ha ruoli biologici, ma a differenza dei congeneri pi\u00f9 leggeri \u00e8 fortemente tossico. Nel corpo il tallio si sostituisce al potassio danneggiando in primo luogo il sistema nervoso centrale. Essendo diffuso nell'ambiente, entra in tracce nella nostra dieta, in quantit\u00e0 tale da non dare problemi. Un corpo umano ne contiene circa .\nApplicazioni.\nIl boro come elemento puro \u00e8 poco usato. I suoi composti pi\u00f9 usati sono borace, triossido di diboro e acido borico, che vengono impiegati principalmente nella fabbricazione di vetro borosilicato, fibra di vetro, invetriature per ceramiche, detergenti e fertilizzanti. L'alluminio \u00e8 il metallo pi\u00f9 usato dopo il ferro. Viene usato in una miriade di prodotti quando serve un metallo leggero, resistente, e immune dalla corrosione: pentole, cavi elettrici, carrozzerie e motori per auto, lattine, aerei, nonch\u00e9 in varie leghe come il duralluminio. Rispetto al ferro ha anche il vantaggio di poter essere riciclato facilmente. Il gallio \u00e8 un metallo chiave, usato soprattutto come arseniuro di gallio e nitruro di gallio per fabbricare semiconduttori, LED e celle solari. La maggior parte dell'indio (70%) \u00e8 usato per costruire elettrodi trasparenti di ossido di indio-stagno (ITO, dall'inglese \"Indium tin oxide\"). Ha altri impieghi importanti in semiconduttori come arseniuro di indio e antimoniuro di indio, nonch\u00e9 in leghe a basso punto di fusione. Il tallio \u00e8 usato principalmente nell'industria elettronica come solfuro, seleniuro e arseniuro per celle fotovoltaiche, e nell'industria ottica per ottenere vetri ad alto indice di rifrazione. In passato \u00e8 stato usato anche come pesticida, ma questo uso \u00e8 ora vietato.\nPropriet\u00e0.\nAlcune propriet\u00e0 degli elementi del gruppo sono raccolte nella tabella successiva.\nReattivit\u00e0 chimica e andamenti nel gruppo.\nCon gli elementi di questo gruppo inizia il blocco p della tavola periodica. La configurazione elettronica del livello pi\u00f9 esterno \u00e8 ns2 np1, ma a partire da questo gruppo lo strato al di sotto del livello pi\u00f9 esterno varia scendendo lungo il gruppo. Questo fa s\u00ec che le propriet\u00e0 atomiche non cambino in modo regolare come si osserva nel gruppo 1 e nel gruppo 2. Nel caso di boro e alluminio lo strato sottostante \u00e8 quello del gas nobile precedente. Gallio e indio vengono dopo la serie di transizione e quindi hanno in pi\u00f9 un livello d10. Gli elettroni d sono meno efficaci nello schermare la carica nucleare rispetto agli elettroni s e p (l'ordine di efficacia \u00e8 s &gt; p &gt; d &gt; f), e di conseguenza gli elettroni esterni sono maggiormente attratti dal nucleo. Quindi gli atomi gallio e indio sono pi\u00f9 piccoli (e hanno energie di ionizzazione maggiori) di quanto ci si aspetterebbe estrapolando i valori di boro e alluminio. Si pu\u00f2 notare come il raggio covalente del gallio sia addirittura minore di quello dell'alluminio. Questa contrazione di dimensioni per gli elementi che seguono il blocco d \u00e8 chiamata contrazione del blocco d. Analoghe considerazioni si applicano al tallio, dove sotto lo strato pi\u00f9 esterno esiste anche un livello f14 che scherma la carica nucleare in modo ancor meno efficace. Di conseguenza il raggio covalente del tallio \u00e8 solo di poco maggiore di quello dell'indio. La contrazione di dimensioni che si osserva negli elementi che seguono la serie dei lantanoidi \u00e8 detta contrazione lantanidica. Anche l'andamento dei valori di elettronegativit\u00e0 \u00e8 anomalo, dato che l'elettronegativit\u00e0 aumenta scendendo lungo il gruppo da alluminio a tallio.\nLa configurazione elettronica ns2 np1 indica che gli elementi di questo gruppo possiedono solo tre elettroni in quattro orbitali. Di conseguenza in molti composti hanno difficolt\u00e0 a raggiungere un ottetto completo (sono elettron-deficienti); per questo agiscono da acidi di Lewis. Esempi sono gli cloruri di boro e di alluminio, BCl3 e AlCl3. La configurazione elettronica suggerisce inoltre uno stato di ossidazione massimo +3, tuttavia questo \u00e8 il primo dei gruppi principali dove si osservano elementi con pi\u00f9 stati di ossidazione. Infatti a partire dall'alluminio compare anche lo stato di ossidazione +1, che diventa sempre pi\u00f9 importante scendendo lungo il gruppo, fino a diventare il pi\u00f9 stabile per il tallio. La presenza di uno stato di ossidazione minore di due rispetto a quello massimo di gruppo, e che diventa sempre pi\u00f9 stabile scendendo lungo il gruppo, \u00e8 chiamato effetto della coppia inerte, come se i due elettroni s avessero difficolt\u00e0 a reagire. Tutti questi effetti (contrazione del blocco d, contrazione lantanidica, effetto della coppia inerte) si manifestano anche nei gruppi successivi, spostandosi pi\u00f9 a destra nella tavola periodica, ma diventano sempre meno marcati.\nNei gruppi 13-16 si osserva che le propriet\u00e0 chimiche del primo elemento sono notevolmente diverse dagli altri elementi del gruppo, mentre il secondo elemento ha propriet\u00e0 chimiche pi\u00f9 simili ai congeneri pi\u00f9 pesanti. Nel gruppo 13 questa differenza di propriet\u00e0 tra boro e gli altri elementi del gruppo \u00e8 particolarmente marcata. Ad esempio si pu\u00f2 notare che:"}
{"id": "8612", "revid": "1543377", "url": "https://it.wikipedia.org/wiki?curid=8612", "title": "Gruppo dell'azoto", "text": "Gli elementi del gruppo 15 della tavola periodica o elementi del gruppo dell'azoto sono: \nazoto (N), fosforo (P), arsenico (As), antimonio (Sb) e bismuto (Bi). Anche il moscovio (Mc) appartiene a questo gruppo, ma ne \u00e8 stato prodotto solo qualche atomo e le sue propriet\u00e0 fondamentali sono ancora sconosciute. Nella nomenclatura chimica precedente il gruppo 15 era denominato VB o VA. Questi elementi sono anche chiamati pnicogeni, nome poco usato nella lingua italiana, mentre in altre lingue \u00e8 di uso pi\u00f9 comune. Il termine pnicogeno fu coniato negli anni cinquanta del secolo scorso da Anton Eduard van Arkel partendo dalla parola greca \"pnikta\", \u201ccose soffocate\u201d, riferendosi alle propriet\u00e0 soffocanti dell'azoto.\nFonti.\nL'azoto \u00e8 ricavato per distillazione frazionata dell'aria, che ne contiene circa il 78%. Il fosforo si ottiene da rocce fosfatiche per riduzione con carbone in fornaci ad arco elettrico. L'arsenico si ricava, in genere sotto forma di ossido, come sottoprodotto della raffinazione di minerali contenenti metalli preziosi. L'antimonio si ottiene da minerali, principalmente solfuri, con processi estrattivi che dipendono dalla qualit\u00e0 del minerale impiegato. La maggior parte del bismuto si ricava come sottoprodotto della lavorazione di minerali di piombo e rame.\nTossicit\u00e0.\nL'azoto non \u00e8 tossico, ma aria priva di ossigeno causa asfissia. La formazione di bolle di azoto gassoso nel sangue, ad esempio in caso di immersioni subacquee, pu\u00f2 dar luogo a malattia da decompressione. Molti composti dell'azoto come acido cianidrico ed esplosivi sono pericolosi. Il fosforo \u00e8 innocuo ed essenziale per la vita sotto forma di ione fosfato: nel corpo umano la maggior parte del fosforo \u00e8 contenuta nelle ossa, ma \u00e8 anche presente in DNA, ATP e molte altre biomolecole. Il fosforo in forma elementale \u00e8 invece tossico: di fosforo bianco possono uccidere un uomo. Respirato in forma gassosa provoca una malattia professionale che si manifesta con necrosi della mandibola. Alcuni composti organici fosforati sono altamente tossici perch\u00e9 inibiscono il funzionamento di alcuni enzimi. L'arsenico e tutti i suoi composti specie inorganici sono fortemente tossici. La dose letale di arsenico per un essere umano \u00e8 circa 200\u00a0mg. L'arsenico \u00e8 tuttavia essenziale in tracce in alcuni animali, e forse anche nell'uomo; in piccole dosi \u00e8 usato in alcuni farmaci. Antimonio e bismuto non hanno ruoli biologici. L'antimonio \u00e8 meno tossico dell'arsenico. Tuttavia se preso in dose elevata causa vomito; in seguito la vittima apparentemente si ristabilisce, ma muore dopo qualche giorno. I composti possono essere molto pi\u00f9 velenosi dell'antimonio puro. Il bismuto pur essendo un elemento pesante non \u00e8 tossico, ma in quantit\u00e0 eccessive pu\u00f2 danneggiare il fegato.\nApplicazioni.\nL'azoto ha tre usi principali: per ottenere atmosfere inerti, come liquido refrigerante in criogenia, e come materia prima per tutti i composti azotati sintetizzati dall'industria chimica a partire dall'ammoniaca. La maggior parte del fosforo viene ricavata come fosfato e utilizzata per ottenere fertilizzanti; il fosforo elementale ha un utilizzo pi\u00f9 limitato come materia prima per produrre PCl3, P2S5 e altri derivati. L'arsenico \u00e8 usato principalmente in alcune leghe non ferrose e nell'industria elettronica per la fabbricazione di semiconduttori. L'antimonio elementale \u00e8 usato in molte leghe metalliche; come Sb2O3 si usa per ottenere ritardanti di fiamma per materiali vari. Il bismuto \u00e8 usato principalmente per ottenere leghe metalliche a basso punto di fusione.\nPropriet\u00e0.\nAlcune propriet\u00e0 degli elementi del gruppo sono raccolte nella tabella successiva.\nReattivit\u00e0 chimica e andamenti nel gruppo.\nGli elementi del gruppo 15 hanno configurazione elettronica esterna ns2 np3, con un elettrone spaiato in ciascun orbitale p; ne risultano logicamente gli stati di ossidazione \u20133, +3 e +5. Pi\u00f9 in particolare, l'azoto \u00e8 l'unico elemento del gruppo che riesce ad assumere tutti i possibili valori da \u20133 a +5. Per gli altri elementi del gruppo si osservano come prevedibile gli stati di ossidazione \u20133, +3 e +5, anche se scendendo lungo il gruppo lo stato di ossidazione +5 perde importanza rispetto al +3. Questo fatto \u00e8 noto come effetto della coppia inerte. Altre propriet\u00e0 come le dimensioni e l'elettronegativit\u00e0 cambiano in modo sostanzialmente regolare, come atteso.\nIl primo elemento del gruppo \u00e8 un non metallo; scendendo lungo il gruppo il carattere metallico aumenta. Il fosforo si comporta ancora da non metallo e mostra una chimica essenzialmente covalente come l'azoto. Arsenico, antimonio e bismuto mostrano un comportamento sempre pi\u00f9 metallico, e preferiscono formare specie cationiche. L'aumento del carattere metallico scendendo lungo il gruppo \u00e8 indicato chiaramente anche dal comportamento degli ossidi, che variano dal carattere acido del fosforo (ad es. P4O10) al basico del bismuto (Bi2O3). Essendo verso il centro del blocco p, gli elementi potrebbero acquistare elettroni, raggiungendo la configurazione del gas nobile successivo, ma le energie in gioco sono molto elevate e quindi gli anioni sono rari (ad es. N3\u2013, ione nitruro). D'altra parte, anche le energie di ionizzazione sono elevate e quindi cationi semplici M3+ o M5+ non esistono; si possono formare invece ossocationi tipo SbO+ e BiO+ (ioni antimonile e bismutile). In sostanza la maggior parte della chimica del gruppo \u00e8 di tipo covalente, mentre gli ioni semplici sono rari.\nAnalogamente a quanto si osserva nei gruppi 13-16, in generale le propriet\u00e0 chimiche del primo elemento (azoto) sono notevolmente diverse dagli altri elementi del gruppo, mentre il secondo (fosforo) ha propriet\u00e0 chimiche pi\u00f9 simili ai congeneri pi\u00f9 pesanti. Queste differenze possono essere razionalizzate con varie considerazioni:"}
{"id": "8614", "revid": "125695982", "url": "https://it.wikipedia.org/wiki?curid=8614", "title": "Barzan\u00f2", "text": "Barzan\u00f2 (\"Barzen\u00f2\" in dialetto brianzolo) \u00e8 un comune italiano di abitanti della provincia di Lecco in Lombardia.\n\u00c8 un centro industriale e agricolo situato a 20\u00a0km dal capoluogo in direzione sud-ovest, sulle colline tra l'Adda e il Lambro, nel territorio del Meratese. \u00c8 posto a quasi uguale distanza da Como-Monza-Lecco, in un territorio verdeggiante sulle colline dell'alta Brianza dalle quali si gode un panorama suggestivo che spazia dal San Genesio al Resegone e alle Grigne, dai Corni di Canzo alla catena delle Alpi fra cui spicca il monte Rosa, alla immensa pianura lombarda fino ad arrivare agli Appennini.\nStoria.\nLe origini.\nSi ha ragione di credere che l'area Barzan\u00f2 fosse abitata sin dall'epoca preistorica, poich\u00e9 nel 1905, nei pressi della stazione tranviaria allora esistente, venne ritrovata una tomba a cremazione, attribuita alla prima et\u00e0 del ferro, compresa fra il 1000 circa a.C. e l'invasione gallica del 400 a.C., prima che i Romani dessero un nome al luogo. Comunque, della civilt\u00e0 gallica in Brianza poche sono le testimonianze rimaste, e nessuna si riferisce a Barzan\u00f2.\nDel successivo periodo romano, invece, non mancano tracce notevoli, fra le quali le tombe a inumazione rinvenute nel 1959 fra Barzan\u00f2 e la frazione di San Feriolo, lungo la strada provinciale (davanti al consorzio agrario), prive di qualsiasi segno cristiano, ma con un cospicuo corredo funebre con oggetti in terracotta verniciata, vetro, ferro, bronzo cesellato e piccoli oggetti di metallo, fra i quali sei monetine. Da ricordare, anche, fra le vestigia romane, due are votive sacrificali dedicate a Giove Summano con iscrizioni di cui non si \u00e8 potuta stabilire la data, ma che si presume appartengano al III o IV secolo. Da queste are si rileva il nome di Novelliano Pandaro, al quale si riferisce una delle iscrizioni, appartenente a facoltosa famiglia romana.\nSia che Novelliano Pandaro verso la fine del IV secolo dimorasse in Barzan\u00f2, sia che vi si rifugiasse da Milano in una sua villa costruita nella localit\u00e0, a lui, alla sua famiglia e discendenti Barzan\u00f2 deve la conservazione nei tempi, dell'impronta della sua romanit\u00e0 avendo mantenuto il titolo specifico di \"Villa Barzanorum\" anche durante le successive invasioni barbariche.\nNella sua opera fondamentale \"Barzan\u00f2 antica\", dalla quale \u00e8 tratto in gran parte questo profilo storico, don Rinaldo Beretta ricorda che, secondo quanto scrisse il Mantovani, \"negli andati tempi il villaggio di Barzan\u00f2 era pi\u00f9 popolato ed esteso e costituiva pertanto un importante \"pagus\" della regione decima ai tempi della romana repubblica\", Il culto pagano a Barzan\u00f2 dur\u00f2 per lo meno fin quasi alla fine del IV secolo, conservato si ritiene, appunto da Novelliano Pandaro, signore latifondista del luogo. Come riporta di terza mano il Beretta, secondo il Galvano Fiamma, Barzan\u00f2 fu una delle otto citt\u00e0 dell'Insubria. Con il secolo V incomincia il grande periodo delle invasioni barbariche nell'impero romano, iniziate in Italia nel 401 con Alarico e i Visigoti e terminata con i Longobardi, calati nella penisola nel 568 e che, delle invasioni barbariche, fu quella che dur\u00f2 a lungo scomparendo soltanto nel 774, con la conquista del regno longobardo per opera di Carlo Magno.\nSecoli di stragi, devastazioni, violenze e lotte caratterizzarono il lungo periodo, ponendo in fuga gran parte delle popolazioni. Con l'avvento dei Longobardi, molte famiglie di questi si erano stabilite in Brianza, dove ebbero corti e ville con poderi e vigneti e soprattutto boschi. Non si ha, per\u00f2, notizia che in Barzan\u00f2 avesse preso sede una famiglia longobarda perch\u00e9 il tempo, l'incuria degli uomini e l'indifferenza generale non hanno conservato n\u00e9 documenti, n\u00e9 testimonianze, n\u00e9 memorie di quei tempi fortunosi e lontani della nostra storia. Si pu\u00f2 dire, perci\u00f2, che dal V secolo sino al primo quarto dell'XI su Barzan\u00f2 si sia disteso un velo di oscurit\u00e0, bench\u00e9 il villaggio abbia sicuramente continuato a vivere secondo la tarda tradizione romana. Il Beretta scrive, a questo proposito, che \"probabilmente il latifondo di Novelliano Pandaro si sar\u00e0 trasformato in corte dei Longobardi e successivamente, in feudo\".\nIl documento pi\u00f9 antico, anzi l'unico che si conosca di quei lontanissimi tempi e nel quale il nome di Barzan\u00f2 viene fatto per la prima volta, \u00e8 un diploma del 4 ottobre 1015 con il quale l'imperatore e re d'Italia Enrico II donava, da Maresburg, ad Alberico Vescovo di Como e ai suoi successori, con facolt\u00e0 di tenere, conservare o alienare, la corte di Barzan\u00f2 con tutte le sue dipendenze, confiscata ai ribelli Ugo e Berengario, figli del conte Sigifredo cui la corte era venuta ad appartenere.\nDal Medioevo, castelli e ville.\nDel castello di Barzan\u00f2, di quando sia stato costruito e di quali avvenimenti sia stato teatro, non si hanno che congetture poich\u00e9 mancano dati e testimonianze sicure. Si ha solo notizia che nel 1222 l'esercito popolare milanese agli ordini del podest\u00e0 Ardigozzo Marcellino, fra gli altri castelli, avrebbe distrutto anche quello di Barzan\u00f2, del quale \u00e8 giunto a noi solo il vecchio, imponente avanzo di torrione, rimasto nella villa gi\u00e0 dei nobili Nava, passato successivamente in propriet\u00e0 dei Moizzi.\nNel 1860 si rinvennero i resti delle antiche mura dallo spessore di due braccia e mezzo che avevano una doppia porta, l'esterna era a ponte levatoio. Si dice che il castello fosse fiancheggiato da 15 robuste torri e da formidabili spalti, e sicuramente occupava tutto lo spazio della collina, inglobando anche l'antica chiesa di S. Salvatore.\nComunque, si pu\u00f2 ritenere che Barzan\u00f2 medievale consistesse nel castello signorile con poche casupole attorno ad altre sparse nel territorio della corte. Nessun documento \u00e8 giunto a noi per dirci quando e da chi fosse stato costruito il castello. Si crede eretto da un certo Rothfurt scudiero di Astolfo penultimo re dei Longobardi, da questi creato conte perch\u00e9 nella battaglia della Chiusa delle Alpi contro re Pipino, ferito, fu da lui sottratto alla mischia e a morte certa.\nL'unica notizia sicura, \u00e8 che alla fine del X secolo il conte Sigifredo, ricchissimo e potentissimo signore, di discendenza franco-borgognona, sceso in Italia dopo la caduta del regno longobardo, oltre a molti beni nel Varesotto e fuori del Milanese, possedeva anche la corte di Barzan\u00f2, ma in quale anno egli fosse venuto in possesso della corte e perch\u00e9 \u00e8 del tutto ignoto. Si ritiene probabile che la sua morte sia avvenuta alla fine del X secolo, lasciando la successione ai figli Ugo, conte, e Berengario prete fautori di re Arduino.\nQuesti furono spodestati e cacciati in esilio dall'imperatore tedesco Enrico II nominatosi Re d'Italia nel 965. Alberico Vescovo di Como, elettore di Enrico II, pens\u00f2 bene di appropriarsi del feudo dei profughi, perci\u00f2 recatosi a Maresburg, ottenne dall'imperatore l'investitura con diritto di vendere, alienare, ecc. la corte di Barzan\u00f2, con diploma del 4 novembre 1015: cosa che Alberico non tard\u00f2 a fare, dato che negli archivi non c'\u00e8 traccia di alcuno suo atto di autorit\u00e0. Possiamo dire che con questa carta Barzan\u00f2 entra nella storia della Brianza ufficialmente, con tutto il suo vasto e fertile territorio, composto di terre colte e incolte, vigne, campi, pascoli, selve, mansi, masserizi, acque, mulini, case, servi e aldi, tutti elencati nel diploma.\nCi\u00f2 che si sa \u00e8 che tutto l'insieme patrimoniale di Barzan\u00f2 costituiva, allora, un unico complesso, la \"longobarda corte\" la cui economia era costituita dai possedimenti terrieri e dal lavoro servile vincolato. In quell'epoca feudale \"la corte\", scrive il Beretta, \"volgeva la sua vita in un regime chiuso. Ogni corte era come un piccolo mondo che bastava a s\u00e9 stesso, producendo quel tanto che era necessario al consumo interno. In tal regime economico, non poteva esserci posto per una vera industria e un commercio; i pochi scambi occorrenti si svolgevano per lo pi\u00f9 col baratto dei prodotti in natura e manufatti casalinghi e raramente in moneta. Di grande importanza, perci\u00f2, erano allora le grandi propriet\u00e0 terriere laiche, ecclesiastiche e monastiche\".\nCon l'avvento dei liberi Comuni Lombardi, che daranno vita a un'economia pi\u00f9 aperta ed espansiva, scrive ancora il Beretta \"verranno di riflesso spezzandosi a poco a poco anche nelle campagne le barriere curtensi (da corte o cortile, spazio cintato intorno alla casa padronale); a un'economia naturale a mercato chiuso, subentrer\u00e0 ben pi\u00f9 largamente di prima, quella monetaria\". Anche per Barzan\u00f2, il vasto podere con la casa padronale e le annesse propriet\u00e0, avrebbe assunto il significato di \"villaggio\".\nDopo la distruzione del castello avvenuta nel 1222, l'area occupata dallo stesso venne forse acquistata da un nobile milanese della famiglia dei Pirovano, gi\u00e0 proprietaria di fondi in Barzan\u00f2.\nDelle antiche famiglie della Barzan\u00f2 medievale sono da ricordare, principalmente, quelle dei Nava e degli Origo di Torricella. I Nava provenivano dal villaggio di Nava, situato sul colle di Brianza, e diedero luogo a due casate: quella di Barzan\u00f2 e l'altra di Monticello. Quella di Barzan\u00f2 dur\u00f2 pi\u00f9 a lungo, tanto da essere presente ancora nello scorcio del secolo XV, per estinguersi poi nei conti Lurani alla prima met\u00e0 del XIX secolo. Sin dalla prima met\u00e0 del Cinquecento era presente in Barzan\u00f2 la famiglia Origo di Torricella, proveniente da Paderno Robbiate, che verso la met\u00e0 del secolo XVIII sarebbe risultata la maggiore proprietaria terriera del comune di Barzan\u00f2.\nCompresa nel contado della Martesana, agli inizi del Quattrocento, Barzan\u00f2 divenne sede del Capitanato. Concessa in feudo ai Pozzo, nel 1650 riscatt\u00f2 la prima libert\u00e0 dalla infeudazione, ma nel 1732 ne vennero ancora investiti i Nava.\nLa tomba di Luciano Manara.\nLa tomba del patriota e soldato Luciano Manara si trova a lato della provinciale che va verso Lecco. Sopra il bassorilievo che ritrae il giovane patriota (24 anni) sta una figura di donna velata che raffigura la madre (o forse la Patria) che piange il prode scomparso.\nLa costruzione in pietra grigia e bianca \u00e8 edificata in stile romanico classico all'interno di un piccolo parco di cipressi ormai secolari. Nella cappella, oltre al monumento al giovane patriota, trovano posto, sui due lati alla base del muro, dieci lapidi in marmo bianco uguali tra loro, alcune portano i nomi delle sorelle di Luciano, Virginia in Manati e Deidamia, altre della moglie Carmelita F\u00e8 e dei tre figli dell'eroe.\nL'epigrafe sul monumento recita: \nAnni recenti.\nNel dopoguerra Barzan\u00f2 compie un grande passo avanti, con un crescente sviluppo diversificato di tutta la sua struttura socio-economica, che comporta, oggi, la presenza di una popolazione di oltre quattromila abitanti dei quali circa 1 300 attivi. Nascono nuove imprese artigiane e industriali, si arricchisce il settore commerciale, l'urbanizzazione realizza sviluppi edilizi che si accompagnano a quelli delle attivit\u00e0 produttive.\nNasce una zona industriale destinata alla edificazione per le aziende artigiane e industriali e la rete delle comunicazioni si fa pi\u00f9 completa, sia nell'ambito territoriale del comune, sia per quanto riguarda i collegamenti con le citt\u00e0 e i comuni vicini.\nInterventi urbanistici di grande importanza rinnovano la struttura e i servizi del paese: i nuovi complessi scolastici, la nuova Piazza del Mercato, il complesso consortile delle Piscine e il Centro Sportivo Paolo VI.\nNel multiforme settore artigiano-industriale Barzan\u00f2 vede presenti oggi, con le loro organizzazioni imprese di molti comparti produttivi: carpenterie metalliche, produzioni tessili, lavorazioni delle materie plastiche, imprese per la costruzione di macchine speciali, manufatti in cemento e rivestimenti plastici, semilavorati in legno, arredamento e produzioni alimentari. A queste numerose e moderne attivit\u00e0 produttive, si affiancano quelle commerciali e di servizi.\nDiminuita invece necessariamente, nella sua tradizionale importanza primaria, l'agricoltura oggi \u00e8 presente nell'area barzanese soprattutto e prevalentemente, con colture di frumento, mais e foraggi.\nIl gemellaggio con la cittadina della Francia centrale M\u00e9zi\u00e8res en Brenne, ha aperto ai barzanesi una finestra europea di proficui scambi culturali. I ragazzi hanno avuto la possibilit\u00e0 di vivere a M\u00e9zi\u00e8res esperienze nuove, mentre numerose famiglie di Barzan\u00f2 hanno ospitato ragazzi francesi con la nascita di conoscenze e amicizie che continuano nel tempo.\nNel campo sportivo da questa cittadina sono venuti atleti che hanno avuto riconoscimenti nazionali. Grande merito ha la societ\u00e0 sportiva Luciano Manara, che, nata nel lontano 1909 ha dato notevole contributo nella formazione di giovani sportivi in diverse discipline, ne sono un esempio Franco Lievore e Roberto Caremi, che alcuni anni fa hanno dato il loro apporto a compagini nei massimi campionati di calcio nazionale.\nA fine anni settanta, Nando Spreafico valente meccanico e pilota automobilistico (figlio di Alberto, campione di motociclismo) ha raggiunto i massimi livelli nel campo delle quattro ruote, vincendo il campionato italiano per monoposto di Formula 3.\nNel campo artistico, talenti di grande qualit\u00e0 hanno avuto i natali e hanno lavorato a Barzan\u00f2, ne \u00e8 un esempio Livio Cazzaniga, prolifico pittore tuttora attivo e Michele Vitaloni, scultore di fama internazionale.\nBarzan\u00f2 si inserisce, infine, in tutto il contesto socio-economico del Lecchese in un'ottica di razionale, meditato e promettente sviluppo, che si riflette anche nell'ambito delle sue strutture scolastiche e dei servizi di utilit\u00e0 pubblica aprendo alla popolazione favorevoli prospettive per il proprio futuro.\nMonumenti e luoghi d'interesse.\nChiesa di San Salvatore.\nLe origini della chiesa di San Salvatore risalgono alla tarda antichit\u00e0. Allorch\u00e9 l'imperatore Gioviano fece chiudere i templi pagani e Teodosio I rese obbligatorio il culto cristiano nella citt\u00e0 di Milano, parecchi patrizi gentili, tenaci della religione dei loro padri e dell'antico impero, si rifugiarono nei villaggi lombardi della Insubria per sacrificare agli antichi dei impunemente, edificando perci\u00f2 sacelli, delubri e rifugi. Fra questi fuoriusciti un certo Novelliano Pandaro venne a stabilirsi verso il 381 nel pago di Barzanova, dove, per adempiere a un voto, eresse un delubro dedicato a Giove Summano. Questo delubro consisteva in origine in un corpo fabbrica quadrato di solidissime mura con finestrelle rettangolari a guisa di feritoie. In virt\u00f9 della robusta costruzione, l'edificio pot\u00e9 resistere all'urto del tempo e delle vicende. Verso il 700 fu restaurato e ridotto a chiesa plebana, nella quale si praticava il battesimo per immersione.\nDalla forma delle colonne e dei capitelli e dalla struttura in cui \u00e8 inserita la porta, si pu\u00f2 pensare che l'edificio, come appare oggi, possa risalire a epoca longobarda, quando fu costruito il castello, poi distrutto nel 1220. Questa deduzione potrebbe spiegare anche il fatto che prima la chiesa, che sorgeva in cima al piccolo colle, ora si trovi su un fianco dell'altura che potrebbe essersi formata dall'accumulo delle macerie del castello distrutto. \nInoltre, non \u00e8 da escludere che la chiesa facesse parte proprio del complesso fortificato.\nNel corso dei secoli, l'edificio religioso ha subito alcuni ampliamenti e restauri: rifacimenti dei soffitti e ricostruzione del campanile (1611) per ordine del cardinale Federico Borromeo, sulle rovine del vecchio caduto nel 1550.\nNel corso del Novecento la chiesa fu sottoposta a radicale restauro, che port\u00f2 alla scoperta dell'ampliamento ottenuto in epoca tardomedievale, con l'aggiunta della parte anteriore. Sulla facciata della piccola chiesa, sopra il portoncino d'ingresso, era ancora parzialmente visibile un affresco della Madonna con due angeli adoranti; il dipinto era decorato da una ghirlanda di melograni e viti, esempio della simbologia cristiana. Nella chiave del portale su una lapide bianca si legge un misterioso nome: \"Qui fecit hoc opus appellatur Serin Petrus\" (\"colui che fece quest'opera si chiama Serin Petrus\"). Pi\u00f9 antiche sono invece la zona posteriore, internamente coperta a botte, e soprattutto la parte centrale, dove all'interno si trova una cupola retta da elementi portanti collocati internamente rispetto alle laterali esterne della chiesa. La datazione di quest'ultima parte non trova concordi gli studiosi: se alcuni la fanno risalire al VI secolo, altri ritengono che la cupola sia grossomodo coeva del portale d'ingresso istoriato, ossia del Duecento. \nAll'interno sono rimasti i resti del battistero ottagonale del tardo XII secolo, con la vasca a immersione costruita in marmi rossi. Una cupola, ora andata perduta, sostenuta da otto colonnette in marmo bianco, copriva il battistero al quale si accedeva scendendo alcuni gradini. Un altro segno battesimale si trova scolpito nell'arcata del portone d'entrata, ove una testa di una capra simboleggia il peccatore che si appresta a espiare i propri peccati. La chiesa conserva affreschi di epoche diverse, i quali coprono un periodo che va dal tardo X secolo al Quattrocento, con la zona del battistero a ospitare le decorazioni pi\u00f9 antiche.\nChiesa parrocchiale di San Vito.\nIl primo sicuro accenno di una chiesa dedicata a san Vito in Barzan\u00f2 resta tuttora quello del \"Liber Notitiae\" della fine del secolo XIII. Per i secoli precedenti nulla \u00e8 rimasto a testimoniare l'esistenza di questa chiesa, ma si ha ragione di credere che in Barzan\u00f2 non sia mancata prima del secolo X una piccola chiesa non battesimale e senza sacerdote, costruita dagli abitanti del luogo e dedicata ai santi martiri Vito e Modesto.\nFinch\u00e9 la canonica col suo fonte battesimale si mantenne in efficienza, la vita religiosa di Barzan\u00f2 si svolse presso la chiesa di san Salvatore, e sul suo sagrato si seppellivano i morti. Col successivo disgregarsi della Canonica la cura delle anime venne a poco a poco esercitandosi presso la chiesa di san Vito, chiesa vicana comunitaria, che nel 1398 si trova gi\u00e0 dotata di un discreto beneficio con un proprio sacerdote cappellano, popolarmente eletto.\n\u00c8 col padre gesuita Leonetto Clavone, mandato dal cardinale Carlo Borromeo nel 1567, che si ha la prima descrizione della chiesa: era situata fuori dall'abitato, aveva una sola navata, misurava 15 braccia in lunghezza e altrettante in larghezza; conteneva tre altari sotto le rispettive cappelle a volta ed elevate da terra mediante un gradino; l'altare maggiore, con predella, aveva un tabernacolo in legno dipinto. Le altre due cappelle minori avevano l'altare ma senza paramenti; il restante della chiesa non aveva n\u00e9 volta n\u00e9 soffitto, ma era coperta solo di tegole e con pavimento in disordine. La casa parrocchiale si addossava alla chiesa verso mezzod\u00ec e a essa si accedeva per una porta che comunicava altres\u00ec con il campanile. La chiesa fu ampliata verso la fine del Seicento e ancora tra il Settecento e l'Ottocento.\nNel 1821, durante i restauri alla cappella della Beata Vergine del Rosario, venne scoperta un'ara romana dedicata a Giove Summano. Questo fece pensare che la chiesa fosse stata in origine un delubro pagano. \nNel 1833-34, su disegno dell'architetto Biagio Magistretti, si iniziarono i lavori di allargamento a tre navate, e prolungamento a levante con altare, coro e sacrestia a mezzod\u00ec. L'interno con le cappelle venne ulteriormente rimaneggiato, cos\u00ec come la casa parrocchiale. \nDurante i lavori, sotto la chiesa vennero trovati diversi sepolcreti e dove si apr\u00ec la terza navata, venne rinvenuto il fondamento di un vecchio campanile con i resti di due piccole navate di precedenti cappelle. Inoltre furono trovate antiche muraglie sugli avanzi di altre ancora pi\u00f9 antiche e muri di straordinaria grossezza appoggiati sopra colonne.\nDopo questo ampliamento, dell'antica chiesa non rimasero che la facciata e il campanile, se non che il lento ma continuo sviluppo del paese indusse, cento anni dopo, il parroco a eseguire un altro ampliamento col trasformare la chiesa alla forma di croce latina, prolungandola verso levante a ridosso della collina, su disegno dell'architetto bergamasco Giovanni Barboglio. \nLa facciata della chiesa, semplice e disadorna, \u00e8 forse rimasta come l'aveva descritta per la prima volta padre Leonetto nel 1567 e continua tuttora a rimanere tale nella sua antica bellezza.\nSociet\u00e0.\nEtnie e minoranze straniere.\nGli stranieri residenti nel comune sono 343, ovvero il 6,6% della popolazione. Di seguito sono riportati i gruppi pi\u00f9 consistenti:\nInfrastrutture e trasporti.\nFra il 1880 e il 1915 la localit\u00e0 ospit\u00f2 una stazione della tranvia Monza-Barzan\u00f2-Oggiono, di cui fino al 1902 rappresent\u00f2 il capolinea settentrionale provvisorio."}
{"id": "8617", "revid": "1610933", "url": "https://it.wikipedia.org/wiki?curid=8617", "title": "Kiwi bruno", "text": ""}
{"id": "8622", "revid": "76963", "url": "https://it.wikipedia.org/wiki?curid=8622", "title": "Luciano Manara", "text": "Biografia.\nNato in una facoltosa famiglia della borghesia milanese, Manara fu amico di Carlo Cattaneo e comp\u00ec gli studi liceali a Milano. Frequent\u00f2 le lezioni della scuola di Marina a Venezia e fra il 1840 e il 1846 soggiorn\u00f2 a lungo in Germania e in Francia. Spos\u00f2 Carmelita F\u00e8 il 10 settembre 1843 ad Antegnate e con lei ebbe tre figli: Filippo, Giuseppe e Pio Luciano.\nNella sua giovane et\u00e0 Luciano Manara soleva passare le vacanze estive ad Antegnate, un paese della bassa provincia bergamasca, e qui la sua grandissima passione per la musica port\u00f2 Luciano, all'epoca ventenne, ad istituire una piccola scuola di musica, facendosi carico delle spese per l'acquisto degli strumenti. Quella piccola scuola di musica \u00e8 diventata oggi una delle pi\u00f9 antiche bande musicali bergamasche attive, il \"Corpo Musicale Luciano Manara\", che dal 1845 porta con onore il suo nome.\nPartecip\u00f2 valorosamente alle Cinque Giornate di Milano, tra l'altro capeggiando l'operazione che port\u00f2 alla conquista di Porta Tosa, divenuta cos\u00ec, subito dopo l'Unit\u00e0 d'Italia, Porta Vittoria, e alla Prima guerra di indipendenza italiana del 1848 al servizio del Governo provvisorio di Milano con un gruppo di 500 volontari da lui stesso organizzato, i Bersaglieri Lombardi.\nInquadrato, con il grado di maggiore, nei Corpi Volontari Lombardi del generale Michele Allemandi, prese parte nel mese di aprile all'invasione del Trentino con il compito di occupare Trento, tagliando cos\u00ec la strada della valle dell'Adige ai rinforzi austriaci alle fortezze del Quadrilatero, impresa che fu fermata dagli austriaci a Vezzano il 15 aprile a pochi chilometri da Trento.\nIl 20 luglio nella battaglia di Sclemo, nei pressi di Stenico, nonostante il valore dimostrato, Manara fu pesantemente battuto dai 2.000 austriaci del maggiore Pompeius Scharinger von Lamazon e dovette ripiegare nel castello di Stenico. Con la riorganizzazione del Corpo di Osservazione Volontario del Tirolo affidato al comando del generale Giacomo Durando, nell'estate prese parte alle operazioni di controllo del confine trentino operando in Valle Sabbia e sul Monte Stino.\nAl ritorno degli Austriaci ripar\u00f2 nel mese di agosto con la sua colonna di volontari nel Piemonte, dove fu messo a capo, con il grado di maggiore dell'esercito piemontese, di un corpo di bersaglieri e inquadrato nella divisione lombarda comandata dal generale Gerolamo Ramorino. Nella breve parentesi della ripresa della guerra contro l'Austria del 1849, Manara combatt\u00e9 con la sua unit\u00e0 sul Po e a La Cava (odierna Cava Manara in provincia di Pavia, che assunse in suo onore la nuova denominazione).\nDopo la sconfitta dell'esercito sabaudo nella battaglia di Novara, lasci\u00f2 il Piemonte per partecipare alla difesa della Repubblica Romana.\nIl 22 aprile 1849, con i suoi 600 bersaglieri, su due battelli part\u00ec da Portofino per Civitavecchia e il 29 raggiunse Roma.\nDopo diversi combattimenti contro le truppe borboniche nei dintorni della citt\u00e0, venne promosso tenente colonnello e in seguito colonnello. Il 16 maggio con la sua brigata usc\u00ec da Roma e con le truppe della repubblica occup\u00f2 prima Anagni e poi Frosinone.\nDal 3 giugno i francesi del generale Oudinot attaccarono Roma. Vennero organizzate le difese contro le soverchianti forze nemiche e Garibaldi lo nomin\u00f2 capo di Stato Maggiore. Dopo furiosi combattimenti, il 30 giugno nella difesa di Villa Spada venne colpito a morte. Prima della sua morte, Manara ebbe modo di scrivere in una lettera all'amica, Francesca \"Fanny\" Bonacina Spini, le memorabili parole: \"Noi dobbiamo morire per chiudere con seriet\u00e0 il Quarantotto; affinch\u00e9 il nostro esempio sia efficace, dobbiamo morire\".\nLe difficili esequie.\nLe esequie furono celebrate nella chiesa di San Lorenzo in Lucina e l'omelia funebre fu pronunciata da don Ugo Bassi. Il corpo rimase per qualche tempo a Roma. La madre non riusc\u00ec ad ottenere da Vienna il permesso per riportarlo a Milano. Con le spoglie di Emilio Morosini e di Enrico Dandolo (caduto a Villa Corsini), via mare venne portato a Genova e da qui a Vezia (Lugano), dove venne sepolto temporaneamente nella tomba di famiglia dei Morosini.\nDopo continue insistenze e suppliche, nel 1853 l'imperatore d'Austria Francesco Giuseppe concesse il permesso di riportare il corpo dell'eroe a Barzan\u00f2 (dove la famiglia aveva una villa) in forma \"strettamente privata\". Solo dopo l'Unit\u00e0 d'Italia, nel 1864, ai Manara venne infine concesso di erigere la tomba di famiglia."}
{"id": "8623", "revid": "726373", "url": "https://it.wikipedia.org/wiki?curid=8623", "title": "Liero", "text": "Liero \u00e8 un videogioco gratuito per DOS creato dal programmatore finlandese Joosa Riekkinen nel 1998. \u00c8 uno sparatutto uno contro uno tra due vermi, di grafica semplice ma apprezzato dalla critica per l'elevata giocabilit\u00e0, pensato soprattutto per le sfide multigiocatore che sono la caratteristica pi\u00f9 interessante. A suo tempo si cre\u00f2 una comunit\u00e0 di innumerevoli siti di fan dedicati a \"Liero\", e numerosi cloni, mod e scenari personalizzati. Nel 2017 il Museo Finlandese dei Giochi (\"Suomen pelimuseo\", dedicato anche a giochi non elettronici) lo annover\u00f2 tra i suoi primi 100 classici giochi finlandesi.\n\"Liero\" \u00e8 a sua volta un clone del meno noto \"MoleZ\" del 1997, anch'esso un gioco finlandese per DOS, con talpe anzich\u00e9 vermi.\nModalit\u00e0 di gioco.\nIl gioco \u00e8 stato paragonato a \"Worms\" in tempo reale, ossia con gioco simultaneo e non a turni. Ogni giocatore controlla un vermicello che pu\u00f2 strisciare, scavare, saltare, appendersi con una corda da lancio, e usare una gran variet\u00e0 di armi. Lo scopo \u00e8 generalmente uccidere l'altro vermicello, controllato da un'altra persona sulla stessa tastiera o dal computer. Il computer tuttavia ha un'intelligenza artificiale molto limitata. I movimenti degli oggetti seguono un modello fisico realistico, con traiettorie curve, elasticit\u00e0 delle corde ed effetti degli urti.\nNormalmente un giocatore \u00e8 sconfitto quando perde tutte le vite, ma esistono altre modalit\u00e0 di gioco, ad esempio \"capture the flag\" (\"conquista la bandiera\") dove lo scopo \u00e8 portare una bandierina alla propria base.\nArena.\nL'arena di gioco \u00e8 un vasto quadrato pieno di terra visto in sezione, costellato qua e l\u00e0 di rocce indistruttibili e grotte generate casualmente. \u00c8 possibile anche disegnare mappe precostruite tramite un semplice editor incluso. Lo schermo \u00e8 diviso verticalmente a met\u00e0 e ciascuna met\u00e0 mostra la porzione di terra circostante al verme di ciascun giocatore, anche se controllato dal computer. In basso \u00e8 presente anche una minimappa in comune dell'intera arena. I giocatori possono rimuovere la terra scavando, ma anche la maggior parte delle armi pu\u00f2 distruggere la terra e spesso \u00e8 anche pi\u00f9 rapido farsi strada con le esplosioni.\nIl gioco \u00e8 molto \"splatter\": i vermi schizzano sangue in abbondanza quando vengono colpiti, e continuano a sgocciolarlo costantemente (mugolando di dolore) quando la loro energia \u00e8 vicina allo zero. Tutto questo sangue imbratta in modo permanente la terra e le rocce. Anche quando un verme muore si spacca in brandelli che diventano parte integrante dell'arena.\nArmi.\nEsistono 40 armi e ogni giocatore ne possiede 5 alla volta. Possono essere scelte all'inizio del gioco oppure lasciate al caso, ma durante il gioco appaiono delle casse bonus che permettono di sostituire un'arma. Le munizioni sono illimitate, ma occorre un certo tempo per ricaricare ogni arma. I vari tipi di armi includono:\nMolte bombe e proiettili rilasciano a loro volta schegge esplosive dopo l'impatto e/o durante il tragitto. Molti sono gli effetti di cui tener conto a seconda dell'arma: rinculo, rimbalzo, gravit\u00e0...\nCorda.\nLa corda \u00e8 sempre in dotazione illimitata. Ispirata chiaramente alla \"corda ninja\" di \"Worms\", viene sparata lontano e ha in cima un rampino che si aggancia a qualunque appiglio, compreso il verme avversario. La corda poi si accorcia automaticamente (ma pu\u00f2 essere allungata dal giocatore) trainando rapidamente il verme molto lontano o molto in alto.\nLa corda d\u00e0 un grande contributo alla mobilit\u00e0 dei vermi, sia per la sua rapidit\u00e0, sia per la possibilit\u00e0 di attraversare grandi spazi aperti. Strisciare e scavare sono altrimenti possibili solo sul terreno e solo entro un'angolazione massima rispetto all'orizzontale. Precipitare o sbattere violentemente contro le pareti non danneggia i vermi.\nPortabilit\u00e0.\nIl \"Liero\" originale generalmente funziona anche nelle prime versioni di Microsoft Windows, ma nel caso di Windows XP bisogna disabilitare il sonoro, lanciando il programma con il parametro \"/n\" nella riga di comando. Dal 2007 lo sviluppo \"ufficiale\" di \"Liero\" venne ripreso da altre persone ed \u00e8 disponibile un'altra versione (1.36, basata sul clone \"OpenLiero\"), fedele all'originale ma con piccole migliorie e funzionante anche su sistemi moderni.\nEredit\u00e0.\nLa comunit\u00e0 di fan ha prodotto anche programmi gratuiti (\"LieroKit\", \"WormHole\"...) che permettono di modificare quasi ogni aspetto del gioco: la grafica, la fisica, il comportamento delle armi. Su internet si trovano molte versioni modificate di \"Liero\".\n\"Liero\" originale non \u00e8 open source, ma sono stati creati vari cloni gratuiti del gioco per Windows/Linux, che supportano anche partite in rete: \"Gusanos\", \"OpenLieroX\", \"NiL\", \"Liero Xtreme\", \"Liero-AI/MP\", \"Wiiero\" (Liero per il Wii), \"Wurmz!\", ecc.\nLo sviluppo del \"Liero\" originale da parte di Joosa Riekkinen si ferm\u00f2 alla versione 1.33 nel gennaio 2000. Nel 2007 uno dei cloni, \"OpenLiero\" (ex \"LOSP\"), venne nominato la nuova versione ufficiale di \"Liero\", arrivato poi alla versione 1.36 nel 2013. Questa rimane una riproduzione esatta dell'originale 1.33, con in pi\u00f9 la correzione di alcuni bachi, la possibilit\u00e0 di eseguirlo agevolmente anche sui sistemi moderni, e alcune funzionalit\u00e0 opzionali (ma non il gioco in rete)."}
{"id": "8636", "revid": "1543377", "url": "https://it.wikipedia.org/wiki?curid=8636", "title": "Ammasso globulare", "text": "Un ammasso globulare (detto anche ammasso chiuso o ammasso di alone) \u00e8 un insieme sferoidale di stelle che orbita come un satellite intorno al centro di una galassia. Gli ammassi globulari sono sorretti al loro interno da una forte gravit\u00e0, che d\u00e0 loro il tipico aspetto sferico e mantiene al loro centro una densit\u00e0 di stelle relativamente molto elevata.\nGli ammassi globulari sono in genere composti da centinaia di migliaia di stelle vecchie, le stesse che compongono il nucleo, noto come \"bulge\", di una galassia spirale, ma confinate in pochi parsec cubici. Gli ammassi globulari sono piuttosto numerosi: se ne conoscono 158 attorno alla Via Lattea, con forse altri 10-20 da scoprire, essendo nascosti all'osservazione da Terra dalle polveri interstellari che oscurano la vista in direzione del centro galattico; pare che le galassie pi\u00f9 grandi possano averne un numero nettamente superiore (la Galassia di Andromeda potrebbe averne fino a 500). Alcune galassie ellittiche giganti (come M87) ne contano fino a 10.000. Questi oggetti sono considerati parte dell\"alone\" delle galassie, orbitando attorno ai centri di queste a distanze fino a 40 Kiloparsec (circa 130.000 anni luce) o pi\u00f9.\nOgni galassia del Gruppo Locale con massa sufficientemente grande ha associato un suo gruppo di ammassi globulari, mentre ogni grande galassia possiede un sistema esteso di questi oggetti. La Galassia Nana Ellittica del Sagittario e quella del Cane Maggiore sono in via di collisione ed assorbimento con la Via Lattea, donando cos\u00ec alla nostra Galassia i loro ammassi globulari associati (come Palomar 12). Ci\u00f2 dimostra come molti degli ammassi globulari osservati nella nostra e in altre galassie possano essere appartenuti ad altre galassie \"cannibalizzate\".\nL'alta densit\u00e0 stellare degli ammassi globulari fa s\u00ec che le interazioni tra stelle e le collisioni mancate siano relativamente frequenti. Il loro centro presenta caratteristiche ideali per la formazione di oggetti peculiari, come le stelle vagabonde blu (ritenute il risultato della fusione di due stelle) o pulsar veloci con periodi di millisecondi, tutti fenomeni presumibilmente risultanti dall'interazione tra pi\u00f9 stelle.\nOsservazione amatoriale.\nGli ammassi globulari sono distribuiti lungo il piano galattico, concentrandosi, con pochissime eccezioni, solo in prossimit\u00e0 del centro galattico, in particolare in quell'area di cielo compresa tra le costellazioni di Ofiuco, Scorpione e Sagittario; degli oltre 150 ammassi globulari riconosciuti come appartenenti alla Via Lattea, ben 79 sono visibili entro i confini di queste tre costellazioni. All'osservazione amatoriale si distinguono dagli ammassi aperti sia per la morfologia, essendo questi ultimi molto meno densi, sia per il colore delle componenti, essendo gli ammassi aperti composti nella gran parte dei casi da stelle giovani e blu.\nAlcuni ammassi globulari sono visibili ad occhio nudo e si presentano come delle piccole macchie chiare e dai contorni sfumati. I pi\u00f9 luminosi sono Omega Centauri e 47 Tucanae, visibili solo dall'emisfero australe, e, da quello boreale, l'Ammasso Globulare di Ercole. Omega Centauri e 47 Tucanae sono cos\u00ec brillanti (quarta e quinta magnitudine rispettivamente), da aver ricevuto una sigla identificativa equivalente a quella di una stella. Altri ammassi globulari visibili ad occhio nudo in condizioni osservative eccellenti anche dalle latitudini temperate boreali sono M4 nello Scorpione ed M22 nel Sagittario.\nUn buon binocolo consente di scorgere numerosi ammassi globulari, ma la loro natura stellare non viene svelata, mostrandosi ancora come delle macchie chiare, simili a stelle sfocate. Per risolvere almeno le stelle periferiche occorrono strumenti come telescopi amatoriali non inferiori ai 114-150mm di apertura, a causa della debolezza delle componenti stellari, che spesso sono di decima e undicesima magnitudine.\nIl periodo pi\u00f9 adatto per l'osservazione di questi oggetti cade nei mesi che nell'emisfero boreale equivalgono alla stagione estiva, in particolare il mese di luglio; le localit\u00e0 ideali per la loro osservazione tuttavia ricadono nell'emisfero australe, e in particolare nella sua fascia tropicale, per varie ragioni: innanzitutto, la maggior parte degli ammassi globulari si trovano a sud dell'equatore celeste, poich\u00e9 lo stesso centro galattico si trova ad una declinazione di -29\u00b0; in secondo luogo, perch\u00e9 ammassi globulari come 47 Tucanae si trovano a declinazioni molto meridionali, e possono essere ben osservati solo a partire dalle zone vicine all'equatore, mentre l'ammasso globulare pi\u00f9 settentrionale, NGC 6229, pu\u00f2 essere osservato anche da quasi tutta la fascia temperata dell'emisfero australe.\nStoria delle osservazioni.\nM22 \u00e8 stato il primo ammasso globulare scoperto, identificato nel 1665 dall'astronomo tedesco Johann Abraham Ihle. A causa della modesta apertura dei primi telescopi, fino all'osservazione di M4 da parte di Charles Messier non era stato possibile risolvere le singole stelle di un ammasso globulare. I primi otto ammassi scoperti sono elencati nella tabella; successivamente, il Lacaille aggiunger\u00e0 47 Tucanae, NGC 4833, M55, M69, e NGC 6397 nel suo catalogo del 1751-52.\nWilliam Herschel inizi\u00f2 una campagna di osservazione nel 1782, usando telescopi con apertura maggiore di quelli fino ad allora in uso, che furono in grado di risolvere tutti i 33 ammassi globulari allora conosciuti. Oltre a questi, ne scopr\u00ec 37 di nuovi. Nel suo secondo catalogo degli oggetti del profondo cielo del 1789 fu il primo ad usare il termine \"ammasso globulare\" per la descrizione di questi oggetti.\nIl numero di ammassi identificati continu\u00f2 ad aumentare, al punto che se ne contavano 83 gi\u00e0 nel 1915, 93 nel 1930 e 97 nel 1947; il numero di ammassi scoperti nella Via Lattea \u00e8 158, su un totale stimato di 180 \u00b1 20. Gli ammassi che non sono ancora stati scoperti potrebbero, secondo gli studiosi, nascondersi dietro polveri e gas.\nHarlow Shapley inizi\u00f2 nel 1914 una serie di studi degli ammassi globulari, pubblicati in 40 articoli scientifici. Shapley esamin\u00f2 le variabili cefeidi negli ammassi e utilizz\u00f2 la relazione tra il periodo e la luminosit\u00e0 per stimarne le distanze.\nShapley sfrutt\u00f2 inoltre la distribuzione asimmetrica degli ammassi per determinare le dimensioni della Via Lattea. Ipotizzando una distribuzione approssimativamente sferica degli ammassi attorno al centro galattico, stim\u00f2 la distanza del Sole da quest'ultimo. Nonostante la distanza calcolata si fosse in seguito rivelata eccessivamente elevata (ma nello stesso ordine di grandezza del valore successivamente accettato dagli scienziati), riusc\u00ec a dimostrare che la Galassia era molto pi\u00f9 estesa rispetto a ci\u00f2 che si pensava fino a quel momento. Gli errori nella stima di Shapley furono causati dalle polveri che diminuiscono la luce proveniente dagli ammassi, facendoli sembrare pi\u00f9 distanti di quanto lo siano in realt\u00e0.\nTra gli altri risultati ottenuti da queste stime, venne scoperto che il Sole era relativamente distante dal centro della Galassia, contrariamente a quello che si era dedotto in precedenza dalla distribuzione delle stelle. Infatti queste ultime giacciono sul disco galattico e sono spesso oscurate da polveri, mentre gli ammassi globulari si trovano fuori dal disco e possono essere osservati a distanze molto superiori.\nShapley venne in seguito assistito nei suoi studi sugli ammassi da Henrietta Swope e Helen Battles Sawyer. Dal 1927 al 1929 Shapley e Sawyer iniziarono a catalogare gli ammassi in base al grado di concentrazione rispetto al loro nucleo. Gli ammassi vennero catalogati in dodici classi, dove la Classe I era costituita da quelli pi\u00f9 concentrati e la Classe XII quelli meno. Questa suddivisione \u00e8 nota come la Classe di concentrazione di Shapley/Sawyer (a volte viene indicata con numeri normali invece che numeri romani, ad es. Classe 5).\nComposizione.\nGli ammassi globulari sono composti generalmente da centinaia di migliaia di stelle vecchie a bassa metallicit\u00e0, di tipo simile a quelle presenti nel bulge di una galassia a spirale; queste stelle sono confinate in un volume di qualche parsec cubico, e non sono in genere circondate da gas e polveri.\nLa densit\u00e0 delle stelle \u00e8 molto elevata (in media, circa 0,4 stelle per parsec cubico, aumentando a 100 o 1000 stelle per parsec cubico nel nucleo dell'ammasso), e non sembrerebbero certo ambienti favorevoli per la sopravvivenza di un sistema planetario: le orbite planetarie infatti sono dinamicamente instabili nelle vicinanze dei nuclei di ammassi densi a causa delle perturbazioni gravitazionali generate da stelle che transitano nelle vicinanze. Un pianeta in orbita ad una distanza di una UA da una stella che si trova all'interno del nucleo di un ammasso come 47 Tucanae sopravviverebbe solo qualche centinaio di milioni di anni.\nTuttavia \u00e8 stato trovato un sistema planetario in orbita attorno ad una pulsar, catalogata come PSR B1620-26, che appartiene all'ammasso globulare M4.\nCon qualche eccezione, ogni ammasso possiede un'et\u00e0 ben definita; la maggior parte delle stelle appartenenti ad un ammasso infatti sono nella stessa fase evolutiva, e probabilmente quindi si sono formate nella stessa epoca. Tutti gli ammassi conosciuti non possiedono nuove stelle in formazione; regioni molto ampie di formazione stellare note col nome di super ammassi stellari, come Westerlund 1 nella Via Lattea, potrebbero essere i precursori degli ammassi globulari.\nAlcuni ammassi, come Omega Centauri nella Via Lattea e Mayall II nella Galassia di Andromeda, sono straordinariamente massicci (diversi milioni di masse solari) e contengono popolazioni diverse di stelle; entrambi possono essere considerati la prova che i super ammassi stellari sono in realt\u00e0 i nuclei di galassie nane che sono state inglobate da galassie pi\u00f9 grandi. Alcuni ammassi globulari (come M15) hanno nuclei estremamente massicci che potrebbero ospitare persino buchi neri, anche se dalle simulazioni non possono essere escluse concentrazioni di stelle di neutroni o nane bianche particolarmente grandi.\nMetallicit\u00e0.\nGli ammassi globulari sono normalmente costituiti da stelle di popolazione II con bassa metallicit\u00e0, a differenza delle stelle di popolazione I con metallicit\u00e0 elevata come il Sole (in astronomia i \"metalli\" sono tutti gli elementi pi\u00f9 pesanti dell'elio, dunque anche quelli che in chimica non sono considerati tali, come il carbonio).\nL'astronomo olandese Pieter Oosterhoff not\u00f2 che sembrano esserci due popolazioni di ammassi globulari, che divennero note come \"gruppi di Oosterhoff\"; il secondo gruppo possiede delle stelle variabili di tipo RR Lyrae dal periodo pi\u00f9 breve. Entrambi i gruppi hanno deboli linee spettrali relative agli elementi metallici, ma quelle del tipo I (\"OoI\") non sono cos\u00ec deboli come quelle del tipo II (\"OoII\"); per questo il tipo I \u00e8 detto \"ricco in metalli\" e il tipo II \"povero in metalli\".\nQueste due popolazioni sono state osservate in molte galassie, specialmente nelle galassie ellittiche massicce; entrambi i gruppi hanno et\u00e0 simili (quasi quanto l'et\u00e0 dell'Universo stesso), ma differiscono nell'abbondanza dei metalli. Sono state formulate molte ipotesi per spiegare queste sottopopolazioni, tra cui fusioni di galassie ricche di gas interstellare, accrescimento di galassie nane e intensi e ripetuti fenomeni di formazione stellare. Nella Via Lattea gli ammassi poveri di metalli sono associati con l'alone galattico e quelli ricchi di metalli con il bulge galattico.\nNella Via Lattea \u00e8 stato scoperto che la gran parte degli ammassi globulari a bassa metallicit\u00e0 sono allineati su un piano giacente nella parte esterna dell'alone galattico. Questo risultato rafforza la teoria secondo cui gli ammassi di tipo II vennero catturati da un galassia satellite \"fagocitata\", invece che essere i membri pi\u00f9 antichi tra gli ammassi della Via Lattea. Le differenze tra i due tipi di ammassi potrebbero quindi essere spiegate con l'intervallo di tempo trascorso tra la formazione delle due galassie e quella dei loro ammassi.\nComponenti esotici.\nGli ammassi globulari hanno una densit\u00e0 stellare molto alta, quindi le stelle interagiscono in modo significativo e a volte possono accadere delle mancate collisioni. A causa di questi fenomeni, negli ammassi globulari sono comuni tipi di stelle come le cosiddette vagabonde blu, le pulsar millisecondo e le stelle binarie a raggi X di piccola massa; le stelle vagabonde blu sono formate dalla fusione di due stelle, forse a causa di un incontro in un sistema binario, e hanno temperature maggiori rispetto alle stelle dell'ammasso che possiedono la stessa luminosit\u00e0, quindi differiscono dalle stelle della sequenza principale.\nDal 1970 gli astronomi hanno cercato dei buchi neri negli ammassi globulari; tuttavia solo tramite il Telescopio Spaziale Hubble sono riusciti ad avere conferme. In base a programmi indipendenti di osservazione tramite \"Hubble\", \u00e8 stato suggerito che nel nucleo dell'ammasso M15 potrebbe essere presente un buco nero con massa pari a 4000 masse solari, mentre nell'ammasso Mayall II nella Galassia di Andromeda potrebbe essercene uno grande 20.000 masse solari: infatti le emissioni di raggi X e radio provenienti da Mayall II sono paragonabili a quelle emesse da un buco nero di medie dimensioni.\nQuesti buchi neri sono interessanti perch\u00e9 sarebbero i primi scoperti ad avere una massa compresa tra quelli di massa stellare e i buchi neri supermassicci presenti nei nuclei di alcune galassie. La massa dei buchi neri di medie dimensioni sarebbe proporzionata alla massa dell'ammasso ospitante.\nL'idea dei buchi neri di massa intermedia ha tuttavia sub\u00ecto delle critiche. Gli oggetti pi\u00f9 densi di un ammasso globulare tendono infatti a migrare verso il centro dell'ammasso grazie ad un fenomeno noto come \"segregazione di massa\". Si tratterebbe dunque di nane bianche o di stelle di neutroni in un campo stellare molto vecchio come quello degli ammassi globulari. Come descritto in due articoli da Holger Baumgardt e dai suoi collaboratori, questo rapporto di \"massa-luce\" potrebbe verificarsi anche verso il centro sia dell'ammasso M15 che di Mayall II, anche ipotizzando che non vi siano buchi neri.\nDiagramma colore-magnitudine.\nIl diagramma di Hertzsprung-Russell (diagramma H-R) \u00e8 un grafico che raffigura la magnitudine assoluta delle stelle con il loro indice di colore; quest'ultimo \u00e8 la differenza tra la magnitudine della stella in luce blu (B) e in luce visuale (verde-gialla, V). Valori altamente positivi di questo indice indicano una stella rossa con una temperatura superficiale relativamente bassa, mentre valori molto negativi indicano una stella blu con temperatura elevata.\nQuando si tracciano le stelle vicine al Sole nel diagramma HR, molte di esse giacciono nelle vicinanze di una curva chiamata sequenza principale, caratterizzata da una proporzionalit\u00e0 tra la loro magnitudine assoluta e la loro temperatura; il diagramma HR include anche le stelle che sono nelle fasi avanzate della loro evoluzione e si sono spostate dalla sequenza principale verso alte regioni del diagramma.\nEssendo tutte le stelle di un ammasso globulare alla stessa distanza (approssimativamente) dalla Terra, la differenza tra le magnitudini assolute e quelle apparenti delle stelle sar\u00e0 costante. Le stelle dell'ammasso appartenenti alla sequenza principale saranno distribuite lungo una linea in modo non molto diverso da stelle simili che si trovano nelle vicinanze del sistema solare. (l'accuratezza di questa ipotesi \u00e8 confermata dai risultati ottenuti comparando le magnitudini di variabili a breve periodo come le stelle RR Lyrae e le variabili cefeidi con quelle nell'ammasso).\nFacendo corrispondere queste curve sul diagramma HR, pu\u00f2 essere determinata la magnitudine assoluta delle stelle appartenenti alla sequenza principale presenti nell'ammasso. La differenza tra la magnitudine assoluta e apparente permette inoltre di stimare la loro distanza.\nQuando le stelle di un particolare ammasso sono rappresentate sul diagramma HR, quasi tutte si trovano su una curva ben definita. Nel diagramma delle stelle vicine al Sole invece sono presenti stelle di diverse et\u00e0 e origini. La forma della curva di un ammasso \u00e8 caratteristica di un raggruppamento di stelle che si sono formate approssimativamente nella stessa epoca e a partire dagli stessi materiali, con l'unica differenza della loro massa iniziale. Siccome la posizione di ogni stella sul diagramma varia con la sua et\u00e0, la forma della curva dell'ammasso pu\u00f2 essere usata per misurare l'et\u00e0 complessiva dell'ammasso di stelle.\nLe stelle della sequenza principale pi\u00f9 massicce presenti in un ammasso sono quelle che hanno anche la magnitudine assoluta pi\u00f9 elevata, e queste saranno le prime ad evolvere nello stadio di giganti; man mano che l'ammasso invecchia, anche le stelle con massa inferiore entreranno nella fase di giganti. Quindi, controllando le stelle che stanno entrando nella fase di giganti, si pu\u00f2 stimare l'et\u00e0 dell'ammasso. Questo fenomeno forma un \"ginocchio\" nel diagramma HR, piegando la parte superiore destra dalla linea della sequenza principale; la magnitudine assoluta in questo punto della curva \u00e8 direttamente legata all'et\u00e0 dell'ammasso, quindi si pu\u00f2 tracciare una scala di et\u00e0 su un asse parallelo a quello della magnitudine.\nInoltre gli ammassi possono essere datati misurando le temperature delle nane bianche pi\u00f9 fredde. I risultati tipici per gli ammassi globulari forniscono et\u00e0 attorno ai 12,7 miliardi di anni, a differenza degli ammassi aperti che hanno un'et\u00e0 di qualche decina di milioni di anni.\nLe et\u00e0 degli ammassi pongono un limite all'et\u00e0 dell'Universo stesso. Il limite inferiore \u00e8 stato un vincolo fondamentale nella cosmologia; durante i primi anni novanta gli astronomi si trovavano di fronte a stime d'et\u00e0 degli ammassi globulari che erano superiori a quelle permesse dai modelli cosmologici di allora. Dei miglioramenti nelle misurazioni dei parametri cosmologici attraverso osservazioni del cielo profondo e per mezzo di satelliti come il COBE hanno risolto questo problema.\nStudi evoluzionistici degli ammassi globulari possono essere utilizzati per determinare cambiamenti dovuti alla composizione iniziale dei gas e delle polveri che lo hanno formato, ovvero i cambiamenti nei percorsi evolutivi dovuti alla presenza di elementi pesanti (in astronomia, gli elementi pesanti sono considerati tutti gli elementi pi\u00f9 pesanti dell'elio). I dati ottenuti dagli studi degli ammassi globulari sono stati usati anche per studiare l'evoluzione dell'intera Via Lattea.\nMorfologia.\nA differenza degli ammassi aperti, la maggior parte degli ammassi globulari restano uniti gravitazionalmente per periodi che si estendono alla vita media della maggior parte delle stelle di cui sono formati (a parte alcune eccezioni dove intense interazioni mareali con oggetti di grande massa disperdono le stelle).\nLa formazione di un ammasso globulare resta un fenomeno piuttosto misterioso. Gli studiosi non sono sicuri se le stelle si sono formate in una singola generazione, o si estendono per diverse generazioni in periodi di diverse centinaia di milioni di anni. Questo periodo di formazione stellare \u00e8 tuttavia relativamente breve se paragonato all'et\u00e0 di molti ammassi.\nLe osservazioni mostrano che la formazione delle stelle degli ammassi globulari avviene innanzitutto in regioni dove questo fenomeno \u00e8 molto elevato e dove il mezzo interstellare ha una densit\u00e0 maggiore rispetto alle regioni normali di formazione stellare. La formazione dei globulari avviene principalmente nelle regioni dette starburst e nelle galassie interagenti.\nDopo la loro formazione, le stelle dei futuri ammassi iniziano ad interagire gravitazionalmente le une con le altre; di conseguenza, i vettori di velocit\u00e0 tra le stelle vengono modificati e non si riescono a ricostruire le loro velocit\u00e0 iniziali. L'intervallo caratteristico in cui avviene questa fase \u00e8 chiamato \"tempo di rilassamento\", che \u00e8 legato al periodo di tempo proprio necessario ad una stella per attraversare l'ammasso e al numero di masse stellari del sistema.\nIl valore del tempo di rilassamento varia da ammasso ad ammasso, ma mediamente si aggira attorno al miliardo di anni.\nAnche se gli ammassi appaiono di forma generalmente sferica, attraverso interazioni gravitazionali possono anche assumere forma ellittica: gli ammassi all'interno della Via Lattea e della Galassia di Andromeda ad esempio hanno forma sferoidale schiacciata, mentre quelli nella Grande Nube di Magellano sono pi\u00f9 ellittici.\nRaggi.\nGli astronomi caratterizzano la morfologia di un ammasso globulare utilizzando i raggi geometrici standard, che comprendono il \"raggio del nucleo\" (\"r\"\"c\"), il \"raggio di met\u00e0-luce\" (\"r\"\"h\") e il \"raggio mareale\" (\"r\"\"t\"). La luminosit\u00e0 totale dell'ammasso decresce con la distanza dal nucleo, mentre il raggio del nucleo equivale alla distanza alla quale la luminosit\u00e0 superficiale apparente diminuisce di met\u00e0. Una quantit\u00e0 comparabile \u00e8 il raggio di met\u00e0-luce, o la distanza dal nucleo alla quale viene ricevuta la met\u00e0 della luminosit\u00e0 totale dell'ammasso. Tipicamente questo valore \u00e8 pi\u00f9 grande rispetto al raggio del nucleo.\nIl raggio di met\u00e0-luce include stelle che si trovano nella parte esterna dell'ammasso e giacciono lungo la linea di visuale, quindi gli studiosi utilizzano il raggio di met\u00e0-massa (\"r\"\"m\"), ossia il raggio che, partendo dal nucleo, contiene met\u00e0 della massa totale dell'ammasso. Quando il raggio di met\u00e0 massa di un ammasso globulare \u00e8 piccolo in relazione alla sua massa totale, allora questo avr\u00e0 un nucleo molto denso. Un esempio di tale ammasso \u00e8 M3, che ha una dimensione visibile totale di 18 minuti d'arco, ma il raggio di met\u00e0 massa \u00e8 solo di 1,12 minuti d'arco.\nGran parte degli ammassi globulari hanno il raggio di met\u00e0-luce inferiore ai 10 pc di lunghezza, sebbene siano comunque presenti ammassi con un raggio molto lungo, come per esempio NGC 2419 (Rh = 18 pc) e Palomar 14 (Rh = 25 pc).\nInfine, il raggio mareale \u00e8 la distanza dal centro dell'ammasso oltre la quale le stelle subiscono una maggiore forza gravitazionale dalla galassia rispetto all'ammasso stesso; in altre parole, \u00e8 la distanza alla quale le stelle singole possono essere separate dall'ammasso.\nSegregazione di massa e alterazioni della luminosit\u00e0.\nMisurando la curva di luminosit\u00e0 di un dato ammasso globulare in funzione della distanza dal nucleo, si \u00e8 scoperto che la maggior parte dei globulari all'interno della Via Lattea aumenta costantemente di luminosit\u00e0 man mano che la distanza decresce fino ad una certa distanza dal nucleo, dove scende a zero. Tipicamente questa distanza varia da 1 a 2 parsec. Tuttavia, circa il 20% degli ammassi conosciuti hanno subito un processo chiamato \"collasso del nucleo\": in questi casi la luminosit\u00e0 continua a crescere costantemente fino alla regione del nucleo. M15 \u00e8 un ammasso globulare che ha subito il processo di collasso del nucleo.\nSi pensa che questo processo accada quando le stelle pi\u00f9 massicce incontrano altre stelle pi\u00f9 piccole. La conseguenza di questi incontri \u00e8 che le stelle pi\u00f9 grandi tendono a perdere la loro energia cinetica e iniziano a dirigersi verso il nucleo; dopo un lungo periodo di tempo si ha una massiccia concentrazione di stelle vicino al nucleo, e questo fenomeno viene detto \"segregazione di massa\".\nAttraverso il telescopio Hubble si sono cercate prove osservative di questo processo di separazione della massa negli ammassi globulari. Le stelle pi\u00f9 pesanti discendono e si affollano nel nucleo, mentre quelle pi\u00f9 leggere aumentano di velocit\u00e0 e tendono ad allontanarsi verso la periferia. L'ammasso 47 Tucanae, costituito da 1 milione di stelle, \u00e8 uno degli ammassi pi\u00f9 densi, visibile nell'emisfero meridionale. Un'intensa campagna di osservazione fotografica ha permesso agli astronomi di tracciare il moto delle sue stelle. Per 15.000 di esse \u00e8 stata calcolata la velocit\u00e0.\nI differenti stadi del collasso possono essere in tre fasi: durante la fase giovanile dell'ammasso, il processo di collasso inizia con le stelle nei pressi del nucleo, sebbene le interazioni tra le stelle doppie impediscano nuovi collassi con l'avanzare dell'et\u00e0. Infine le stelle doppie del centro vengono sciolte dal loro legame o espulse, causando una concentrazione ancora pi\u00f9 stretta nel nucleo dell'ammasso. Uno studio condotto dal Dr. J. Fregeau nel 2008 su 13 ammassi globulari della Via Lattea mostra che tre di questi posseggono al loro interno un insolitamente alto numero di sorgenti di raggi X, o anche binarie a raggi X, che suggeriscono che l'ammasso sia nella fase centrale della sua vita. In precedenza, quegli ammassi globulari erano stati classificati come molto antichi, a causa della loro stretta concentrazione di stelle nei loro centri (quest'ultimo \u00e8 un altro modo per identificare le et\u00e0 degli ammassi globulari). Questo fatto implica che questi ammassi si trovano in una fase relativamente giovanile, e non in una fase adulta, come spiegato prima.\nLa luminosit\u00e0 totale degli ammassi globulari nella Via Lattea e nella Galassia di Andromeda pu\u00f2 essere modellata da una curva gaussiana, considerando la magnitudine media Mv e la varianza \u03c32. La distribuzione della luminosit\u00e0 degli ammassi globulari nella Via Lattea ha i seguenti parametri Mv = \u22127,20\u00b10,13, \u03c3=1,1\u00b10,1. Inoltre, la distribuzione \u00e8 stata utilizzata per la misurazione delle distanze delle altre galassie, ipotizzando che gli ammassi globulari presenti nelle galassie remote seguano gli stessi principi di quelli della Via Lattea.\nSimulazioni degli n-corpi.\nIl calcolo delle interazioni tra le stelle all'interno di un ammasso richiede la soluzione del cosiddetto problema degli n-corpi; infatti ogni stella all'interno dell'ammasso interagisce continuamente con le altre \"N-1\" stelle, dove N \u00e8 il numero totale delle stelle. Il costo computazionale per i calcoli \u00e8 dell'ordine (usando la notazione O-grande) formula_1, ovvero cresce con il cubo del numero N dei corpi, quindi quando si cerca di calcolare la soluzione, al crescere di N, il numero dei calcoli necessari cresce al cubo, raggiungendo molto velocemente numeri impraticabili. Un metodo efficiente per risolvere questo problema consiste nella simulazione matematica dell'ammasso, suddividendolo in piccoli volumi e usando le probabilit\u00e0 per descrivere la posizione delle stelle. I moti sono quindi descritti usando l'equazione di Fokker-Planck, che viene risolta in forma semplificata o attraverso il metodo Monte Carlo. La simulazione si complica quando si devono includere gli effetti delle stelle binarie e le interazioni con forze gravitazionali esterne (come la Via Lattea).\nI risultati delle simulazioni hanno mostrato che le stelle possono seguire percorsi insoliti attraverso l'ammasso, spesso formando cicli o cadendo direttamente verso il nucleo, rispetto al percorso di una singola stella che orbita attorno ad una massa centrale. Inoltre, a causa delle interazioni con le altre stelle che aumentano la velocit\u00e0, alcune di esse possono guadagnare sufficiente energia per sfuggire all'attrazione centrale e fuoriuscire dall'ammasso. In lunghi periodi di tempo, questi effetti causano la dissipazione dell'ammasso, fenomeno che viene chiamato \"evaporazione\". Il periodo di tempo necessario per l'evaporazione di un ammasso \u00e8 dell'ordine delle decine di miliardi di anni (1010 anni).\nLe stelle binarie costituiscono una porzione significativa della popolazione totale dei sistemi stellari (si stima che circa la met\u00e0 delle stelle sia inserita in un sistema binario). Le simulazioni numeriche degli ammassi hanno dimostrato che le stelle binarie possono ostacolare e addirittura invertire il processo di collasso del nucleo. Quando una stella ha un incontro con un sistema binario \u00e8 infatti possibile che quest'ultimo diventi maggiormente legato gravitazionalmente e l'energia cinetica venga acquistata dalla stella singola. Quando le stelle massicce sono accelerate da questo processo, pu\u00f2 diminuire la contrazione del nucleo o limitare il suo collasso.\nForme intermedie.\nLa distinzione tra i tipi di ammassi non \u00e8 sempre netta e sono stati trovati oggetti che hanno caratteristiche appartenenti a due categorie. Ad esempio \"BH 176\" si trova nella parte sud della Via Lattea ed ha le propriet\u00e0 sia degli ammassi aperti che degli ammassi globulari.\nNel 2005 gli astronomi scoprirono un tipo completamente nuovo di ammasso stellare nella Galassia di Andromeda, che \u00e8 per alcuni aspetti molto simile agli ammassi globulari. Questi ammassi possono contenere centinaia di migliaia di stelle, come negli ammassi globulari e similmente hanno medesime popolazioni stellari e valori di metallicit\u00e0, mentre hanno dimensioni molto pi\u00f9 estese (diverse centinaia di anni luce) e una densit\u00e0 molto inferiore. Le distanze tra le stelle sono quindi molto maggiori rispetto agli ammassi globulari.\nI meccanismi di formazione di questi ammassi non sono noti, ma potrebbero essere legati a quelli degli ammassi globulari; \u00e8 anche sconosciuto il motivo per cui sono presenti nella galassia di Andromeda ma non nella Via Lattea, come anche se qualche altra galassia contenga questo tipo di ammassi (anche se \u00e8 molto improbabile che solo la Galassia di Andromeda li contenga).\nInterazioni gravitazionali.\nQuando un ammasso ha un incontro ravvicinato con un oggetto che possiede una massa elevata, come la regione del nucleo galattico, subisce una interazione gravitazionale o di marea. Questo effetto crea delle scie di stelle che possono estendersi a diversi gradi d'arco dall'ammasso e che precedono o seguono quest'ultimo nella sua orbita. Le scie possono contenere frazioni significative della massa originale dell'ammasso e possono formare delle strutture tipo nugolo.\nL'ammasso Palomar 5, ad esempio, \u00e8 vicino al punto perigalattico della sua orbita e flussi di stelle di estendono verso la parte anteriore e la parte posteriore del percorso orbitale, raggiungendo distanze di 13.000 al dall'ammasso. Queste interazioni hanno strappato via da questo ammasso molta massa, e si pensa che future interazioni potrebbero trasformarlo in una lunga scia di stelle che orbitano nell'alone galattico.\nInfatti questi fenomeni aumentano il tasso di evaporazione, riducendo la dimensione degli ammassi, non solo strappando via le stelle esterne, ma accelerando il processo di collasso del nucleo. Lo stesso meccanismo potrebbe essere in atto nelle galassie nane sferoidali come la Nana del Sagittario, che appare in via di disgregazione a causa della sua vicinanza alla Via Lattea."}
{"id": "8640", "revid": "1812835", "url": "https://it.wikipedia.org/wiki?curid=8640", "title": "Fermione", "text": "In fisica i fermioni, cos\u00ec chiamati in onore di Enrico Fermi, sono le particelle che seguono la statistica di Fermi-Dirac e di conseguenza, secondo il teorema spin-statistica, hanno spin semintero (1/2, 3/2, 5/2...).\nInsieme ai bosoni, sono una delle due famiglie fondamentali in cui si dividono le particelle. Elementi distintivi principali dei fermioni sono il sottostare al principio di esclusione di Pauli e il possedere sempre massa, di cui i bosoni elementari in diversi casi sono privi. Tutta la materia conosciuta \u00e8 costituita da fermioni, responsabili, direttamente o attraverso la loro forza attrattiva, della massa rilevabile in natura.\nFermioni e simmetria.\nLa propriet\u00e0 di obbedire o meno al principio di esclusione di Pauli si traduce matematicamente nel fatto che i bosoni seguono la statistica di Bose-Einstein mentre i fermioni la statistica di Fermi-Dirac. Le conseguenze sono che bosoni e fermioni presentano propriet\u00e0 diverse di simmetria sotto lo scambio di due particelle: un sistema composto di particelle identiche della classe bosonica si trova sempre in uno stato globale completamente simmetrico sotto lo scambio di due particelle, mentre un sistema composto di fermioni identici, al contrario, si trova sempre in uno stato anti-simmetrico sotto lo scambio di due fermioni. La funzione d'onda totale di un sistema costituito da fermioni identici \u00e8 perci\u00f2 completamente antisimmetrica e cambia segno sotto lo scambio di due fermioni qualsiasi.\nSpin dei fermioni.\nIl teorema spin-statistica lega lo spin delle particelle alla statistica quantistica alla quale esse devono obbedire. Il teorema dimostra che particelle a spin intero (0, 1, 2...) sono necessariamente bosoni, mentre quelle a spin semintero (1/2, 3/2, 5/2...) sono necessariamente fermioni.\nI fermioni nella fisica subnucleare.\nNel modello standard vi sono due tipi di fermioni elementari: i quark (che costituiscono i protoni e i neutroni) e i leptoni (come gli elettroni).\nUna particella non elementare pu\u00f2 essere un fermione (come i barioni) o un bosone (come i mesoni), a seconda che contenga rispettivamente un numero dispari o pari di quark e abbia di conseguenza spin globale semintero o intero. Tale regola \u00e8 valida anche per gli atomi. Diversamente, la natura fermionica o bosonica di una particella composta \u00e8 indipendente dal numero di bosoni.\nIl comportamento fermionico o bosonico di una particella composta o di un atomo (o sistema) si pu\u00f2 notare solo a grande distanza (comparata alle dimensioni del sistema). In prossimit\u00e0, dove le strutture spaziali iniziano ad avere importanza, il comportamento segue le leggi dei costituenti elementari. Per esempio, due atomi di elio, malgrado le loro propriet\u00e0 bosoniche, non possono condividere lo stesso spazio se questo \u00e8 confrontabile in dimensioni alla grandezza della struttura interna dell'atomo stesso (~10\u221210\u00a0m). Cos\u00ec l'elio liquido ha una densit\u00e0 finita, confrontabile a quella della materia liquida ordinaria.\nLe particelle che costituiscono la materia ordinaria sono fermioni elementari (leptoni) o composti (barioni). Il principio di esclusione di Pauli, al quale sottostanno i fermioni, \u00e8 responsabile della \"rigidit\u00e0\" della materia e della stabilit\u00e0 degli orbitali atomici, oltre a rendere possibile, nel caso degli elettroni, il legame covalente in chimica.\nLe tre generazioni di fermioni.\nI fermioni possono essere raggruppati in base alle loro propriet\u00e0 di interazione in tre generazioni. La prima \u00e8 composta da elettroni, neutrini elettronici e dai quark \"up\" e \"down\". Tutta la materia ordinaria \u00e8 costituita da elettroni e dai quark \"up\" e \"down\" in varie combinazioni. Le particelle delle due generazioni successive hanno massa maggiore delle precedenti (per quanto ne sappiamo; per i neutrini le attuali tecniche non permettono una misura diretta della massa, ma solo dei valori assoluti delle differenze di massa). A causa della loro maggior massa, i leptoni e i quark della seconda e terza famiglia (o le particelle da essi costituite) sono instabili e presentano una breve vita media, potendo decadere in particelle pi\u00f9 leggere costituite da elementi della prima famiglia."}
{"id": "8641", "revid": "1534511", "url": "https://it.wikipedia.org/wiki?curid=8641", "title": "Bosone (fisica)", "text": "In fisica i bosoni, dal nome del fisico Satyendranath Bose, sono le particelle che obbediscono alla statistica di Bose-Einstein e, secondo il teorema spin-statistica, hanno quindi spin intero (0,1,2 eccetera).\nSono con i fermioni una delle due famiglie fondamentali in cui si dividono le particelle. Mentre i fermioni, che hanno spin semintero (ad esempio, 1/2), obbediscono al principio di esclusione di Pauli (secondo cui un singolo stato quantico non pu\u00f2 essere occupato da pi\u00f9 di una particella), i bosoni sono liberi d'affollare in gran numero uno stesso stato quantico. La luce laser ne \u00e8 un caso specifico relativo ai fotoni.\nTutte le particelle elementari mediatrici delle forze fondamentali sono bosoni (bosoni di gauge). Tutte le particelle composte che contengono un numero pari di fermioni sono bosoni.\nBosoni e simmetria.\nLa propriet\u00e0 di obbedire o meno al principio di esclusione di Pauli si traduce matematicamente nel fatto che i bosoni seguono la statistica di Bose-Einstein mentre i fermioni la statistica di Fermi-Dirac. La conseguenza \u00e8 che le propriet\u00e0 di simmetria sotto lo scambio di due particelle presentate da bosoni e da fermioni sono diverse: un sistema composto di particelle identiche della classe bosonica si trova sempre in uno stato globale completamente simmetrico sotto lo scambio di due particelle. Al contrario un sistema composto di fermioni identici si trova sempre in uno stato anti-simmetrico sotto lo scambio di due fermioni.\nSpin dei bosoni.\nIl teorema spin-statistica dimostra un legame tra lo spin delle particelle e la statistica alla quale esse obbediscono, enunciando che particelle a spin intero sono necessariamente bosoni, mentre quelle a spin semintero sono necessariamente fermioni. I bosoni con spin zero sono bosoni scalari e quelli con spin 1 sono bosoni vettori. Al 2021 sono stati osservati solo bosoni scalari e bosoni vettori.\nI bosoni nella fisica subnucleare.\nIn fisica delle particelle i bosoni si distinguono in bosoni di gauge, particelle elementari mediatrici di forza, e in mesoni, che sono particelle instabili composte da una coppia di un quark e un antiquark. Particelle composte da un numero pi\u00f9 elevato di particelle elementari (come protoni e neutroni) e i nuclei atomici possono comportarsi come bosoni o fermioni in funzione del loro spin totale, ovvero del numero rispettivamente pari o dispari di fermioni elementari costituenti.\nLe quattro interazioni fondamentali della natura sono mediate da bosoni di gauge, ovvero l'effetto della forza viene spiegato come lo scambio di bosoni mediatori fra due corpi:\nQueste particelle sono i quanti delle interazioni fondamentali, identificandosi con l'interazione stessa, che avviene dunque per quantit\u00e0 discrete. Mentre la radiazione elettromagnetica, l'interazione rappresentata dai fotoni, \u00e8 esperienza quotidiana per chiunque, l'osservazione dei bosoni W e Z (prodotti negli acceleratori di particelle ad esempio) \u00e8 possibile tramite la ricostruzione della loro massa invariante (costante per ogni velocit\u00e0 formula_1, dove formula_2 \u00e8 la velocit\u00e0 della luce, e numericamente coincidente con la massa a riposo formula_3). Evidenze ancora pi\u00f9 indirette si hanno dell'esistenza dei gluoni, mentre il gravitone \u00e8 tuttora una particella ipotetica. L'interazione gravitazionale infatti non \u00e8 ancora stata \"quantizzata\" ed esistenza e natura del relativo quanto, il gravitone appunto, sono ancora oggetto di studio.\nI bosoni nella fisica della materia.\nEsempi di bosoni in fisica della materia sono gli atomi di elio liquido, le coppie di Cooper, i fononi e gli eccitoni.\nLa caratteristica dei bosoni prevista dalla statistica di Bose-Einstein, di potersi trovare numerosi in uno stesso stato quantistico conduce alla manifestazione di fenomeni eclatanti come la condensazione di Bose-Einstein. Un condensato di Bose-Einstein \u00e8 un particolare stato della materia in cui tutte le particelle sono confinate nel medesimo stato quantistico. Questa propriet\u00e0 si manifesta nella materia con alcuni fenomeni come la superfluidit\u00e0 dell'isotopo 4 dell'elio e la perfetta conduttivit\u00e0 dei superconduttori."}
{"id": "8644", "revid": "1543377", "url": "https://it.wikipedia.org/wiki?curid=8644", "title": "Lingua giapponese", "text": "Il \u00e8 una lingua parlata in Giappone e in numerose aree di immigrazione giapponese. Insieme alle lingue ry\u016bky\u016bane forma la famiglia linguistica delle lingue nipponiche.\nPoco si conosce della preistoria della lingua, o di quando essa apparve per la prima volta in Giappone. I documenti cinesi del III secolo registravano alcune parole giapponesi, ma testi sostanziali non apparvero prima dell'VIII secolo. Durante il periodo Heian (794-1185), il cinese ebbe considerevole influenza sul vocabolario e sulla fonologia del giapponese antico. Il giapponese tardomedio/tardo giapponese medio (1185\u20131600) vide cambiamenti nelle caratteristiche che lo portarono pi\u00f9 vicino alla lingua moderna, nonch\u00e9 la prima apparizione di prestiti linguistici europei. Il dialetto standard si spost\u00f2 dalla regione di Kansai alla regione di Edo (la moderna Tokyo) nel periodo del Primo giapponese medio (inizio del XVII secolo-met\u00e0 del XIX secolo). In seguito, alla fine nel 1853 dell'isolamento autoimposto del Giappone, il flusso dei prestiti linguistici dalle lingue europee aument\u00f2 significativamente. I prestiti linguistici inglesi in particolare sono diventati frequenti e le parole giapponesi con radici inglesi sono proliferate.\nDal punto di vista filogenetico il giapponese si considera solitamente una lingua isolata, per l'impossibilit\u00e0 di ricostruire con sicurezza la sua origine. Alcune delle teorie proposte ipotizzano che il giapponese possa avere origini comuni con la lingua ainu (parlata dalla popolazione indigena Ainu tuttora presente nell'isola di Hokkaid\u014d), con le lingue austronesiane oppure con le lingue altaiche. Le ultime due ipotesi sono attualmente le pi\u00f9 accreditate: molti linguisti concordano nel ritenere che il giapponese sarebbe costituito da un substrato austronesiano a cui si \u00e8 sovrapposto un apporto di origine altaica. Evidenti sono le somiglianze sintattiche e morfologiche con il coreano, trattandosi di lingue agglutinanti (che formerebbe con il giapponese il gruppo macro-tunguso), da cui differisce sul piano lessicale.\nVari studiosi utilizzano il termine protogiapponese per indicare la protolingua di tutte le variet\u00e0 delle lingue moderne del Giappone, ovvero la lingua moderna giapponese, i dialetti del Giappone e tutte le forme di lingua parlata nelle isole Ryukyu. Dal punto di vista tipologico il giapponese presenta molti caratteri propri delle lingue agglutinanti del tipo SOV, con una struttura \"tema-commento\" (simile a quella del coreano). La presenza di alcuni elementi tipici delle lingue flessive ha spinto tuttavia alcuni linguisti a definire il giapponese una lingua \"semi-agglutinante\".\nDistribuzione geografica.\nIl giapponese \u00e8 lingua ufficiale nell'arcipelago giapponese e nell'isola di Angaur (Palau), dove condivide lo status con l'angaur e l'inglese. Esistono inoltre numerose comunit\u00e0 di lingua giapponese nelle aree di immigrazione, in Brasile, in Per\u00f9 e negli Stati Uniti (soprattutto nelle Hawaii e in California). Gli immigrati giapponesi di queste comunit\u00e0 sono chiamati ed \u00e8 raro che parlino giapponese correntemente.\nStoria della lingua giapponese.\nPreistoria.\nSi pensa che un antenato comune del giapponese e delle lingue o dialetti ryukyuani sia stato portato in Giappone da colonizzatori provenienti dall'Asia continentale o dalle vicine isole del Pacifico (o da entrambe) in qualche momento tra l'inizio e la met\u00e0 del II secolo a.C. (il periodo Yayoi), sostituendo le lingue degli originari abitanti J\u014dmon, incluso l'antenato della moderna lingua ainu. Molto poco si sa del giapponese di questo periodo. Poich\u00e9 la scrittura doveva ancora essere introdotta in Cina, non ci sono prove dirette, e qualsiasi cosa si possa discernere di questo periodo del giapponese deve basarsi sulle ricostruzioni del giapponese antico.\nGiapponese antico.\nIl giapponese antico (Old Japanese) \u00e8 il pi\u00f9 antico stadio attestato della lingua giapponese, successivo al proto-giapponese (\"Proto-Japanese\" o \"Proto-Japonic\"). Attraverso la diffusione del buddhismo, il sistema di scrittura cinese fu importato in Giappone. I primi testi trovati in Giappone sono scritti in cinese classico, ma pu\u00f2 darsi che fossero destinati a essere letti come giapponesi mediante il metodo \"kanbun\". Alcuni di questi testi cinesi mostrano le influenze della grammatica cinese, come l'ordine delle parole (ad esempio, porre il verbo dopo l'oggetto). In questi testi ibridi, i caratteri cinesi sono usati occasionalmente anche foneticamente per rappresentare particelle giapponesi. Il primo testo, il \"Kojiki\", risale all'inizio dell'VIII secolo, ed era scritto interamente in caratteri cinesi. La fine del giapponese antico coincide con la fine del periodo Nara nel 794. Il giapponese antico usa il sistema di scrittura \"man'y\u014dgana\", che impiega i \"kanji\" per i loro valori fonetici oltre che semantici. In base al sistema \"man'y\u014dgana\", si pu\u00f2 ricostruire che il giapponese antico avesse 88 sillabe distinte. I testi scritti con i \"man'y\u014dgana\" usano due diversi \"kanji\" per ciascuna delle sillabe ora pronunciate , , , , , , , , , , , , , , , , , , e . (Il \"Kojiki\" ne ha 88, ma tutti i testi successivi ne hanno 87. La distinzione tra \"mo1\" e \"mo2\" apparentemente fu persa immediatamente dopo la sua composizione). Questo insieme di sillabe si contrasse a 67 nel giapponese medio iniziale, sebbene alcune siano state aggiunte attraverso l'influenza cinese.\nA causa di queste sillabe extra, si \u00e8 ipotizzato che il sistema vocalico del giapponese fosse pi\u00f9 ampio di quello del giapponese moderno \u2013 forse conteneva fino a otto vocali. Secondo Shinkichi Hashimoto, le sillabe extra nel \"Man'y\u014dgana\" derivano da differenze tra le vocali delle sillabe in questione. Queste differenze indicherebbero che il giapponese antico avesse un sistema di otto vocali, in contrasto con le cinque vocali del giapponese pi\u00f9 tardo. Il sistema vocalico dovrebbe essersi contratto in qualche momento tra questi testi e l'invenzione dei \"kana\" (\"hiragana\" e \"katakana\") all'inizio del IX secolo. Secondo questa visione, il sistema a otto vocali del giapponese antico assomiglierebbe a quello delle famiglie delle lingue uraliche e altaiche. Tuttavia, non \u00e8 completamente certo che l'alternanza tra le sillabe rifletta necessariamente una differenza tra le vocali piuttosto che tra le consonanti \u2013 al momento, il solo fatto incontestato \u00e8 che sono sillabe diverse.\nIl giapponese antico non ha , ma piuttosto (preservata nel moderno \"fu\", ), che \u00e8 stato ricostruito in un anteriore *. Il \"Man'y\u014dgana\" ha anche un simbolo per , che si fonde con prima della fine del periodo.\nParecchie fossilizzazioni degli elementi grammaticali del giapponese antico rimangono in quello moderno \u2013 la particella del genitivo \"tsu\" (soppiantata dal moderno \"no\") \u00e8 preservata in parole come \"matsuge\" (\"ciglio\", lett. \"peli dell'occhio\"); i moderni \"mieru\" (\"essere visibile\") e \"kikoeru\" (\"essere udibile\") conservano quello che pu\u00f2 essere un suffisso mediopassivo -\"yu(ru)\" (\"kikoyu\" \u2192 \"kikoyuru\" (la forma attributiva, che sostitu\u00ec lentamente la forma ordinaria a partire dal tardo periodo Heian) &gt; \"kikoeru\" (tutti i verbi \"shimo-nidan\" nel giapponese moderno lo fanno); e la particella del genitivo \"ga\" rimane nella parlata intenzionalmente arcaica.\nPrimo giapponese medio.\nIl primo giapponese medio, detto anche \"giapponese medio iniziale\", \u00e8 il giapponese del periodo Heian, dal 794 al 1185. Esso vede una significativa influenza cinese sulla fonologia della lingua \u2013 le distinzioni di lunghezza diventano fonemiche sia per le consonanti sia per le vocali, e sono aggiunte serie di consonanti sia labializzate (ad es. \"kwa\") sia palatalizzate (\"kya\"). Il intervocalico si fonde con verso l'XI secolo. La fine del giapponese medio iniziale vede l'inizio di un mutamento dove la forma attributiva (giapponese \"rentaikei\") sostituisce lentamente la forma non flessa (\"sh\u016bshikei\") per quelle classi verbali dove le due erano distinte.\nTardo giapponese medio/giapponese tardomedio.\nIl tardo giapponese medio (detto anche giapponese tardomedio) copre gli anni dal 1185 al 1600 ed \u00e8 diviso normalmente in due sezioni, grosso modo equivalenti al periodo Kamakura e al periodo Muromachi, rispettivamente. Le forme posteriori di giapponese tardomedio sono le prime ad essere descritte da fonti non native, in questo caso i missionari gesuiti e francescani; e in tal modo vi \u00e8 una migliore documentazione della fonologia per il giapponese tardomedio che per le forme precedenti (ad esempio, l\"Arte da Lingoa de Iapam\"). Tra gli altri cambiamenti di suono, la sequenza si fonde in , in contrasto con ; \u00e8 reintrodotta dal cinese; e si fonde con . Alcune forme alquanto pi\u00f9 familiari ai parlanti del giapponese moderno cominciano ad apparire \u2013 la terminazione continuativa -\"te\" comincia a ridursi sul verbo (ad es. \"yonde\" per l'anteriore \"yomite\"), la -k- nella sillaba finale degli aggettivi cade (\"shiroi\" per l'anteriore \"shiroki\"); ed esistono alcune forme dove il giapponese standard moderno ha conservato la forma anteriore (ad es. \"hayaku\" &gt; \"hayau\" &gt; \"hay\u0254\u0254\", dove il giapponese moderno ha solo \"hayaku\", bench\u00e9 la forma alternativa sia preservata nel saluto standard \"o-hay\u014d gozaimasu\" \"buon giorno\"; questa terminazione si vede anche in \"o-medet\u014d\" \"congratulazioni\", da \"medetaku\").\nIl giapponese mediotardo ha i suoi prestiti linguistici dalle lingue europee \u2013 parole ora comuni prese a prestito dal giapponese in questo periodo includono \"pan\" (\"pane\") e \"tabako\" (\"tabacco\", ora \"sigaretta\"), entrambi dal portoghese.\nGiapponese moderno.\nIl primo giapponese moderno \u00e8 iniziato con il periodo Edo, che dur\u00f2 fra il 1603 e il 1868. A partire dal giapponese antico, il giapponese standard \"de facto\" era stato il dialetto di Kansai, specialmente quello di Kyoto. Tuttavia, durante il periodo Edo, Edo (ora Tokyo) si svilupp\u00f2 nella pi\u00f9 grande citt\u00e0 del Giappone, e il dialetto dell'era Edo divenne il giapponese standard. A partire dalla fine dell'isolamento autoimposto del Giappone nel 1853, il flusso di prestiti linguistici dalle lingue europee \u00e8 aumentato significativamente. Il periodo a partire dal 1945 ha visto un numero maggiore di parole prese in prestito dall'inglese, specialmente con riferimento alla tecnologia \u2014 ad esempio, \"pasokon\" (abbreviazione per \"personal computer\"); \"int\u0101netto\" (\"internet\") e \"kamera\" (\"macchina fotografica, fotocamera\"). A causa della grande quantit\u00e0 di prestiti linguistici inglesi, il giapponese moderno ha sviluppato una distinzione tra e , e tra e , con l'ultima che in ciascuna coppia si trova solo nei prestiti linguistici. La variet\u00e0 di giapponese parlata dopo il 1868 viene detta \"giapponese moderno\"\nFonologia.\nIn giapponese esistono cinque fonemi vocalici e ventisei fonemi consonantici differenti. Questi ultimi, per\u00f2, non si presentano mai da soli ma hanno sempre bisogno di una vocale a cui appoggiarsi (l'unica eccezione \u00e8 /\u0274/, che pu\u00f2 apparire isolato). Si usa dire a questo proposito che il giapponese \u00e8 una lingua sillabica: l'elemento fondamentale della parola non \u00e8 infatti la lettera, ma la mora. Le more sono composte sempre secondo lo schema [consonante] + [vocale] oppure secondo lo schema [consonante] + /j/ + [vocale]. Questo limita notevolmente la possibilit\u00e0 di comporre parole usando i fonemi.\nNella traslitterazione della scrittura giapponese (secondo i sistemi ufficiali Hepburn e Kunrei) sono impiegate soltanto ventidue delle ventisei lettere dell'alfabeto latino, cinque vocali e diciassette consonanti (alcune delle quali corrispondono a pi\u00f9 di un fonema).\nVocali.\nI fonemi vocalici giapponesi, in trascrizione IPA, sono /a/ /e/ /i/ /o/ /u/, che vengono abitualmente traslitterati rispettivamente come . L'unica vocale caratteristica della lingua giapponese \u00e8 la realizzazione di /u/ in [\u026f\u1d5d], fono arrotondato esolabiale.\nIn ambiente sordo, ovvero quando precedute e seguite da consonanti sorde o in fine di frase, la pronuncia di alcune vocali (principalmente /i/ e /u/, ma in alcuni parlanti anche /a/ e /o/) \u00e8 desonorizzata (con vibrazione delle corde vocali solo parziale o totalmente assente). L'accento regionale della zona del Kansai (\u014csaka, Ky\u014dto), molto caratteristico, invece tende a pronunciare marcatamente anche le vocali desonorizzate della lingua standard.\nAlcuni esempi (le vocali tra parentesi sono da pronunciare senza far vibrare le corde vocali):\nLe vocali possono essere allungate con la ripetizione della stessa o con l'aggiunta di altre vocali. Non esiste un accento tonico come concepito nelle lingue neolatine: l'accento potrebbe cadere su qualunque sillaba della parola in base alla musicalit\u00e0 che assume all'interno della frase.\nConsonanti.\nDi seguito vengono riportati i fonemi base, i foni (tra /.../) e gli allofoni (tra [...]) del consonantismo giapponese:\nI fenomeni pi\u00f9 comuni sono l'assimilazione di alcune consonanti e la sonorizzazione di altri in contesti vocalici.\nSistema di scrittura.\nIl sistema di scrittura giapponese si basa sui due \"kana\" (\"hiragana\" e \"katakana\"), alfabeti sillabici creati \u2014 secondo la tradizione \u2014 intorno al IX secolo dal monaco buddhista giapponese K\u016bkai (K\u014db\u014d Daishi), e sui \"kanji\" (caratteri di origine cinese), i sinogrammi.\nI primi due alfabeti sono composti ciascuno da 45 sillabe (che comprendono le vocali) e da una consonante, la N. Oltre a questi suoni \"seion\", \"puri\", ci sono venti suoni \"dakuon\" o \"impuri\" (ottenuti dalla \"nigorizzazione\", ovvero dall'aggiunta di due trattini chiamati \"nigori\" a destra dei caratteri, che sonorizza le consonanti), cinque suoni \"handakuon\" o \"semipuri\" (con un cerchietto, \"maru\", a destra dei caratteri) e trentasei suoni \"y\u014don\" o \"contratti\", derivati dalla combinazione di alcuni dei precedenti.\n\"Kana\".\nLo \"hiragana\" \u00e8 impiegato specialmente per i prefissi, i suffissi, le particelle (o posposizioni) \u2014 parti grammaticali giapponesi che non si rappresentano con i \"kanji\". Viene usato inoltre per trascrivere la pronuncia dei kanji (prendendo il nome di furigana), sia per motivi didattici (nel caso di kanji rari) sia per scrivere sul computer (ogni ideogramma \u00e8 scritto inizialmente come sequenza di segni hiragana e poi sostituito da uno dei kanji che hanno quella pronuncia).\nIl \"katakana\", in alcuni casi simile allo \"hiragana\", ma pi\u00f9 rigido e squadrato, \u00e8 attualmente impiegato soprattutto per trascrivere le parole di origine straniera (adattate naturalmente alla fonotassi giapponese: non tutti i suoni stranieri sono infatti presenti nell'alfabeto katakana, per esempio a causa del rotacismo). Inoltre pu\u00f2 essere usato quando si vuol dare una maggior enfasi a determinati termini giapponesi all'interno di un testo. Fra i giovani \u00e8 sempre pi\u00f9 diffuso l'uso dei katakana per scrivere sostantivi giapponesi dai kanji troppo difficili o antiquati. Vengono infine usati per la scrittura delle voci onomatopeiche.\nPer molti aspetti l'uso del \"katakana\" rispetto allo \"hiragana\" ha funzioni analoghe a quello del corsivo latino rispetto al tondo.\nI tre sistemi di scrittura \"hiragana\", \"katakana\" e \"kanji\" vengono utilizzati contemporaneamente nello stesso testo: i \"kanji\" per le radici della maggior parte dei verbi, degli aggettivi, dei pronomi, dei sostantivi e dei nomi propri giapponesi; lo \"hiragana\" per suffissi, desinenze, ausiliari e posposizioni, ma pu\u00f2 essere usato anche in sostituzione dei \"kanji\", soprattutto nel caso di testi informali o destinati ai bambini che ancora non hanno imparato molti dei \"kanji\"; il \"katakana\" \u00e8 invece utilizzato per scrivere le onomatopee, le parole straniere e in certi casi le parole alle quali si desidera dare particolare rilievo all'interno di una frase. Per esempio si considerino i diversi modi in cui la frase \"Watashi wa Mirano e ikimasu\" (\"Io vado a Milano\") pu\u00f2 essere scritta:\n\u79c1\u306f\u30df\u30e9\u30ce\u3078\u884c\u304d\u307e\u3059\u3002\n\u308f\u305f\u3057\u306f\u30df\u30e9\u30ce\u3078\u3044\u304d\u307e\u3059\u3002\nIl pronome personale \"watashi\" (io) e la radice \"i\" del verbo \"iku\" (andare) possono essere scritti sia con i rispettivi \"kanji\" (\u79c1: \"watashi\", \u884c: \"i\") che con il loro equivalente \"hiragana\" (\"watashi\": \u308f\u305f\u3057, \"i\": \u3044) come nel secondo esempio perch\u00e9 sono rispettivamente un pronome e una radice verbale. La parola \"Mirano\" (Milano) va scritta in \"katakana\" in quanto parola straniera: \u30df\u30e9\u30ce; mentre per scrivere la posposizione \"e\" (\u3078), la desinenza verbale \"ki\" (\u304d) e l'ausiliare di cortesia \"masu\" (\u307e\u3059) si utilizza sempre e comunque lo \"hiragana\".\nKanji (caratteri cinesi), radicali Kangxi, paleografia e lettura on dal Primo Cinese Medio.\nI \"kanji\" (letteralmente \"Caratteri della dinastia Han\", dinastia cinese dal 206 a.C. al 200 d.C.) sono propriamente caratteri di origine cinese. Sono pi\u00f9 di 50.000, ma quelli considerati di uso comune, gli \"shinjitai\", sono solo 2238. I \"kanji\" sono formati da uno dei 214 radicali detti Radicali Kangxi (in giapponese, \"K\u014dki Bushu\") e da altri elementi riconducibili ad altri \"kanji\". I radicali, a loro volta, sono dei \"kanji\" a s\u00e9 che solitamente non hanno molti tratti. \u00c8 importante riconoscere i radicali perch\u00e9 aiutano nella comprensione dei \"kanji\": infatti questi hanno un significato preciso e varie pronunce (di solito da una a tre) a seconda della loro posizione nelle parole. Adottando gli ideogrammi cinesi, i giapponesi hanno importato anche la loro pronuncia, detta \"on\", modificata secondo la propria fonetica, specialmente per le parole composte, data la brevit\u00e0 di tali pronunce (la lingua cinese scritta di epoca classica era di fatto quasi totalmente monosillabica).\nEsempio: la parola \"yasumi\" (\u4f11\u307f) significa \"riposo, vacanza\", e il \"kanji\" \u00e8 composto dal radicale di \"persona\" (\u4eba) e da \"albero\" (\u6728), il secondo carattere (\u307f) \u00e8 la sillaba \"mi\" in \"hiragana\".\nDei radicali Kangxi/K\u014dki Bushu esiste una ricostruzione, in cui si spiega da cosa deriva il disegno osservando le prime versioni dei sinogrammi in Cina, reperibili sulle ossa oracolari (piastre di tartaruga e scapole di bue incise e/o trapanate) messe sul fuoco a crepare per effettuare le piromanzie (ossia plastromanzie e scapulomanzie, delle divinazioni sul futuro). Le prime ossa oracolari risalgono al 1250 a.C., in cui si parlava il cinese antico (di cui esistono ricostruzioni, e.g. Baxter-Sagart, 2014). Le versioni successive sono attestate nei bronzi Shang e Zhou (vasi, bacinelle, piccoli contenitori, specchi, bracieri, pettini...). I radicali Kangxi, che sono i mattoncini della scrittura, si possono affiancare a una ricostruzione filologica dei sinogrammi pi\u00f9 diffusi (erano usati pure in giapponese, coreano e vietnamita, le lingue della sinosfera, le \"ligue sino-xeniche\" come le ha battezzate Samuel Martin nel 1953). Lo studio della lettura on, cio\u00e8 quella sino-giapponese, si pu\u00f2 affiancare alle ricostruzioni del Primo Cinese Medio/Early Middle Chinese/EMC (e.g. Baxter, 2011), che spiega l'origine della lettura on, le letture delle altre lingue sino-xeniche (vedi hanja e Han tu' nel sistema Chu' Nom) e la pronuncia di molti dialetti meridionali cinesi conservativi come il cantonese/dialetto Yue, il dialetto Wu (il pi\u00f9 prestigioso \u00e8 lo shanghainese), i Minnan (che includono gli Hokkien) e l'Hakka/Kejiahua.\nTraslitterazione o \"r\u014dmaji\".\nIl \"r\u014dmaji\" (letteralmente \"Segni di Roma\") \u00e8 il sistema di traslitterazione dal giapponese ai caratteri latini. Ci sono pi\u00f9 tipologie di \"r\u014dmaji\": i pi\u00f9 usati sono il sistema Hepburn e il sistema Kunrei. Qui viene usato il sistema Hepburn, che si differenzia dal Kunrei solo per qualche sillaba e per la scrittura dei suoni contratti. Il primo si avvicina di pi\u00f9 alla pronuncia; il secondo \u00e8 pi\u00f9 schematico (dove lo Hepburn scrive \"ta, chi, tsu, te, to\", il Kunrei scrive \"ta, ti, tu, te, to\"). Attenzione: i giapponesi non usano mai il \"r\u014dmaji\" per scrivere (anche se da tempo si \u00e8 diffuso il modo di scrivere occidentale in orizzontale \"sinistra-destra\" e \"alto-basso\", al posto del \"classico\" \u2014 e naturalmente tuttora impiegato \u2014 sistema di scrittura verticale \"alto-basso\" e \"destra-sinistra\". Il r\u014dmaji \u00e8 comunque insegnato nelle scuole perch\u00e9 attraverso la sillabazione in caratteri romani si possono scrivere i testi in giapponese su apparecchi elettronici, come computer e telefoni.\nConvenzioni ortografiche.\nSolo tre particelle hanno una pronuncia irregolare: \u306f (ha) che si pronuncia \"wa\", \u3092 (wo) che si pronuncia \"o\" e \u3078 (he) che si pronuncia \"e\". Queste letture irregolari si applicano solo quando il fonema \u00e8 usato come particella. Nel caso di \u306f ci sono anche altre poche eccezioni dovute a rimanenze arcaiche della particella d'argomento in parole ormai indipendenti, per esempio \u3067\u306f\u3042\u308a\u307e\u305b\u3093 (\"dewa arimasen\", \"non \u00e8\") o \u3053\u3093\u306b\u3061\u306f (\"konnichiwa\", \"buongiorno\"). La sillaba \u3092 \u00e8 esclusivamente particella e non compare in nessun'altra parola giapponese.\nScrivere senza spazi.\nGli spazi nella lingua giapponese sono un'introduzione piuttosto recente ad uso dei bambini e di coloro che devono apprendere la lingua iniziando dagli alfabeti sillabici. A volte la divisione fra parola e parola si basa su metodi meramente convenzionali (alcuni legano le particelle ai nomi che li precedono, altri no, stesso discorso per la desinenza \"-masu\" dei verbi nella forma di cortesia). In realt\u00e0 l'alternanza di kanji e hiragana fa s\u00ec che ci sia un'alternanza delle parti del discorso pienamente distinguibile. Dopo ogni sostantivo (scritto in kanji) segue una particella in hiragana; anche verbi e aggettivi hanno una prima parte in kanji e una desinenza in hiragana. Conoscendo questa struttura diventa semplice delimitare una parola dall'altra.\nPronuncia in dettaglio.\nNella tabella sottostante si spiega la pronuncia in giapponese, suono per suono, tale per cui i suoni sono poi combinabili tra loro. Sotto la tabella si forniscono alcune informazioni sugli allungamenti vocalici, sui dittonghi arcaici e su alcuni accomodamenti dal Primo Cinese Medio.\nA questi suoni, si aggiunge la nozione di allungamento vocalico: quando due vocali identiche sono scritte di fila, si pronuncia un'unica vocale che dura leggermente di pi\u00f9: \u3042\u3042 \"aa\" /a:/, \u3044\u3044 \"ii\" /i:/, \u3046\u3046 \"uu\" /\u026f:/, \u3048\u3048 \"ee\" /e:/ (anche la scrittura \u3048\u3044 \"ei\" si legge /e:/), \u304a\u304a \"oo\" /o:/. Nel sistema Hepburn l'allungamento vocalico viene sempre indicato con un trattino orizzontale detto \"macron\" sopra una singola vocale nel caso in cui in giapponese sia usato il ch\u014donpu (\u30fc) o per le scritture \"aa\", \"uu\", \"ee\", \"oo\", \"ou\": \u0101, \u012b, \u016b, \u0113, \u014d; le scritture \"ii\" ed \"ei\" vengono sempre indicate per esteso. Un ultimo e diffusissimo allungamento vocalico \u00e8 presente nella combinazione \u304a\u3046. La combinazione \"ou\" si romanizza \u014d e si pronuncia /o:/. la -u finale deriva dall'accomodamento finale di -/\u014b/ in cinese (conservato tuttora dal Primo Cinese Medio e Old Chinese), reso come */\u0169/ nasalizzato, poi /\u026f\u0303/ e infine assimilatosi. Un esempio famoso \u00e8 il nome dell'odierna capitale del Giappone, T\u014dky\u014d \u6771\u4eac \u3068\u3046\u304d\u3087\u3046, anticamente detta \"Edo\" \u6c5f\u6238. Oppure, deriva dalla mutazione di \"-au\" e \"-eu\" in \"-ou\", tale per cui l'accomodamento della pronuncia cinese si allontana da quella originale. Questo allungamento, insieme a \"\u016b\", \u00e8 l'allungamento vocalico pi\u00f9 diffuso in giapponese.\nIl secondo, \"\u016b\" (\u3046\u3046, \u3086\u3046), si trova facilmente nei kanji (esattamente come \"\u014d\"), cio\u00e8 i sinogrammi presi a prestito dai giapponesi, e deriva dall'accomodamento dello stop senza rilascio udibile di suono *-p del Primo Cinese Medio: fu adattato come -fu, dopodich\u00e9 la consonante \u00e8 caduta ed \u00e8 rimasta solo a \"u\", che in svariati casi forma questo allungamento vocalico. La *-p \u00e8 individuabile in coreano, cantonese, vietnamita e in svariati dialetti cinesi onservativi come il cantonese (famiglia Yue) e svariati Minnan (e.g. l'Amoy Hokkien, il taiwanese, il Teochew, il Quanzhou, lo Shangtou e l'Hakka). Altri allungamenti vocalici presenti in parole native giapponesi derivano da cadute di consonanti, sillabe interne o semivocali durante l'evoluzione della lingua.\nMolti altri suoni che sono diventati sillabe derivano da accomodamenti della pronuncia del Primo Cinese Medio in giapponese (*-t, *-k) e sono reperibili nei kanji, ma non costituiscono casi particolari da prendere in analisi.\nTutti i dittonghi che iniziano con w-, se reperiti nei kanji, sono pure accomodamenti dal Primo Cinese Medio ed esistevano gi\u00e0 durante l'Old Japanese (la pronuncia della vocale era unica). Oggi, in tutto il vocabolario giapponese, questi dittonghi sono spariti eccetto per \"wa\". In katakana, degli esempi di sillabe con questi dittonghi arcaici, utili per fare paragoni con le lingue sino-xeniche, per ricostruire il Primo Cinese Medio o per sbrogliare delle mancate corrispondenze nella pronuncia tra giapponese e lingue sino-xeniche, sono \u30b0\u30ef(\u30f3) gwa(n), \u30af\u30ef(\u30f3) kwa(n), \u30b0\u30f1(\u30f3) gwe(n), \u30af\u30f1(\u30f3) kwe(n), \u30f1(\u30f3) we(n), \u30f0\u30f3 wi(n).\nGrammatica.\nParti del discorso.\nLe parti del discorso presenti nella lingua giapponese sono cinque: sostantivo (\u540d\u8a5e \"meishi\"), verbo (\u52d5\u8a5e \"d\u014dshi\"), aggettivo (\u5f62\u5bb9\u8a5e \"keiy\u014dshi\"), avverbio (\u526f\u8a5e \"fukushi\"), particella (\u52a9\u8a5e \"joshi\"). Quest'ultima categoria racchiude le definizioni italiane di preposizione (\u524d\u7f6e\u8a5e \"zenchishi\"), congiunzione (\u63a5\u7d9a\u8a5e \"setsuzokushi\") e interiezione (\u611f\u5606\u8a5e \"kantanshi\" opp. \u611f\u52d5\u8a5e \"kand\u014dshi\"). I pronomi (\u4ee3\u540d\u8a5e \"daimeishi\") non esistono come categoria a s\u00e9 stante, ma sono trattati secondo i casi come sostantivi o come aggettivi. Gli articoli (\u51a0\u8a5e \"kanshi\") sono del tutto inesistenti. Alle cinque categorie, si possono aggiungere i classificatori (\u52a9\u6570\u8a5e \"jos\u016bshi\") e i numerali( \u6570\u5b57\" s\u016bji\").\nSostantivi.\nIl sostantivo giapponese, nella maggior parte dei casi, non presenta distinzioni di genere e numero: \"sensei\" significa indistintamente \"maestro\", \"maestra\", \"maestri\" o \"maestre\". Quando si vuole caratterizzare un nome di persona secondo il genere, si possono far precedere le specificazioni \"otoko no\" (\u7537\u306e, maschio) e \"onna no\" (\u5973\u306e, femmina): \"Ko\" (bambino) diviene perci\u00f2 \"otoko no ko\" (bambino maschio, ragazzo) oppure \"onna no ko\" (bambina, ragazza) a seconda dei casi. Un ristretto numero di sostantivi presenta una forma plurale ottenuta per raddoppiamento (con eventuale sonorizzazione della consonante), che pu\u00f2 essere considerata alla stregua di un nome collettivo: \"hito\" (\u4eba, persona) diviene \"hitobito\" (\u4eba\u3005, persone, gente).\nPronomi personali.\nRientrano fra i sostantivi anche i pronomi personali, che presentano numerose forme per ciascuna persona (utilizzate a seconda del contesto per esprimere il grado di familiarit\u00e0 fra i parlanti):\nLo stesso, con l'aggiunta del suffisso -\u305f\u3061 \"-tachi\", vale per gran parte delle forme plurali. il suffisso per formare i pronomi plurali si scrive solitamente in kana e il kanji relativo \u00e8 \u9054. L'eccezione \u00e8 \"noi\", che si pu\u00f2 rendere anche con il raddoppio \u6211\u3005o \u543e\u3005, ware-ware. Il suffisso del plurale -tachi non si usa per\u00f2 con la terza persona, in cui invece si usa -ra \u3089, che si scrive di solito in kana e in kanji equivale a \u7b49 come contrassegno di pluralit\u00e0. A questo suffisso si collega la seconda eccezione, cio\u00e8 un secondo modo irregolare di dire \"noi\", \u6211\u3089 o \u543e\u3089 warera. La terza e ultima \u00e8 \u4ffa\u3089 warera (\"noi\"). Un pronome in disuso \u00e8 il plurale maiestatis \"Noi\", usato dall'Imperatore del Giappone per dire \"io\", che \u00e8 \u6715 \u3061\u3093 chin.\nAlcune precisazioni:\nLe tre tipologie di verbi in giapponese.\nI verbi in giapponese si dividono in tre macro-aree: verbi di 1\u00aa classe/tipo I/verbi godan/verbi forti/verbi a cinque uscite/verbi in-u, verbi di 2\u00aa classe/tipo II/verbi ichidan/verbi a una uscita/verbi deboli/verbi in -iru e -eru, verbi irregolari. In sintesi, i tre gruppi sono verbi godan, ichidan (e qualche falso amico tra le prime due classi) e irregolari. Per la precisione, escludendo le eccezioni:\nIn sintesi, i verbi irregolari, di origine solitamente arcaica, sono suru/-suru, kuru, aru (per oggetti), iku/yuku e dearu/da. Tutti gli altri sono regolari e sono ichidan (-iru, -eru) o, per eliminazione, sono godan, cio\u00e8 la maggioranza. I falsi amici sono perlopi\u00f9 verbi in -iru che in realt\u00e0 sono godan siccome -iru non \u00e8 parte dell'okurigana (in circa 2/3 dei verbi in -iru sono in realt\u00e0 godan): osservare bene come \u00e8 scritto pu\u00f2 essere d'aiuto.\nIl verbo giapponese presenta una coniugazione che permette di distinguere il modo e il tempo dell'azione (presente/futuro e passato) e due aspetti (azione finita e azione non finita/in corso, cio\u00e8 aspetto perfettivo e imperfettivo), ma non la persona. Quest'ultima si d\u00e0 per scontata o si indica come si fa in inglese. La coniugazione segue le regole proprie delle lingue agglutinanti: i suffissi si uniscono alla radice del verbo senza fondersi e contengono ciascuno un'unica informazione semantica. Si inseriscono come esempio le coniugazioni di due verbi:\n1) \"taberu\", mangiare (verbo ichidan: l'okurigana finisce in -beru e conserva sempre la /e/)\n2)\"kaku\", scrivere (verbo godan)\nElenchiamo di seguito i suffissi pi\u00f9 comuni:\nIl suffisso \"nai\" si coniuga come un aggettivo, mentre il suffisso \"reru\", \"ru\" e \"seru\" si coniugano come normali verbi \"ichi-dan\".\nIn tabella diamo la coniugazione completa di due verbi \"ichi-dan\" e di nove verbi \"go-dan\" (si presti attenzione alle modifiche eufoniche, evidenziate dal grassetto; ad esse si aggiungono dette palatalizzazioni):\nDiamo anche la coniugazione di \"suru\" (fare) e \"kuru\" (venire), due verbi irregolari giapponesi, della copula \"da\" (contrazione di \"dearu\") e del suffisso \"masu\":\nLe forme dubitative di \"da\" e \"masu\" (rispettivamente \"dar\u014d\" e \"mash\u014d\") sono frequentemente usate, la prima per esprimere l'incertezza nel futuro (viene posposta alla forma non caratterizzata dei verbi: \"taberu dar\u014d\", forse manger\u00f2), la seconda per esprimere un'esortazione gentile (\"tabemash\u014d\", mangiamo).\nAggettivi in giapponese.\nIn giapponese esistono quattro gruppi di aggettivi: aggettivi terminanti in -i, in -na, gli attributivi/prenominali e gli irregolari/aventi una versione arcaica. Per la precisione:\nNelle grammatiche, le due varianti della classe di aggettivi coniugabili in -na sono sporadicamente trattate e sono gli \"aggettivi in -taru\" (\u30c8\u30fb\u30bf\u30eb\u5f62\u5bb9\u52d5\u8a5e to, taru keiy\u014dd\u014dshi) e gli \"aggettivi in -naru\" (\u30bf\u30eb\u30c8\u578b\u6d3b\u7528 taruto-kata katsuy\u014d), cio\u00e8 un piccolo numero di aggettivi che invece di prendere -na prendono -taru e -naru quando si usano in funzione attributiva (quelli in -taru, se usati come avverbio, prendono -to invece di -ni). Entrambi i gruppi sono nati durante l'Old Japanese.\nGli aggettivi giapponesi possono essere utilizzati come attributi o predicati nominali. Si osservi l'esempio con l'aggettivo \"samui\" (freddo):\nIn tutti i casi si pu\u00f2 immaginare che il verbo \"essere\" sia incluso nell'aggettivo che termina in -i, unico tipo di aggettivo che subisce vere e proprie variazioni morfologiche.\nRiportiamo in tabella le due coniugazioni:\nL'ausiliare negativo \"nai\", gi\u00e0 incontrato con i verbi, si coniuga come un normale aggettivo in \"i\". Per questo motivo la coniugazione completa di un verbo, che comprende anche tutte le forme gentili e tutte le forme negative, \u00e8 sviluppata utilizzando anche alcune forme della coniugazione dell'aggettivo (evidenziate in grassetto):\nAvverbi.\nGli avverbi giapponesi, come gi\u00e0 accennato, si formano per lo pi\u00f9 dagli aggettivi, cambiando la desinenza da \"i\" in \"ku\" (per i veri aggettivi) e da \"na\" in \"ni\" (per gli aggettivi impropri):\nAltri avverbi sono indipendenti dagli aggettivi, e la loro forma pu\u00f2 variare (\"zenbu\", completamente; \"ima\", ora). Frequenti sono le forme avverbiali raddoppiate, spesso con curiosi effetti onomatopeici (\"tabitabi\", a volte; \"pikapika\", in modo scintillante; \"nikoniko\", con il sorriso)\nNumerali.\nI numerali hanno due letture in giapponese, come gran parte dei kanji: lettura cinese/on'yomi e lettura giapponese nativa/kun'yomi. Nel sistema di numerazione giapponese i numeri elevati, dopo la serie con -tsu, sono sinonimi della lettura cinese e il loro utilizzo \u00e8 facoltativo: semplicemente, l'uso della pronuncia giapponese li rende pi\u00f9 informali. Quanto ai primi numeri con lettura doppia, l'utilizzo di una lettura al posto di un'altra dipende per esempio dal classificatore (vedi avanti): alcuni classificatori prendono una specifica lettura dei numeri. Un fenomeno analogo avviene pure in coreano, dove esiste una doppia lettura dei numerali: sino-coreana e coreana nativa.\nLa tabella spiega anche alcuni tratti culturali giapponesi intorno ai numeri: il numero 4 e 9, \"shi\" e \"ku\", sono sfortunati perch\u00e9 la pronuncia on'yomi \u00e8 uguale a \"shi\" e \"ku\" \u6b7b \u82e6 , \"morte\" e \"sofferenza\". In giapponese viene anche usato il kanji \u4e21 (\u308a\u3087\u3046), una modifica del sinogramma \u4e24 (liang3). In giapponese, oggi \u00e8 un prefisso che indica il concetto di \"entrambi\" (e.g. \u308a\u3087\u3046\u3061\u3044\u304d \u4e21\u5730\u57df, \"entrambi i territori\"). In pi\u00f9, ha dei significati arcaici oggi in disuso (per esempio, poteva essere usato come classificatore per i vestiti) e si usa come classificatore per i carri armati. Sempre tra i kanji, si pu\u00f2 reperire anche \u96d9 \u30bd\u30a6, che in cinese si semplifica come \u53cc (shuang1). In giapponese, \u00e8 uno dei classificatori che indica il concetto di paio. In cinese moderno, sia \u4e24 che \u53cc sono usatissimi: il primo indica il numero \"due\" come quantit\u00e0 e non concetto astratto (e.g. quando si leggono le operazioni matematiche, quando si declama il proprio numero di telefono, numero civico, il giorno due, il mese di febbraio, l'anno due a.C./d.C. ecc.). Shuang1 invece \u00e8 un classificatore che indica la coppia e gli oggetti in coppia, insieme a \u5bf9 dui4. I due caratteri sono in uso pure in coreano, ma liang3 non \u00e8 numerale, come non lo \u00e8 nemmeno in giapponese. Liang3 ha pure, in cinese, una versione colloquiale che non prende il classificatore, lia3 (\u4fe9, arcaicheggiante \u5006). In giapponese (\u308d\u3046 , \u308a\u3087\u3046) e coreano, questo sinogramma non \u00e8 in uso.\nClassificatori.\nI classificatori sono delle sillabe aventi la versione in kanji e perlopi\u00f9 sino-giapponesi che indicano una quantit\u00e0, anche laddove non serve una parola simile (e.g. un litro di latte, un sacco di riso, tre persone &gt; \"tre-unit\u00e0-di persone\"). Ogni parola o gruppo di parole ha il suo classificatore. Il classificatore \u00e8 presente anche in cinese, coreano e vietnamita e alcuni classificatori coincidono tra loro sia in scrittura che modalit\u00e0 d'utilizzo.\nI numeri ordinali combinati con i classificatori si ottengono aggiungendo \u76ee -me dopo il classificatore. Per esempio, \"prima volta\" si scrive e pronuncia \u4e00\u56de\u76ee ikkaime. Tuttavia, l'ordinale non \u00e8 sempre necessario laddove si usa nelle altre lingue, fenomeno che si ritrova pure in coreano e cinese. In queste due lingue, l'ordinale si ottiene con la sillaba \u7b2c, che in cinese \u00e8 un prefisso (e.g. \"prima volta\" \u7b2c\u4e00\u6b21, \u7b2c\u4e00\u56de se colloquiale).\nParticelle.\nLe particelle giapponesi svolgono diverse funzioni all'interno della frase:\nParticelle di caso.\nIn giapponese il caso dei sostantivi \u00e8 sempre espresso attraverso la posposizione di particelle. Alcune di queste particelle (per lo pi\u00f9 quelle per il soggetto, il complemento oggetto e il complemento di termine) vengono talvolta tralasciate nel linguaggio colloquiale. Le particelle di caso sono nove: \"ga\", \"o(a volte scritto come wo)\", \"no\", \"ni\", \"e\", \"de\", \"kara\", \"made\", \"yori\". Di seguito elenchiamo le loro funzioni principali.\nParticelle enfatiche.\nAlcune particelle, dette \"enfatiche\" non sono utilizzate per indicare il caso, ma piuttosto per focalizzare l'attenzione su qualche elemento della frase. Esse si presentano in sostituzione di \"ga\" e \"o\" oppure in aggiunta alle altre particelle di caso. Le pi\u00f9 importanti sono \"wa\" e \"mo\", descritte di seguito.\nParticelle finali.\nSoprattutto nel linguaggio parlato, si tende a sottolineare l'intonazione di un periodo aggiungendo una o pi\u00f9 particelle finali. La scelta di queste particelle dipende dal sesso di chi parla e dall'intento espressivo che si vuole ottenere. Ricordiamo di seguito le pi\u00f9 importanti.\nSintassi.\nLa struttura della frase giapponese obbedisce al seguente schema generale:\nIn giapponese tutto ci\u00f2 che \u00e8 superfluo viene solitamente tralasciato. Il soggetto, per esempio, viene espresso soltanto nei casi in cui la sua mancanza renderebbe il messaggio incomprensibile. Questa caratteristica, unita alla tendenza a mettere in risalto ci\u00f2 che \u00e8 secondario, fa s\u00ec che l'espressione del pensiero in giapponese risulti generalmente pi\u00f9 sfumata e ambigua di quanto non avvenga in italiano.\nModelli di proposizioni.\nFrase copulativa: utilizza la copula \"da\"(colloquiale) / \"desu\"(formale) che pu\u00f2 essere tradotta come \"essere\".\nFrase esistenziale: utilizza i verbi \"imasu\" e \"arimasu\" (esserci, esistere), il primo per gli esseri animati, il secondo per quelli inanimati. Essi sono di solito scritti solo in kana, rispettivamente \u3044\u307e\u3059 e \u3042\u308a\u307e\u3059, ma anche se raramente \u00e8 possibile vederli scritti come \u5c45\u307e\u3059 e \u6709\u308a\u307e\u3059.\nModelli di periodo.\nPeriodo causale: \u00e8 costituito da una proposizione principale e da una proposizione subordinata causale.\nProposizione finale: quella che in italiano \u00e8 una proposizione finale si traduce in giapponese con una proposizione seguita dal termine \u305f\u3081\u306b \"tame ni\" o semplicemente \u306b \"ni\" qualora il verbo della reggente sia un verbo di movimento.\nProposizione relativa: a differenza delle lingue indoeuropee che fanno frequente uso di pronomi relativi, il giapponese non ne fa uso e la proposizione relativa precede immediatamente il sostantivo al quale si riferisce, la funzione logica che dovrebbe essere ricoperta dal pronome relativo \u00e8 spesso deducibile dal contesto:"}
{"id": "8647", "revid": "123955747", "url": "https://it.wikipedia.org/wiki?curid=8647", "title": "Spin", "text": "In meccanica quantistica lo spin (letteralmente \"giro\", \"rotazione\" in inglese) \u00e8 una grandezza, o numero quantico, associata alle particelle, che concorre a definirne lo stato quantico.\nLo spin \u00e8 una forma di momento angolare, avendo di tale entit\u00e0 fisica le dimensioni e, pur non esistendo una grandezza corrispondente in meccanica classica, per analogia richiama la rotazione della particella intorno al proprio asse (viene anche definito come \"momento angolare intrinseco\"). \u00c8 necessario chiarire per\u00f2 che lo spin non \u00e8 associato a una reale rotazione della particella secondo il comune concetto applicato agli oggetti macroscopici; infatti i fotoni o gli elettroni, che sono considerati puntiformi, possiedono uno spin. Inoltre, a differenza della rotazione classica, nel caso di valore semintero lo spin viene descritto da un oggetto a due componenti (spinore) anzich\u00e9 da un vettore, rispetto al quale si trasforma ruotando le coordinate con un procedimento differente.\nLo spin non era previsto dalla meccanica quantistica non relativistica, dove fu introdotto come grandezza ad hoc; \u00e8 invece previsto dalla versione relativistica tramite l'equazione di Dirac.\nStoria.\nLo spin venne scoperto nel contesto dell'emissione spettrale dei metalli alcalini terrosi. Nel 1924, Wolfgang Pauli (probabilmente il pi\u00f9 influente fisico nella teoria dello spin) introdusse ci\u00f2 che chiam\u00f2 un \"grado di libert\u00e0 quantico a due valori\" associato con gli elettroni del guscio esterno. Questo permise di formulare il principio di esclusione di Pauli, che stabiliva che due elettroni non possono condividere gli stessi valori quantici.\nL'interpretazione fisica del \"grado di libert\u00e0\" di Pauli era inizialmente sconosciuta. Ralph Kronig, uno degli assistenti di Alfred Land\u00e9, sugger\u00ec, agli inizi del 1925, che venisse prodotto dall'auto-rotazione degli elettroni. Quando Pauli venne a conoscenza dell'idea, la critic\u00f2 severamente, notando che l'ipotetica superficie dell'elettrone avrebbe dovuto muoversi pi\u00f9 velocemente della velocit\u00e0 della luce per poter ruotare abbastanza rapidamente da produrre il necessario momento angolare, contravvenendo cos\u00ec alla teoria della relativit\u00e0.\nNell'autunno del medesimo anno lo stesso pensiero venne a due giovani fisici olandesi, George Uhlenbeck e Samuel Goudsmit. Su consiglio di Paul Ehrenfest pubblicarono i loro risultati, che incontrarono una risposta favorevole specialmente dopo che L.H. Thomas riusc\u00ec a risolvere una discrepanza tra i loro calcoli (e quelli non pubblicati di Kronig) e i risultati sperimentali. Questa discrepanza era dovuta alla necessit\u00e0 di prendere in considerazione l'orientamento della microstruttura tangente all'elettrone, in aggiunta alla sua posizione. L'effetto aggiunto dalla tangente \u00e8 additivo e relativistico (ovvero svanisce se formula_1 va all'infinito) ed \u00e8 pari, ma con segno opposto, a un mezzo del valore ottenuto se non si considera l'orientamento dello spazio tangente. Quindi l'effetto combinato differisce da quest'ultimo per un fattore due (precessione di Thomas).\nNonostante le sue obiezioni iniziali, Pauli formalizz\u00f2 la teoria dello spin nel 1927 usando la neonata meccanica quantistica. Egli introdusse l'uso delle matrici di Pauli come rappresentazione degli operatori di spin e una funzione d'onda a due componenti (spinore). La teoria di Pauli era non-relativistica. Nel 1928 Paul Dirac pubblic\u00f2 la sua equazione, che descrive l'elettrone relativistico. In essa viene usato per la funzione d'onda dell'elettrone uno spinore a quattro componenti conosciuto come spinore di Dirac. Nel 1940 Pauli dimostr\u00f2 il teorema spin-statistica, che enuncia che i fermioni hanno spin semintero e i bosoni spin intero.\nSpin e funzione d'onda.\nLo spin posseduto da ogni particella ha un valore \"s\" fissato che dipende solo dal tipo di particella e che non pu\u00f2 essere alterato in nessun modo. Il teorema spin-statistica enuncia che le particelle con spin intero (fotoni, gluoni e bosoni W e Z con spin uguale a formula_2 o l'ipotetico gravitone con spin uguale a formula_3) corrispondono ai bosoni, descritti dalla statistica di Bose-Einstein, e le particelle con spin semintero (elettroni, neutrini e quark con spin uguale a formula_4) corrispondono ai fermioni, che seguono la statistica di Fermi-Dirac.\nPer le particelle che possiedono spin la descrizione dello stato attraverso la funzione d'onda deve poter determinare anche la probabilit\u00e0 che lo spin della particella abbia un valore determinato se viene misurato, cio\u00e8 abbia una direzione stabilita nello spazio. La funzione d'onda che descrive uno stato formula_5 comprende sia le variabili spaziali che di spin e si scrive:\nIn accordo con l'interpretazione probabilistica della funzione d'onda, il modulo quadro della funzione d'onda:\nrappresenta la densit\u00e0 di probabilit\u00e0 di trovare la particella nella posizione formula_8 con valore determinato dello spin formula_9. Pertanto\nrappresenta la probabilit\u00e0 che la particella abbia posizione formula_8 con spin determinato. La condizione di normalizzazione si scrive:\nSpin come momento angolare.\nQuando vengono applicati alla rotazione spaziale, i principi della meccanica quantistica enunciano che i valori osservati del momento angolare (autovalori dell'operatore del momento angolare) sono ristretti a multipli interi o semi-interi di formula_13 (costante di Planck ridotta). Questo vale anche per lo spin: essendo un momento angolare, esso possiede tutte le propriet\u00e0 del momento angolare, e la trattazione matematica sar\u00e0 analoga.\nL'operatore di spin viene indicato con il simbolo formula_14, e le relazioni di commutazione fondamentali sono:\ndove formula_17.\nDal momento che formula_18 e formula_19 commutano, essi hanno gli stessi autostati, che indichiamo con formula_20, dove si \u00e8 scelta la componente lungo formula_21 perch\u00e9 possiamo sempre scegliere di porci con il sistema di riferimento in modo opportuno. \u00c8 possibile quindi scrivere le equazioni agli autovalori:\ndove formula_24 \u00e8 un numero non negativo intero o semintero che pu\u00f2 assumere i valori {formula_25}, mentre formula_26 pu\u00f2 assumere i valori {formula_27} cio\u00e8 ha formula_28 valori.\nCaso di spin \u00bd.\nIl caso pi\u00f9 importante \u00e8 quello in cui il numero quantico di spin \u00e8 formula_4, caratteristico di tutti i fermioni conosciuti: una interpretazione intuitiva e semplicistica dello spin \u00bd \u00e8 immaginare l'elettrone in rotazione su un nastro di M\u00f6bius e che quindi ritrova la sua posizione dopo una rotazione di 720 gradi. Con spin formula_30 la particella manterr\u00e0 sempre la stessa direzione di rotazione mentre con spin formula_2 la ritrover\u00e0 dopo 360 gradi. Analogamente spin formula_32 dopo 240 gradi e spin formula_3 dopo 180 gradi.\nNel caso di spin formula_4 gli autovalori formula_24 e formula_26 valgono rispettivamente formula_4 e formula_38, e dall'equazione agli autovalori si trovano immediatamente le espressioni dei relativi operatori formula_18 e formula_40:\nPer costruire le altre componenti si introducono, in analogia col momento angolare, gli operatori di innalzamento e abbassamento:\nche hanno espressione matriciale:\ni quali innalzano o abbassano di formula_13 l'autovalore di formula_40.\nDalla definizione di formula_47 si ottengono le espressioni di formula_48 e formula_49:\nSi ottiene quindi che gli operatori di spin si scrivono:\ndove formula_53 sono le matrici di Pauli.\nFormalismo a due componenti di Pauli.\nScelti come vettori di base nel caso di spin formula_4 i vettori\ncon i rispettivi bra di base:\nper un vettore di stato arbitrario formula_59 si ha:\nSi possono introdurre gli spinori di rango formula_3 come:\nComposizione di due spin 1/2.\nSe si vogliono combinare due momenti angolari di spin si definisce il momento di spin totale:\nVi sono quattro configurazioni possibili per la coppia di spin, una con formula_66 e formula_67, detta \"singoletto\", e tre con formula_68 e componenti lungo l'asse formula_21 rispettivamente formula_70, dette \"tripletto\". Il singoletto \u00e8 caratterizzato da una funzione d'onda antisimmetrica e corrisponde allo stato:\nIl tripletto \u00e8 caratterizzato da una funzione d'onda simmetrica e corrisponde agli stati:\nApplicazioni.\nIn generale l'introduzione dello spin non agisce sulle variabili spaziali e quindi tutte le informazioni relative ai moti unidimensionali e tridimensionali non vengono modificate: semmai lo spin introduce una variabile interna al sistema e questa informazione in pi\u00f9 si aggiunge alle informazioni sugli stati.\nL'effetto dello spin tuttavia si fa sentire notevolmente quando si vogliono trattare i casi pi\u00f9 realistici: nella struttura fine l'interazione spin-orbita mette in evidenza l'accoppiamento tra il momento magnetico del momento angolare e quello legato allo spin.\nGli effetti dello spin sono legati a molti fenomeni quali:\nUn'altra possibile applicazione dello spin \u00e8 quella di portatore di informazione binaria in uno spin transistor. L'elettronica basata sugli spin transistor \u00e8 chiamata spintronica.\nAnche l'informatica quantistica, in alcune sue versioni, potrebbe basarsi sullo spin per realizzare un qubit."}
{"id": "8648", "revid": "174925", "url": "https://it.wikipedia.org/wiki?curid=8648", "title": "Costante di Planck", "text": "La costante di Planck, anche detta quanto d'azione e indicata con formula_1, \u00e8 una costante fisica che rappresenta l\u2019azione minima possibile, o elementare. Essa determina che l'energia e le grandezze fisiche fondamentali a essa legate non evolvano in modo continuo, ma siano quantizzate, ovvero possano assumere solo valori multipli di tale costante.\nLa costante di Planck ha le dimensioni di un'energia per un tempo e nel sistema di unit\u00e0 di misura delle unit\u00e0 atomiche compone l'unit\u00e0 di misura del momento angolare. Essa permette la quantizzazione di grandezze come l'energia, la quantit\u00e0 di moto e il momento angolare, e la sua scoperta ha avuto un ruolo determinante per la nascita e la successiva evoluzione della meccanica quantistica. Inoltre, \u00e8 una delle costanti fondamentali che definiscono la costante di struttura fine o costante di Sommerfeld.\nPrende il nome da Max Planck, che la introdusse nel 1900 in seguito agli studi sullo spettro della radiazione di corpo nero.\nValore.\n\u00c8 assunto che il valore della costante di Planck sia privo da errore in quanto, a partire dal 20 maggio 2019, \u00e8 la costante utilizzata per definire il chilogrammo. Il valore scelto \u00e8:\nRicorre di frequente nella trattazione matematica l'espressione formula_3, che viene comunemente indicata per comodit\u00e0 di scrittura nelle formule con il simbolo formula_4, denominato \"formula_1 tagliato\" o costante di Planck ridotta o \"costante di Dirac,\" che vale:\nQuantizzazione delle grandezze fisiche.\nLa costante di Planck \u00e8 legata alla quantizzazione delle grandezze dinamiche che caratterizzano lo stato della materia a livello microscopico, ovvero delle particelle che compongono materia e luce: elettroni, protoni, neutroni e fotoni. Ad esempio, l'energia formula_7 trasportata da un'onda elettromagnetica con frequenza costante \"formula_8\" pu\u00f2 assumere solo valori pari a:\nA volte \u00e8 pi\u00f9 conveniente usare la velocit\u00e0 angolare formula_10, che d\u00e0:\nNel caso di un atomo, la quantizzazione del momento angolare determina nello spettro di emissione atomico righe di emissione corrispondenti a una serie di numeri quantici. Dato formula_12 il momento angolare totale di un sistema con invarianza rotazionale e formula_13 il momento angolare misurato lungo ogni data direzione, queste quantit\u00e0 possono assumere solo i valori\nQuindi formula_4 pu\u00f2 essere detta \"quanto del momento angolare\".\nIndeterminazione.\nLa costante di Planck entra anche nel limite di accuratezza nella determinazione dei valori di coppie di variabili come Energia-Tempo e Posizione-Quantit\u00e0 di moto secondo il principio di indeterminazione di Heisenberg. L'indeterminazione nella misurazione della posizione formula_16 e l'indeterminazione nella misurazione della quantit\u00e0 di moto lungo la stessa direzione, \"formula_17\", sono infatti vincolate dalla relazione:\nTuttavia le relazioni di indeterminazione rappresentano delle medie statistiche i cui valori derivano da un elevato numero di misure. Va quindi rilevato che da una verifica pi\u00f9 approfondita risulta la relazione:"}
{"id": "8650", "revid": "141333", "url": "https://it.wikipedia.org/wiki?curid=8650", "title": "Meccanica Classica", "text": ""}
{"id": "8656", "revid": "22475", "url": "https://it.wikipedia.org/wiki?curid=8656", "title": "Letteratura greca", "text": "La letteratura greca, espressione dell'antica Grecia e della sua ricchissima cultura, \u00e8 tra gli elementi fondanti dell'idea moderna di Occidente e di gran parte della cultura occidentale. Essa \u00e8 usualmente datata dal IX-VIII secolo a.C. al 529, anno in cui l'imperatore Giustiniano ordin\u00f2 la chiusura della scuola neoplatonica di Atene. La letteratura successiva in lingua greca \u00e8 detta, pertanto, letteratura bizantina.\nEt\u00e0 arcaica.\nPoesia.\nLa letteratura greca - e, si pu\u00f2 concordemente dire, quella occidentale - inizia con l'epica, fondata sull'oralit\u00e0 e sulle leggende tradizionali legate al primo grande evento che gli Elleni sentivano propriamente storico: la guerra di Troia. Omero e i poemi a lui attribuiti, \"Iliade\" e \"Odissea\", sono il culmine di un processo religioso e artistico sicuramente precedente e di non breve durata, intorno al quale, nei due secoli seguenti, si sarebbe sviluppato un complesso di poemi detti \"ciclici\":\nEsiodo, di poco successivo, costituisce, invece, un complemento all'epica omerica, fondando una tradizione di sistemazione e, per cos\u00ec dire, \"teologizzazione\" del patrimonio mitologico relativo alle divinit\u00e0 del \"pantheon\" olimpico (nella \"Teogonia\"), alle stirpi elleniche (nel \"Catalogo delle donne\"), alla cultura contadina (nelle \"Opere e giorni\").\nDel resto, la performativit\u00e0, la pubblicit\u00e0 e la condivisione di valori nelle cerchie aristocratiche sono, si pu\u00f2 affermare, il nucleo della lirica, a partire dai poeti giambici (VII-VI secolo a.C.), ossia Archiloco, Semonide di Amorgo e Ipponatte, con la loro vena violentemente individualista e misogina. L'elegia arcaica, parallela e contemporanea al giambo, si esprime nei modi della parenesi guerresca, con Callino di Efeso e lo spartano Tirteo, o nella pensosa, a volte aspra, \"gnome\" di Solone, Mimnermo, Teognide, Focilide e Senofane.\nDiverso, in una certa misura pi\u00f9 ampio, il percorso della lirica monodica (VII-VI secolo a.C.), che si esprime nella vitale area nell'Egeo, intorno alle isole come Lesbo, con poeti politici e simposiali come Alceo o Anacreonte di Teo, e nel tiaso femminile, con Saffo; il carattere privato, legato alle eter\u00ece, dei tre monodici si traduce, invece, nell'area occidentale del mondo ellenico, nella lirica corale (VII-VI secolo a.C.), distinguibile in un primo periodo di sperimentazione e fluidit\u00e0 del genere, con Alcmane di Sardi, Stesicoro di Imera ed Ibico di Reggio, seguito dalla melica tardo-arcaica (VI-V secolo a.C.) di Simonide, Pindaro e Bacchilide.\nFilosofia.\nTradizionalmente, gli studiosi riconducono l'origine della filosofia al pensiero greco arcaico, in particolare a una serie di influssi di tipo storico, economico, politico e sociale, che portano, verso il VII secolo, ad una vera e propria desacralizzazione dell'antica cosmogonia e teogonia di Omero ed Esiodo. Nel contempo, tuttavia, agisce fortemente la religiosit\u00e0 sotterranea dei misteri orfici ed eleusini.\nA quanto \u00e8 dato ricostruire dai pochi frammenti pervenuti, i primi pensatori, come Anassimandro, si espressero in prosa, definendo il principio come un elemento non limitato e definito, a differenza degli altri quattro (fuoco, terra, aria, acqua). Tuttavia, la forma dominante di questi primi pensatori \u00e8 quella in versi esametri, come in Parmenide, di cui restano ampi frammenti (circa la met\u00e0, secondo le stime, del poema) e in Empedocle, in due poemi distinti, \"Sulla natura\" e \"Purificazioni\", di cui restano circa 500 versi (un decimo del totale), sufficienti, per\u00f2, a darci l'immagine, specie nel secondo, di filosofi capaci di esprimere le asperit\u00e0 del pensiero in versi di ottima fattura stilistica e poetica.\nIn altri autori contemporanei o di poco posteriori, come Eraclito e, soprattutto, Anassagora e Democrito, la forma letteraria pi\u00f9 consona risulta la prosa\u02d0 nel primo, una prosa ispirata allo stile sentenzioso ed oracolare, concretizzata in lampi gnomici e immagini fortemente contrastive, secondo la tendenza elitaria del filosofo, mentre, in Anassagora e Democrito, la forma del trattato semi-scientifico, a giudicare dai pochi frammenti testuali, risulta abbastanza compiuta. Si tratta di una rivoluzione letteraria che avr\u00e0 forma compiuta nella retorica filosofica di autori come Protagora e Gorgia.\nEt\u00e0 classica.\nPoesia.\nIn et\u00e0 classica, il fenomeno poetico pi\u00f9 importante \u00e8 rappresentato dal teatro, tipicamente ateniese, legato alle locali feste dionisiache.\nSulle origini della tragedia greca, che hanno costituito dall'antichit\u00e0 un tema di ricerca e di dibattito, le informazioni sono lacunose. I primi nomi di autori tragici conosciuti sono il semileggendario Tespi, Cherilo e Frinico. A Tespi si deve l'introduzione di due parti poetiche a solo, rimaste invariate per molto tempo: il prologo, sezione introduttiva che contestualizza l'azione presentando eventuali antefatti e la \"rhesis\", discorso informativo che presenta fatti extrascenici. Abbiamo notizie indirette su una cospicua produzione tragica dell'et\u00e0 classica, anche se la tradizione manoscritta ha conservato opere di soli tre autori: Eschilo, Sofocle ed Euripide.\nLa Commedia antica fior\u00ec, poi, parallelamente alla tragedia, durante il V secolo a.C. e nei primi decenni del secolo successivo.\nAntenati, per cos\u00ec dire, della commedia vengono considerati i canti fallici e le loro improvvisazioni: secondo le ipotesi aristoteliche, \u039a\u03c9\u03bc\u03c9\u03b4\u03af\u03b1 deriverebbe da \u03ba\u03c9\u03bco\u03c2, il festoso corteo dei seguaci di Dioniso. Se, mentre dopo la morte di Sofocle ed Euripide, la tragedia sopravvive a stento con risultati discutibili, la commedia, invece, durer\u00e0 per oltre un secolo, visto che le fonti antiche datano l'ingresso della commedia nei concorsi comici delle feste dionisiache dal 486 a.C. (il primo vincitore sarebbe stato Chionide). Nella commedia antica, comunque, la vitalit\u00e0 fu data dall'aderenza alla vita del tempo, con parodie e riferimenti nominali ai politici ateniesi che dominavano la scena, come visibile dal suo principale esponente, nonch\u00e9 l'unico autore sopravvissuto, Aristofane, mentre autori di rilievo, pervenuti in frammenti, furono Cratino ed Eupoli.\nCi\u00f2 risulta pi\u00f9 evidente nel periodo compreso tra l'ultima commedia di Aristofane (388 a.C.) e la fine dell'et\u00e0 classica, con la \"commedia di mezzo\" e quella \"nuova\": esse, aderendo alla progressiva marginalizzazione di Atene nella scena politica ellenica. proposero modelli di vicende avventurose o di evasione, spesso con parodie mitologiche della grande tragedia del secolo precedente e, infine, offrendo vicende quotidiane, legate alla sfera personale ed ai piccoli drammi privati di una citt\u00e0 divenuta, lungo il IV secolo, una \"cittadina di provincia\". Di questo tipo di commedia restano vari frammenti, in gran parte trasmessi da Ateneo di Naucrati, nonch\u00e9 parti rilevanti, nei papiri, di Menandro.\nFilosofia.\nDopo l'avvio della filosofia arcaica, la svolta del V secolo a.C. \u00e8 data dalla riflessione etica di Socrate, del quale, tuttavia, sappiamo che non scrisse nulla: egli, tuttavia, diede l'impulso ad un ampio ventaglio di scuole - i cosiddetti \"socratici minori\" - e, soprattutto, alla riflessione di Platone, del quale restano tutte le opere.\nIl \"corpus\" platonico, infatti, consta di 34 dialoghi, 13 lettere (la VII \u00e8 concordemente ritenuta genuina) e la celebre \"Apologia di Socrate\": si tratta di un'opera eccellente, anche dal punto di vista letterario, grazie alla capacit\u00e0 di Platone nel riprodurre, attraverso il dialogo, ambientazione, psicologia dei personaggi che interloquiscono con la \"persona loquens\" del filosofo, ossia Socrate e, soprattutto, nei celebri \"miti\". Platone, attraverso questi ultimi, d\u00e0 vita ed immaginazione poetica a concetti altrimenti ardui, come la natura dell'eros nel \"Simposio\", l'anima nel \"Fedro\" e nella \"Repubblica\".\nIl suo maggiore allievo, Aristotele, nonostante l'influenza fondamentale sulla cultura occidentale, \u00e8 difficilmente giudicabile sotto il punto di vista letterario, in quanto di lui non ci sono giunte le opere (cosiddette \"essoteriche\") rivolte al lettore di cultura generale pi\u00f9 solida ed esemplificate, con variazioni che saranno recepite soprattutto in Cicerone, sul dialogo platonico. Infatti, il \"corpus\" aristotelico pervenuto \u00e8 costituito da testi tecnici, redatti come lezioni o manuali all'interno del suo Liceo. Tuttavia, anche in queste opere emerge, a tratti, il periodare elegante per cui era celebre nell'antichit\u00e0, specie nelle premesse ai trattati e in certe vivide descrizioni, soprattutto nelle opere etiche, che ispireranno il suo allievo Teofrasto nella sapida descrizione di comportamenti morali dei \"Caratteri\".\nStoriografia.\nIl termine \"Histor\u00ece\" veniva usato per indicare degli eventi accaduti nel passato; la sua radice era la medesima del verbo \"idein\", ossia 'vedere' e dunque si riferisce primariamente all'esperienza del testimone oculare. Obiettivo originario delle \"istor\u00ecai\" era, dunque, il rilevamento dei dati veritieri che attengono alla realt\u00e0, come risulta da quello che \u00e8 considerato il primo passo verso la storiografia, la logografia, un genere in prosa che mira a raccogliere tutto il patrimonio mitico e leggendario del passato e ordinarlo, creando una prima, embrionale, concezione di storia con autori quali Ecateo di Mileto ed Ellanico di Lesbo.\nGli storiografi principali (propriamente detti) dell'et\u00e0 classica sono, comunque, Erodoto, Tucidide e Senofonte.\nErodoto introduce il concetto della storia come insieme di tutti gli eventi prodotti dall'agire umano che hanno una ripercussione nel presente; i filologi alessandrini hanno diviso la sua opera in nove libri intitolandola \"Storie\", i cui primi cinque libri trattano di diverse civilt\u00e0, mentre negli altri quattro c'\u00e8 la parte propriamente storica, dove viene affrontata la guerra degli Elleni contro la Persia. Non essendoci modelli storiografici prima di Erodoto, egli si sente legittimato ad attenersi ad un rigore, per cos\u00ec dire, \"parziale\": suo obiettivo era la verit\u00e0 dei fatti ma non sempre verificava le sue fonti. Comunque, accantona le leggende e cerca di fare delle ricerche personalmente. Nella sua storiografia, inoltre, \u00e8 sempre presente la divinit\u00e0 come causa dell'agire umano.\nTucidide, diversamente da Erodoto, non vuole comporre un'opera per la recitazione, bens\u00ec vuole lasciare un \"possesso eterno\" per l'umanit\u00e0. Il suo metodo di lavoro \u00e8 pi\u00f9 curato, la sua obiettivit\u00e0 integerrima e nelle sue \"Storie\" (divise dai filologi alessandrini in otto libri) l'uomo \u00e8 padrone del proprio destino e delle proprie azioni, senza menzionare la dimensione divina. Il suo progetto di precisione documentaria era rigidamente diviso cronologicamente, iniziando dagli antefatti della guerra del Peloponneso fino ad arrivare alla spedizione ateniese in Sicilia, per poi interrompersi bruscamente. Nelle \"Storie\" tucididee c'\u00e8 sempre un retrogusto tragico: Tucidide non d\u00e0 la certezza del successo all'uomo, alla natura umana \u00e8 drammaticamente intrinseco il dramma dell'errore.\nSenofonte anticipa, invece, attraverso le forme nuove dei suoi testi, biografie e romanzi storici e pedagogici: avendo partecipato come mercenario alla spedizione di Ciro il Giovane, scrisse l\"Anabasi\" (memoriale in sette libri, dove parla di s\u00e9 in terza persona ponendosi al centro della narrazione), mentre le \"Elleniche\" sono un testo propriamente storiografico che narra cinquant'anni di storia greca, iniziando dalla guerra del Peloponneso - avvenimenti narrati di anno in anno che proseguono da dove Tucidide aveva interrotto la sua opera. Nella \"Ciropedia\", Senofonte affronta il problema dell'educazione e della degenerazione dei costumi sulla base della biografia di Ciro il Grande; la dimensione della gestione statale \u00e8, invece, affrontata nei \"Poroi\", mentre quella etico-pedagogica \u00e8 vista alla luce dell'apprendistato presso Socrate, posto al centro di alcuni scritti come \"Simposio\", \"Memorabili\" e \"Apologia\", senza, per\u00f2, dargli quello spessore filosofico che avr\u00e0 nei testi di Platone.\nOratoria.\nL'oratoria \u00e8, altres\u00ec, prodotto della grande stagione politica ateniese, un mezzo per la trasmissione del pensiero politico di chi recita, oltre ad essere un potente strumento di persuasione. La fioritura oratoria ateniese port\u00f2, in et\u00e0 successive, gli alessandrini a classificare i prodotti pervenuti e stilare un canone di dieci oratori attici: Antifonte, Andocide, Lisia, Iseo, Isocrate, Iperide, Eschine, Demostene, Demade, Licurgo.\nTali autori, conservatisi come modelli di stile (ad eccezione di Iperide, riemerso in parte nei papiri nell'ultimo secolo e mezzo), coprono il periodo d'oro di Atene e la successiva et\u00e0 in cui la citt\u00e0 si pose alla testa del movimento antimacedone. Inoltre, essi offrono il mezzo con cui ricostruire la tradizione antica retorica, che suddivideva con rigore i prodotti dell'oratoria secondo i temi e le occasioni dei singoli discorsi: deliberativa/politica, giudiziaria e epidittica/dimostrativa.\nNel tipo deliberativo rientrano le orazioni tenute in una sede e con una finalit\u00e0 specificatamente politica, con Demostene come maggiore oratore, caratterizzato da veemenza e passione nel discorso, contrapposta alla sobria e \"minimalista\" oratoria di Eschine ed all'eleganza narrativo-patetica di Iperide.\nAl genere giudiziario, invece, appartengono discorsi di accusa e di difesa nei processi relativi a cause pubbliche e private, con uno schema rigido e che si sviluppava in introduzione - narrazione - discussione e perorazione (fase che doveva ottenere il voto dei giurati), ricorrendo ad argomenti di carattere generale e cercando di suscitare emozioni al fine di avere un esito favorevole: il maggiore oratore giudiziario dell'epoca \u00e8 Lisia.\nL'oratoria epidittica, invece, includeva discorsi pubblici in occasione di feste e cerimonie, sia per defunti e sia encomi alla citt\u00e0: il maggiore oratore di questo genere \u00e8 Isocrate, vero creatore di un'espressione elegante e musicale, in cui la forma predomina sul contenuto e mira a trascinare l'uditorio, come egli stesso avrebbe insegnato nella propria scuola, feconda di influssi anche sulla filosofia e sulla storiografia successive.\nEt\u00e0 ellenistica.\nPoesia.\nLa poesia ellenistica si allontana dagli spazi pubblici e le esigenze di spettacolarit\u00e0 si azzerano, sicch\u00e9 la musica e la poesia si distaccano e la dimensione pubblica e didattica sparisce quasi completamente, come fanno prova le esperienze, esclusivamente scritte, di drammaturghi come Licofrone o Ezechiele tragico.\nDi queste tendenze, rappresentate a vario titolo gi\u00e0 nella prima et\u00e0 ellenistica (con autori quasi totalmente perduti come Antimaco di Colofone - peraltro pi\u00f9 a cavallo tra et\u00e0 classica ed ellenistica -, Fileta di Coo ed Ermesianatte) \u00e8 Callimaco ad essere il vero caposcuola, primo poeta editore della propria opera.\nLa nuova figura dell'intellettuale ed il nuovo canale di cultura (il libro), la mancanza dell'occasione, portano il poeta ad una maggiore libert\u00e0, quasi arbitraria: nella sua poesia, infatti, non \u00e8 pi\u00f9 al centro della discussione la bravura, ma la variet\u00e0 della poetica. Ad esempio, nei \"Giambi\", diciassette carmi in differenti generi e metri, si evidenzia la sua volont\u00e0 compositiva, con veri e propri manifesti di poetica, che ne fanno un esperimento letterario con nuove e audaci combinazioni di forme, seguito soprattutto da poeti di stampo cinico come Cercida e Fenice di Colofone. L\"Ecale\" \u00e8 un epillio, che inaugura, di fatto, una nuova stagione poetica per la sua novit\u00e0 sperimentale in campo poetico e strutturale: \u00e8, infatti, un episodio marginale delle gesta di Teseo, che, di ritorno da Maratona, ritrova morta la vecchia Ecale, che poco tempo prima l'aveva ospitato. Quella di Callimaco \u00e8 una lingua omerica aggiornata alle forme e alla produttivit\u00e0 della lingua ellenistica; ebbe fortuna prima negli ambienti dotti, e poi grande successo a Roma.\nLa poetica callimachea e le sue soluzioni formali furono di impatto notevolissimo: Apollonio Rodio vi si alline\u00f2, in modo originale, riscrivendo l'epos antico, con attenzione alla psicologia dell'eros ed alla demitizzazione dell'eroe classico, nelle \"Argonautiche\" in 4 libri (il cui III libro \u00e8, di fatto, il \"libro di Medea\"), mentre Euforione di Calcide fu un notevole seguace di Callimaco, tuttavia esasperando i tratti del maestro, come anche Licofrone di Calcide. Il calcidese, indicato dalle fonti come componente dei poeti della Pleiade, \u00e8 il presunto autore dell\"Alessandra\", un monologo eziologico-drammatico che esaspera soluzioni formali e contenutistiche del callimachismo.\nAncora, notevole \u00e8 il sorgere, sulla scorta della tradizione esiodea, della poesia didascalica, con autori che si occuparono di dare sfoggio di capacit\u00e0 tecnico-stilistica mettendo in versi contenuti scientifici, come Arato, che nei suoi \"Fenomeni\" offr\u00ec un modello assai apprezzato di poesia astronomica e Nicandro, che nei \"Theriak\u00e0\" e negli \"Alexipharmak\u00e0\" si occup\u00f2 di argomenti peregrini come quelli della medicina naturale.\nAltro genere \"inventato\" in et\u00e0 ellenistica \u00e8 la poesia bucolica, con Teocrito.\n\u00c8 considerato l'inventore degli idilli, con forti colloquialismi e modi di parlare popolari. Tuttavia, la \"poikil\u00eca\" alessandrina in Teocrito comprende anche diversi epilli, carmi ispirati ai poeti eolici e diversi epigrammi. La sua poetica \u00e8 marcata dal realismo campestre, con la tematica pastorale come elemento fondamentale: non si tratta di vero realismo, comunque, ma di ironica aderenza alla realt\u00e0 quotidiana. Inoltre, come detto, particolarit\u00e0 della sua produzione \u00e8 la mescolanza dei generi letterari.\nAltri poeti bucolici sono Mosco di Siracusa, del II secolo a.C., con il suo epillio \"Europa\", in lingua omerica ma con grazia rococ\u00f2; Bione di Smirne mostra, invece, una particolare attenzione al \"pathos\" violento ed esuberante nel suo \"Epitafio di Adone\". L'altro filone teocriteo, quello del mimo, si espresse in forme pi\u00f9 o meno poetiche, di cui restano varie tracce, la pi\u00f9 ampia delle quali \u00e8 quella costituita dagli otto \"Mimiambi\" di Eroda, che di Teocrito riprende le ambientazioni urbane e quotidiane, con attenzione alla descrizione e all'etopea mediante il discorso, non senza influssi di Ipponatte.\nL'epigramma \u00e8, comunque, l'unica forma di poesia che resta produttiva nell'epoca ellenistica.\nSe in et\u00e0 arcaica si trattava di una semplice iscrizione, quasi sempre anonima, la cultura del libro permette una crescita delle dimensioni ed un ampliamento dello spettro tematico, dovuto anche alla venuta a mancare dell'occasione. La sua struttura era semplice, con un esametro ed un pentametro, dato che, ormai, in pochi potevano comprendere le forme complicate della lirica arcaica ed i grandi contenuti emigrano verso forme prosaiche. Quella dell'epigramma era la forma ideale, breve e di presa immediata, per contenuti minori o marginali.\nGli studiosi distinguono, secondo provenienze e temi tre scuole dell'epigramma ellenistico: peloponnesiaca, caratterizzata da una rappresentazione della natura in stile semplice (con autori quali Anite, Nosside, Leonida di Taranto); ionico-alessandrina, che prediligeva i temi erotici e simposiali, con uno stile pi\u00f9 raffinato (rappresentata da Asclepiade di Samo e Posidippo); fenicia, alla ricerca dell'effetto e del pathos erotico (con Meleagro di Gadara, Filodemo, Aulo Licinio Archia).\nFilosofia.\nCi\u00f2 che caratterizza tutte le nuove filosofie \u00e8 la preminenza dell'etica e del ruolo centrale occupato dall': causa principale \u00e8, come pi\u00f9 volte ripetuto, la perdita dei punti di riferimento, dovuta alla mancanza di partecipazione nel governo dello Stato, ormai monarchico. In realt\u00e0 la crisi comincia molto prima, con la guerra del Peloponneso e con le crisi del platonismo e dell'aristotelismo, laddove il ritorno a Socrate viene praticato dal cinismo, fondato da Antistene o dal suo allievo Diogene, basato fondamentalmente sull'autosufficienza (), l'astinenza dai bisogni e l'indifferenza () attraverso l'esercizio e la fatica.\nParticolare forma letteraria di espressione della filosofi ellenistica \u00e8 la diatriba (di cui inventore sarebbe Bione di Boristene), breve esposizione di un concetto o di un problema di pratica morale in forma di conferenza: di questa tipologia \"popolaresca\" restano frammenti abbastanza ampi di Telete e la ripresa del genere nella prima et\u00e0 imperiale, con Epitteto, mentre un tipo particolare di componimento di stampo filosofico \u00e8 rappresentato (pur nella perdita quasi totale dei testi originali) dai prosimetri di Menippo di Gadara, caratterizzati da una fantasiosa vivacit\u00e0 e da una grande capacit\u00e0 inventiva e dalle parodie filosofiche di Timone di Fliunte.\nLo scetticismo, dalla parola greca omonima per \"riflessione\", indica una posizione che esprime dubbio o sfiducia nella possibilit\u00e0 umana di conoscere: suo fondatore \u00e8 Pirrone di Elide, influenzato dall'esperienza del mondo orientale, che ritiene che bisogni giungere all'astensione, cio\u00e8 all', per arrivare all'atarassia e, dunque, alla felicit\u00e0.\nZenone di Cizio fonda, invece, lo stoicismo, che prende il nome dalla Sto\u00e0 Pecile (\"Sto\u00e0 Poik\u00ecle\"), il portico affrescato a nord dell'agor\u00e0 di Atene: unione di varie concezioni e dottrine filosofiche, l'elemento che unifica tutto ci\u00f2 \u00e8 il concetto di \"Logos\", la ragione universale che costruisce l'essenza del cosmo, identificabile con il Dio supremo, Zeus: essa \u00e8 anche il fondamento della vita morale. Posidonio, in seguito, sviluppa il concetto di \"simpatia universale\", un rapporto di interrelazione reciproca fra tutti gli elementi del cosmo.\nL'epicureismo prende il nome dal suo omonimo fondatore: l'idea centrale di questa corrente \u00e8 quella del \"piacere negativo\" o \"catastematico\", interpretabile come assenza di dolore e turbamento () derivato dal prefetto equilibrio degli atomi tanto del corpo quanto dell'anima. Il piacere \u00e8, dunque, conseguibile attraverso quattro proposizioni, dette \"tetrafarmaco\": il piacere \u00e8 facilmente perseguibile, il dolore \u00e8 facilmente sopportabile, la morte non \u00e8 niente per l'uomo, gli d\u00e8i non sono da temersi. Insieme a ci\u00f2, coerentemente, rimane il distacco dalla vita politica; in campo fisico, Epicuro introduce anche, rispetto all'atomismo antico, l'idea della deviazione (quello che Lucrezio chiamer\u00e0 \"clinamen\"), che permette l'incontro-scontro degli atomi che provoca il nascere e perire di tutte le cose.\nStoriografia.\nPerduta quasi del tutto la storiografia ellenistica, tranne alcune parti dell'opera di Polibio, risulta abbastanza arduo ricostruirne l'effettiva portata.\nDi fatto, l'impresa di Alessandro Magno port\u00f2 ad un allargamento e, di fatto, ad una dispersione della ricerca storiografica: la narrazione relativa alle \"poleis\" fu sostituita, almeno fino al II secolo a.C. inoltrato, da opere riguardanti in primo luogo il condottiero macedone (con autori, detti \"alessandrografi\", come Callistene, Tolomeo, Aristobulo, Onesicrito, Nearco), per poi concentrarsi sui Diadochi (con l'opera capitale, a quanto possiamo ricostruire, di Ieronimo di Cardia, seguito da Filarco) o su storie particolari di dinastie (Tolomei, Seleucidi ecc.). Autori di storie pi\u00f9 ampie, gi\u00e0 nel IV secolo, erano stati Eforo di Cuma e Teopompo, che, con la loro tendenza alla narrazione sovrabbondante e, di fatto, drammatizzata, offrirono il via a storici come Duride di Samo e, su un piano pi\u00f9 propriamente erudito, Timeo di Tauromenio (uno dei primi ad occuparsi, nel corso della sua storia siciliana, di Roma).\nL'unico autore, come detto, di cui ci sia pervenuta una buona parte dell'opera \u00e8 il politico filoromano Polibio di Megalopoli che, nella sua monumentale opera in 40 libri (di cui abbiamo intera solo la prima pentade, con estratti pi\u00f9 o meno ampi degli altri), intersec\u00f2 interessi militari e geopolitici per ricostruire il cinquantennio di ascesa di Roma nel Mediterraneo nel periodo intercorso tra la fine della seconda guerra punica e la distruzione di Cartagine e Corinto nel 146 a.C., non tralasciando riflessioni di tipo metodologico (nei libri XII - dedicato alla storiografia - e XXXIV - dedicato alla geopolitica) e costituzionalista (nel celebre libro VI, dedicato ad una riflessione sulla \"politeia\" in generale e, nel particolare, a quella romana).\nInfine, in et\u00e0 tardorepubblicana, Diodoro Siculo, con i 40 libri della sua \"Biblioteca Storica\", offrir\u00e0 una \"summa\" di autori ed eventi precedenti, inaugurando una tendenza all'epitome che avr\u00e0 grande fortuna nella storiografia successiva, gi\u00e0 visibile in autori di poco posteriori come Strabone (pi\u00f9 noto come geografo e i cui \"Commentari Storici\" prendevano Polibio come punto di partenza) e Nicola di Damasco (la cui amplissima storia universale in 144 libri \u00e8 pressoch\u00e9 perduta).\nOratoria e retorica.\nRodi \u00e8 il centro culturale maggiore per l'oratoria e l'eloquenza in generale\u02d0 sono documentate, infatti, le presenze di studiosi, di retorica e non, come i grammatici Prassifane, Ieronimo, Simmia, Riano, gli scienziati Eratostene, Eudosso, Ipparco e, soprattutto, il retore Teodoro di Gadara.\nIn effetti, come detto, la perdita della libert\u00e0 politica aveva portato ad una prevalenza dei generi giudiziario ed epidittico, a scapito di quella deliberativa (limitata alla vita municipale delle citt\u00e0 greche) e, soprattutto, all'affermazione di studi teorici, fondati su diverse concezioni dell'arte oratoria: l'atticismo, ossia l'idea di ritorno all'antica grandezza dell'eloquenza con i modelli attici come unico mezzo, \u00e8 legato anche al patrimonio letterario promosso dal Museo alessandrino e dal lavoro dei filologi; l'asianesimo, basato su improvvisazione e musicalit\u00e0.\nNel naufragio pressoch\u00e9 totale dell'oratoria e della retorica ellenistiche, ben presto dimenticate in favore della manualistica imperiale, le uniche notizie su questi dibattiti provengono per noi da fonti tarde, tra le quali, ad esempio, il \"De lingua latina\" di Varrone Reatino o, in ambito pi\u00f9 propriamente ellenico, dal trattato \"Sul sublime\" attribuito ad un Dionisio Longino, congetturalmente di et\u00e0 augustea, oltre che al critico letterario, sempre di questo periodo, Dionigi di Alicarnasso.\nFilologia.\nL'attenzione alla sistemazione del grande patrimonio letterario precedente \u00e8 il vero \"unicum\" della letteratura ellenistica: le due grandi istituzioni culturali alessandrine sono, infatti, il Museo e la Biblioteca, nate su iniziativa dei Tolomei. Con l'espansione di queste istituzioni e l'aumentare dei rotoli raccolti, si necessit\u00f2 di una certa organizzazione e catalogazione: nascono, cos\u00ec, i (\"Tavole\") di Callimaco, 120 libri su tutti gli autori e le opere di cui si aveva conoscenza, catalogati, a quanto siamo in grado di intendere dai frammenti, secondo i generi, con schede biobibliografiche. In definitiva, si potrebbe dire che grazie al lavoro di Callimaco, confluito in scolii e opere lessicografiche di et\u00e0 imperiale e bizantina (primo tra tutti il fondamentale lessico \"Suda\"), furono stilati canoni degli autori per generi letterari e definiti alcuni canali della tradizione dei testi classici.\nCon l'affluire di edizioni d'autore e di provenienze geografiche diverse, in effetti, comincia il lavoro dei filologi nel collazionare le diverse versioni: ad esempio, Licofrone di Calcide sistem\u00f2 le opere dei poeti comici, mentre Zenodoto di Efeso (III secolo a.C.), primo sovrintendente della Biblioteca, si occup\u00f2 degli studi omerici, seguito, come capo bibliotecario, da Apollonio Rodio (che contest\u00f2 i risultati del predecessore, nel \"Contro Zenodoto\") ed Eratostene di Cirene, che giunse ad Alessandria su invito di Tolomeo III dopo il 246 a.C. e compose, tra le altre numerose opere - specie geografiche -, il trattato \"Sulla commedia antica\" in dodici libri. Aristofane di Bisanzio, che visse fra il 255 ed il 180 a.C., tratta la classificazione dei generi, oltre a diversi studi filologici; a lui seguono Apollonio Eidografo (cos\u00ec chiamato perch\u00e9 ordin\u00f2 la poesia lirica secondo le armonie musicali) ed Aristarco di Samotracia (prima met\u00e0 del II secolo a.C.), precettore degli eredi al trono fino alla salita di Tolomeo VIII, mentre Apollodoro di Atene si preoccupa di sistemazione cronografica, gi\u00e0 avviata da Eratostene, con il metodo delle Olimpiadi, nella sua \"Cronaca\". Dopo Aristarco, l'interesse per le questioni testuali diminu\u00ec, a favore dello studio sistematico delle parti del discorso e dell'esegesi, con autori come il grammatico Dionisio Trace e il commentatore Didimo Calcentero, di cui eredi furono, in et\u00e0 imperiale, Elio Erodiano e Apollonio Discolo.\nAltri centri importanti di cultura del periodo furono Pergamo, attiva fin dal III secolo a.C. con esegesi di tipo allegorico (a partire da Cratete di Mallo), per noi ricostruibili da autori imperiali come lo pseudo-Eraclito e Anneo Cornuto ed Antiochia, la cui breve stagione esegetica si concretizz\u00f2 con l'opera di Euforione.\nEt\u00e0 imperiale.\nNell'et\u00e0 imperiale la produzione letteraria fu abbondante, specialmente nei primi due secoli: attratta da temi grandiosi, sub\u00ec l'influenza della retorica e, comunque, diede i risultati migliori in prosa.\nProsa.\nPlutarco.\nCome detto, fu la prosa a dare i risultati pi\u00f9 innovativi, come in Plutarco, che cre\u00f2 modelli di virt\u00f9 politiche e morali - di cui parla approfonditamente nei \"Moralia\" - nelle sue \"Vite Parallele\".\nApollodoro, Claudio Eliano e Giovanni Stobeo.\nAlla categoria dell'erudizione poligrafica, ma in misura qualitativamente minore rispetto alla profondit\u00e0 speculativa plutarchea, appartengono prodotti legati alla temperie culturale del secolo d'oro di Roma, quali il mitografo Apollodoro, con l'ampia sistemazione della \"Biblioteca\" e, gi\u00e0 quasi in et\u00e0 severiana, il laziale Claudio Eliano, con opere miscellanee come \"Sulla natura degli animali\" e la \"Storia Varia\", oltre ad Ateneo di Naucrati con i suoi \"Deipnosophistai\": quest'ultimo, recuperando la cornice simposiale di ascendenza socratica e gi\u00e0 fatta propria da Plutarco, offre una messe sterminata di citazioni partendo da questioni anche minime, creando, di fatto, una \"biblioteca\" ad uso degli eruditi. Una tendenza, questa, che vedr\u00e0, quasi in epoca bizantina, una \"summa\" ed una riduzione (scomparsa la cornice letteraria), nell\"Anthologion\" di Stobeo.\nLa seconda sofistica.\nIn questo contesto di \"polymath\u00eca\" si distingue Luciano di Samosata, sofista e abile riproduttore dei modelli attici a livello di stile, mentre, a livello contenutistico, fu un poligrafo eccellente, connotato da una tendenza alla parodia ed alla mimesi che lo accostano all'inventiva della commedia antica e, d'altro canto, un programma di critica ai valori tradizionali di stampo sofistico, che port\u00f2 a maturazione e, di fatto, segn\u00f2 il termine della cosiddetta Seconda sofistica. In questi neosofisti, cos\u00ec definiti fin dalle \"Vite dei sofisti\" di Flavio Filostrato, la dimensione retorica (con infarinature di divulgazione filosofica) si sposa ad una ricerca del nuovo, in una mistione, spesso, tra poesia e prosa e in orazioni di tipo epidittico che sono un \"pastiche\" di generi, come gli \"inni in prosa\" di Elio Aristide o le orazioni di critica antiplatonica e antiomerica di Dione di Prusa. In questo periodo, pur non essendo un neosofista, Pausania il Periegeta compone e pubblica la sua \"Periegesi dell'Ellade\", in 10 libri, basata sullo stesso motivo del ritorno alle grandi glorie della Grecia classica e che, di fatto, espone monumenti e storia delle regioni elleniche con uno sguardo nostalgico alla grande cultura classica. \nAncora, a met\u00e0 tra nostalgia del passato ed adesione al nuovo ordine mondiale, una serie di storici di etnia ellenica, ma con posti di rilievo nell'amministrazione romana, quali Arriano, Appiano di Alessandria e Cassio Dione. \nArriano.\nIl primo, interessato agli studi filosofici, si dedic\u00f2 in modo attento alla storiografia, ricalcando esplicitamente le orme, stilistiche e contenutistiche, di Senofonte\u02d0 sull'esempio dello scrittore ateniese, intitol\u00f2 \"Anabasi di Alessandro\" la sua maggiore opera storica in 7 libri, che si segnala per l'uso di fonti fededegne e l'attenzione ai fatti militari, pi\u00f9 che all'ormai imperante leggenda sul Macedone; inoltre, continu\u00f2 la storia macedone componendo un lavoro \"Dopo Alessandro\" (pervenuto in frammenti) e mostr\u00f2 accuratezza verso le questioni geopolitiche e militari in opere minori.\nAppiano di Alessandria.\nAppiano di Alessandria, funzionario amministrativo di origine egiziana e forse legato a Frontone, impost\u00f2 la trattazione della sua \"Storia Romana\" in 21 libri su un modulo di tipo erodoteo, suddividendo la narrazione in diverse sezioni intitolate dai popoli con cui i Romani entrarono in conflitto\u02d0 la sua opera, pervenuta in parti, si segnala, pi\u00f9 che per lo stile, blandamente atticista e influenzato dalle fonti via via usate. per averci conservato tracce di autori perduti e perch\u00e9, di fatto, costituisce una delle fonti prioritarie per la storia di Roma nell'et\u00e0 delle guerre civili.\nCassio Dione.\nChiusura e \"summa\" delle tendenze storiografiche greco-romane \u00e8 la monumentale \"Storia Romana\" di Cassio Dione, in 80 libri\u02d0 l'autore, un greco romanizzato con alte cariche sotto i Severi, pur ispirandosi a Tucidide, ripercorre la storia romana in base, ancora, a fonti diverse, che fanno sentire la loro influenza nelle varie sezioni, ma che costituiscono una valida alternativa agli autori utilizzati da Tito Livio e da Tacito, dai quali dissente per l'adesione entusiastica al principio imperiale (esposta in un dialogo nel libro LX, ispirato ad Erodoto e Polibio). Con lui, nonostante la persistenza di una storiografia in lingua greca (come, ad esempio, la \"Storia dopo Marco Aurelio\" di Erodiano), l'afflato letterario e metodologico della storiografia greca pu\u00f2 dirsi esaurito, ripreso, tuttavia, in un certo qual modo, solo da Procopio in et\u00e0 giustinianea. \nIl romanzo greco.\nUn nuovo genere letterario sorto tra tardo ellenismo ed et\u00e0 imperiale - sempre, comunque, nel contesto retorico-sofistico - fu quello che oggi viene definito romanzo, una forma di intrattenimento narrativo, in genere considerato paraletteratura dagli antichi, ma che in et\u00e0 moderna avrebbe avuto larghissimo seguito. I romanzi conservati (di Caritone, Senofonte Efesio, Achille Tazio, Longo Sofista ed Eliodoro di Emesa, che scrissero principalmente tra il I e il III secolo presentano un intreccio con trame ingegnose, ma una situazione sentimentale stereotipata, con influssi dall'epica, dal dramma e dall'elegia che ne tradiscono l'origine ibrida e meno colta rispetto ad altre forme prosastiche.\nPoesia.\nLa poesia imperiale in lingua greca ripete stancamente i modelli ormai canonici: dalla poesia didascalica (con autori come Oppiano e Dionigi il Periegeta) a quella epigrammatica (con autori quali Stratone di Sardi, Filippo di Tessalonica ed altri). Al II secolo, inoltre, data la ripresa della tradizione tardoarcaica e classica di Esopo, con le favole in giambi del greco romanizzato Babrio, che, inoltre, \u00e8 per noi rappresentante della pratica retorica di sviluppare, variando, le favole, anche con l'aiuto della versificazione.\nFra il III e il V secolo, inoltre, si assiste ad una rinascita dell'epica con Quinto Smirneo, che riprende le leggende postomeriche e Nonno di Panopoli, il cui poema sulle avventure di Dioniso \u00e8 l'opera di maggior rilievo e la pi\u00f9 ampia pervenutaci della letteratura greca. Alla fine del V secolo, sulla scia di questi poeti, alcuni ultimi epigoni come gli egiziani Trifiodoro, con una breve \"Presa di Troia\", Colluto con un mediocre \"Ratto di Elena\" e Museo, autore di un epillio di tipo novellistico-sentimentale sulla storia di Ero e Leandro."}
{"id": "8662", "revid": "22475", "url": "https://it.wikipedia.org/wiki?curid=8662", "title": "Sistema numerico binario", "text": "Il sistema numerico binario \u00e8 un sistema numerico posizionale in base 2. Esso utilizza solo due simboli, di solito indicati con 0 e 1, invece delle dieci cifre utilizzate dal sistema numerico decimale. Ciascuno dei numeri espressi nel sistema numerico binario \u00e8 definito \"numero binario\".\nIn informatica il sistema binario \u00e8 utilizzato per la rappresentazione interna dell'informazione dalla quasi totalit\u00e0 degli elaboratori elettronici, in quanto le caratteristiche fisiche dei circuiti digitali rendono molto conveniente la gestione di due soli valori, rappresentati fisicamente da due diversi livelli di tensione elettrica. Tali valori assumono convenzionalmente il significato numerico di 0 e 1 o quelli di vero e falso della logica booleana.\nRappresentazione.\nUn numero binario \u00e8 una sequenza di cifre binarie (dette bit). Ogni cifra in posizione formula_1 (contate da destra verso sinistra iniziando da 0) si considera moltiplicata per formula_2, anzich\u00e9 per formula_3, come avviene nella numerazione decimale.\nNella seguente tabella vengono confrontate le rappresentazioni binarie, esadecimale e decimale dei numeri compresi tra 0 e 15:\nLa formula per convertire un numero da binario a decimale (dove con formula_4 si indica la cifra di posizione formula_1 all'interno del numero, contate da destra verso sinistra iniziando da 0) \u00e8\nAd esempio\nL'utilizzo dei numeri binari non \u00e8 ristretto esclusivamente alla rappresentazione dei numeri interi positivi. Adottando alcune convenzioni, \u00e8 possibile rappresentare numeri interi relativi in binario. Oltre al segno \u00e8 possibile esprimere in binario i numeri razionali utilizzando, ad esempio, lo standard IEEE 754.\nOperazioni aritmetiche.\nI numeri binari possono essere messi in relazione tramite operazioni aritmetiche, con regole simili a quelle del sistema decimale. Le quattro operazioni aritmetiche eseguibili sono: addizione, sottrazione, moltiplicazione e divisione. Per rendere possibili le operazioni aritmetiche e l'elaborazione dei segnali digitali \u00e8 necessario esprimere i numeri binari tenendo conto del loro segno.\nAddizione.\nL'addizione fra due o pi\u00f9 numeri binari \u00e8 analoga a quella riferita ai numeri decimali. La regola applicata in questo caso \u00e8 la seguente:\nQuando si ha un riporto si aggiunge 1 sulla colonna di sinistra (quella pi\u00f9 significativa) e si procede rispettando la regola della somma.\nSottrazione.\nLa sottrazione nel sistema binario si svolge nel modo seguente:\nQuando si ha un prestito si sottrae 1 dalla colonna di sinistra (quella pi\u00f9 significativa) e si procede rispettando la regola della differenza. Se sulla colonna di sinistra non si pu\u00f2 concedere il prestito perch\u00e9 la cifra \u00e8 0, esso si trascina alla colonna successiva verso sinistra finch\u00e9 non si restituisce il prestito.\nMoltiplicazione.\nLa regola del prodotto binario segue esattamente quella della moltiplicazione di due numeri decimali. Infatti si ha:\nDivisione.\nL'operazione della divisione rispetta la regola: \ndove formula_9 \u00e8 il dividendo, formula_10 il divisore, formula_11 \u00e8 il quoziente ed formula_12 il resto.\nPer eseguire una divisione si pu\u00f2 procedere tramite il metodo tradizionale in cui si procede per sottrazioni successive tra il dividendo e il divisore d fino a che il risultato diventi inferiore al divisore. Il risultato finale rappresenta il resto mentre il numero di sottrazioni rappresenta il quoziente.\nStoria.\nIl sistema numerico binario ha molti \"padri\". Il primo a proporne l'uso fu Juan Caramuel con la pubblicazione del volume \"Mathesis biceps. Vetus, et noua\", pubblicato a Campagna nel 1669. Se ne trova traccia anche nelle opere di Nepero. Successivamente, il matematico tedesco Gottfried Wilhelm von Leibniz ne studi\u00f2 per primo l'aritmetica. Questa \u00e8 la ragione per cui questo sistema di numerazione \u00e8 considerato tra le sue pi\u00f9 grandi invenzioni. Per\u00f2 non ebbe un seguito immediato. L'aritmetica binaria venne ben presto dimenticata e riscoperta solo nel 1847 grazie al matematico inglese George Boole che aprir\u00e0 l'orizzonte alle grandi scuole di logica matematica del Novecento e soprattutto alla nascita del calcolatore elettronico."}
{"id": "8663", "revid": "2080650", "url": "https://it.wikipedia.org/wiki?curid=8663", "title": "Unit\u00e0 di misura", "text": "Ununit\u00e0 di misura \u00e8 una quantit\u00e0 prestabilita di una grandezza fisica che viene utilizzata come riferimento condiviso per la misura di quella grandezza. Pu\u00f2 derivare da una convenzione o da leggi o norme. Le unit\u00e0 di misura devono avere dei nomi e dei simboli condivisi dalla comunit\u00e0. Una volta definita un'unit\u00e0 di misura, ogni altro valore della grandezza fisica a cui si riferisce pu\u00f2 essere convertito in un semplice numero. Quando questo numero \u00e8 molto grande o molto piccolo, anzich\u00e9 definire come usava in passato un'altra unit\u00e0 di misura, oggi si \u00e8 compreso che \u00e8 sufficiente ricorrere a un prefisso. In questo modo si possono utilizzare multipli o sottomultipli di una sola unit\u00e0 di misura.\nStoria.\nFin dai tempi antichi la definizione delle unit\u00e0 di misura, la loro condivisione e il loro uso pratico hanno giocato un ruolo fondamentale, al punto che sono stati sviluppati e sono diventati comuni molti sistemi di misura. Per misurare una stessa grandezza sono spesso state definite svariate unit\u00e0 di misura a seconda del luogo geografico, del contesto sociale o altro ancora: una massa ad esempio pu\u00f2 essere misurata in grammi oppure in libbre.\nStoricamente, ogni unit\u00e0 di misura nasceva ed era usata in un campo di applicazione specifico. Ad esempio, per le lunghezze, vi era una unit\u00e0 di misura per la distanza fra due citt\u00e0, una unit\u00e0 per la dimensione di un campo agricolo e altre unit\u00e0 per la dimensione di una lama o una stoffa. Nel tempo \u00e8 sorta la necessit\u00e0 di relazionare tali unit\u00e0 di misura fra loro, e quindi di definire una unit\u00e0 in termini di un'altra, ad esempio, definire un miglio in piedi.\nIn fisica e in metrologia, le unit\u00e0 di misura richiedono una definizione chiara e univoca per essere utili: solo cos\u00ec diventa possibile ottenere la riproducibilit\u00e0 dei risultati sperimentali che \u00e8 alla base del metodo scientifico. I sistemi di misura scientifici sono la diretta conseguenza del concetto di \"pesi e misure\" sviluppato fin dai tempi remoti, scopi commerciali e che ha dato origine alla nascita degli strumenti utilizzati da venditori e acquirenti per concordare in maniera univoca sulla quantit\u00e0 di merce trattata. Attualmente esiste uno standard globale, il Sistema internazionale di unit\u00e0 di misura, che \u00e8 l'evoluzione del sistema metrico.\nDescrizione.\nPer esprimere la misura Q di una grandezza fisica in riferimento alla sua unit\u00e0 di misura formula_1 si pu\u00f2 ricorrere alla formula\nGeneralmente, come indicato dal terzo membro, si omette il segno di moltiplicazione come si \u00e8 soliti fare tra variabili nelle formule scientifiche. Nelle formule, inoltre, l'unit\u00e0 formula_1 pu\u00f2 essere trattata come se fosse a sua volta il valore di una grandezza fisica, fatto questo che \u00e8 alla base dell'analisi dimensionale.\nUn esempio di grandezza fisica \u00e8 la lunghezza, mentre un esempio di unit\u00e0 di lunghezza \u00e8 il metro (simbolo: m) che rappresenta una quantit\u00e0 prestabilita di lunghezza: quando diciamo 10\u00a0metri (10\u00a0m), intendiamo dire 10 volte la quantit\u00e0 di lunghezza prestabilita che chiamiamo \"metro\".\nPer comodit\u00e0 di trattazione dei numeri, solitamente si utilizza una unit\u00e0 che sia dell'ordine di grandezza della quantit\u00e0 misurata: dal fruttivendolo si parler\u00e0 di chilogrammi di patate, l'azienda che produce patatine user\u00e0 le tonnellate, mentre il pacchetto di patatine riporter\u00e0 una dicitura in grammi. In questo modo i fattori di moltiplicazione dell'unit\u00e0 di misura saranno numeri con una lunghezza di poche cifre o pochi decimali, e si abbasser\u00e0 la probabilit\u00e0 di errore umano nella memorizzazione e nei calcoli.\nUna \"unit\u00e0 di misura\" \u00e8 distinta dai \"campioni\" relativi a essa. Una unit\u00e0 \u00e8 fissata per definizione in modo da essere indipendente dalle condizioni fisiche, quali ad esempio la temperatura. Un campione, per contro, \u00e8 la materializzazione fisica di una unit\u00e0 e dipende, per quanto si cerchi di minimizzarlo, dalle condizioni fisiche. Per fare un esempio, il metro \u00e8 un'unit\u00e0 definita come la distanza percorsa dalla luce nel vuoto in un intervallo di tempo pari a 1/299.792.458 di secondo, definizione che la svincola da ogni dipendenza, mentre una barra metallica usata come campione, per quanto costruita con accuratezza, varia la sua lunghezza con la temperatura sia pure per frazioni infinitesimali.\nSistemi di misura.\nEsistono diversi sistemi ufficialmente accettati dalla comunit\u00e0 scientifica internazionale o comunque in uso nelle diversi parti del pianeta. Per ogni sistema ufficiale di unit\u00e0 di misura esistono organismi internazionali che si occupano di custodire i campioni delle unit\u00e0 di misura quando ne esistano o comunque di mantenere aggiornate le definizioni delle unit\u00e0 adottate.\nI sistemi di misura sono basati su differenti insiemi di unit\u00e0 di misura fondamentali.\nIl sistema di misura pi\u00f9 ampiamente diffuso \u00e8 il Sistema internazionale di unit\u00e0 di misura, solitamente indicato come SI, che \u00e8 fondato su sette unit\u00e0 base (fondamentali), e in cui tutte le altre unit\u00e0 derivano da queste.\nEsistono altri sistemi, utilizzati per vari scopi, tra i quali:\nIn Italia, pur vigendo il SI, sono ancora in uso soprattutto in ambito tecnico alcune vecchie unit\u00e0 tecniche, ad esempio il kg/cm\u00b2 per la pressione.\nUnit\u00e0 di misura fondamentali e derivate.\nPer molte grandezze fisiche l'unit\u00e0 di misura \u00e8 necessaria per comunicarne il valore. \u00c8 ad esempio impossibile descrivere una lunghezza senza usare un qualche tipo di unit\u00e0.\nMa non tutte le grandezze fisiche richiedono una propria unit\u00e0 di misura. Tramite le leggi della fisica, l'unit\u00e0 di misura di una grandezza pu\u00f2 essere espressa come combinazione di unit\u00e0 di altre grandezze. Quindi solo un piccolo insieme di unit\u00e0 di misura \u00e8 necessario. Queste unit\u00e0 vengono definite come \"fondamentali\", tutte le altre sono unit\u00e0 \"derivate\". Le unit\u00e0 derivate sono usate solo per convenienza, in quanto possono essere espresse in termini di unit\u00e0 base. La scelta delle unit\u00e0 base \u00e8 per\u00f2 arbitraria.\nLe unit\u00e0 fondamentali del SI non costituiscono un insieme minimo. Ad esempio esistono sistemi nei quali il campo elettrico e il campo magnetico hanno la stessa unit\u00e0 di misura, grazie al fatto che le leggi della fisica mostrano che questi due campi sono manifestazioni differenti dello stesso fenomeno.\nMolte grandezze derivate in fisica prendono il nome da ricercatori e studiosi che hanno dato contributi fondamentali alla teoria in questione in segno di riconoscimento postumo per il loro prezioso lavoro.\nConversione delle unit\u00e0 di misura.\nLa conversione delle unit\u00e0 di misura prevede la comparazione di valori standard differenti: per questo i fattori di conversione tra unit\u00e0 di misura hanno sempre un determinato livello di imprecisione.\nPrefissi delle unit\u00e0 SI.\nNel SI alcune lettere corrispondono a valori numerici scelti opportunamente e possono essere usate come prefissi per qualsiasi unit\u00e0.\nAd esempio, c = 0,01 (1/100), e quindi cm = 0,01 m e cN = 0,01 N\nL'unica eccezione, dovuta a ragioni storiche, \u00e8 l'unita di misura della massa, kg, che gi\u00e0 contiene un prefisso; in questo caso il prefisso deve essere aggiunto a g.\nL'uso dei prefissi non implica nessuna conversione, in quanto essi sono definiti come valori numerici. Ad esempio le espressioni 'cm' e \" hanno lo stesso significato, ovvero sono equivalenti dal punto di vista matematico.\nRegole grafiche SI.\nI simboli delle unit\u00e0 di misura del SI sono scritte sempre con lettere minuscole tranne quando sono dedicate a un personaggio storico; i prefissi seguono regole proprie:\nUna unit\u00e0 di misura che prende il nome da un personaggio storico viene indicata in minuscole e senza accenti (ad esempio mentre il simbolo A per indicare l'intensit\u00e0 di corrente \u00e8 scritto maiuscolo, in omaggio ad Andr\u00e9-Marie Amp\u00e8re, il nome per esteso di tale unit\u00e0 di misura \u00e8 minuscolo e senza accenti, cio\u00e8: ampere).\nAllo stesso modo, molte unit\u00e0 di misura che prendono il nome dallo scienziato che li ha introdotte vanno scritte per esteso in minuscolo (ad esempio: kelvin, coulomb, joule, watt, ohm, siemens), tranne nel caso dei gradi di temperatura (ad esempio: gradi Celsius, gradi Fahrenheit, gradi R\u00e9aumur; il kelvin, unit\u00e0 SI della temperatura assoluta, non \u00e8 un \"grado\" di temperatura)."}
{"id": "8664", "revid": "1516566", "url": "https://it.wikipedia.org/wiki?curid=8664", "title": "Predappio", "text": "Predappio (\"La Pr\u00e9\" o \"Dv\u00eca\" in romagnolo) \u00e8 un comune italiano di abitanti della provincia di Forl\u00ec-Cesena in Emilia-Romagna.\nOrigine del nome.\nFino ai primi anni venti del Novecento Predappio era un paese di modeste dimensioni che sorgeva sulle colline dell'Appennino forlivese cresciuto attorno al castello medioevale. Lungo la valle, a circa 2\u00a0km, era la localit\u00e0 nota con il nome di \"Dov\u00eca\" (probabile toponimo romano, \"Duo Viae\") che verso la seconda met\u00e0 dell'Ottocento era costituita da poche case sparse di contadini, mezzadri e qualche artigiano. Unici centri di aggregazione della localit\u00e0, erano una scuola e l'osteria, quest'ultima ancora esistente.\nCon la creazione del nuovo abitato secondo i progetti architettonici del regime fascista, che prendeva il nome di \"Predappio Nuova\", Dov\u00eca ne veniva inglobata e spariva, mentre con Predappio si continuava ad indicare il vecchio abitato sulle colline.\nCon il passare degli anni, i nomi dei due abitati vennero cambiati: si cominci\u00f2 a chiamare Predappio solamente la Predappio Nuova (nel frattempo aumentata in termini di popolazione e di importanza), e a chiamare Predappio Alta il borgo antico, sulle colline, (\"la Pr\u00e9\" in romagnolo). Sino al 1927 Predappio Alta era capoluogo ma dopo il 1927, con il podest\u00e0 Pietro Baccanelli, esso fu spostato nella frazione Dov\u00eca ed \u00e8 l'attuale Predappio capoluogo (talvolta denominata Predappio Bassa).\nStoria.\nAntichit\u00e0.\n, In quegli anni infatti Augusto divise l'Italia in undici regioni. Predappio era parte della sesta provincia. . Nella frazione di Fiumana rinvenimenti archeologici attestano la presenza di insediamenti umani fin dall'et\u00e0 del bronzo e, di epoca romana, rimangono i resti di una villa scoperta nel 1960 da Bernad Montanari. Probabilmente l'edificio appartenne a ricchi possidenti terrieri e rimase abitato dal I al IV secolo d.C.\nMedioevo.\nCon la caduta dell'Impero romano d'Occidente e in seguito alle invasioni barbariche si perde notizia di Fiumana fino all'XI secolo. Nel 1045 si ha la prima notizia di un monastero benedettino e, del 1068, se ne conosce anche il nome dell'abate: Ego Bonizio. Il monastero assume sempre maggiore importanza, per decadere per\u00f2 verso il XV secolo.\nNel 1304 fu posseduta dal marchese degli Argugliosi.\nNel giugno del 1424 le truppe di Pandolfo III cingono d'assedio il castello di Fiumana che in breve capitola. Nel 1434 Antonio Ordelaffi riceve da papa Eugenio IV il riconoscimento della signoria forlivese ricevendo in possesso anche i territori di Fiumana.\nEt\u00e0 moderna e contemporanea.\nL'Ottocento.\nDurante l'Ottocento Predappio segu\u00ec il resto della Romagna, venendo annessa prima al Regno di Sardegna nel 1859 e confluendo poi, nel 1861, nel Regno d'Italia. Il 29 luglio 1883 nacque a Dov\u00eca, frazione di Predappio, Benito Mussolini, futuro politico e dittatore del Regno d'Italia.\nLa fondazione di Predappio Nuova.\nLa creazione di Predappio Nuova si inquadra nella volont\u00e0 di Mussolini di dare grandiosit\u00e0 ai propri luoghi d'origine, sia la localit\u00e0 in cui era nato sia la sua provincia (che nel 1923 ingrand\u00ec assegnandole numerosi comuni appenninici togliendoli alla provincia di Firenze, e ne esalt\u00f2 il capoluogo Forl\u00ec con grandiosi interventi urbanistici). Una frana avvenuta nell'inverno a cavallo fra il 1923 ed il 1924 venne presa come giustificazione per lo spostamento dell'abitato di Predappio dalla sua posizione collinare nel fondovalle. Per la realizzazione del nuovo centro abitato si scelse la localit\u00e0 di Dov\u00eca, localit\u00e0 che aveva dato i natali a Mussolini, che inoltre era collocata sulla strada provinciale che congiungeva Forl\u00ec a Premilcuore.\nIl 30 agosto 1925, accompagnato da Italo Balbo, giunse in Romagna il segretario del partito fascista Roberto Farinacci con il mandato di fondare Predappio Nuova. Il momento culminante della visita furono l'inaugurazione di una targa celebrativa in bronzo sulla facciata della casa natale di Mussolini e la posa della prima pietra sia delle case popolari sia della chiesa di Santa Rosa da Lima (con annessi oggi un oratorio e un asilo) che diverr\u00e0 poi nota per la celebre Madonna del fascio.\nSebbene non si fosse presentato alla cerimonia di inaugurazione della fondazione di Predappio Nuova, Mussolini non si terr\u00e0 a lungo lontano dai cantieri. Nel maggio del 1926, vi si rec\u00f2 per valutare lo stato dei lavori. Fu durante tale visita che il \"duce\" visit\u00f2 la propria casa natia, ordinando la rimozione della lapide di bronzo che l'anno prima Farinacci aveva fatto apporre, in quanto contrastava con l'intenzione che Mussolini aveva di mantenere nelle condizioni pi\u00f9 umili possibili i propri luoghi dell'infanzia.\nDa Predappio a Predappio Nuova.\nIl 17 febbraio 1927 venne promulgato un regio decreto legge con il quale si stabiliva il trasloco della sede municipale da Predappio (quella che attualmente \u00e8 chiamata Predappio Alta) al nuovo centro abitato denominato Predappio Nuova. Il nuovo comune dal 1925 veniva ampliato annettendogli il territorio del comune soppresso di Fiumana, paese che sorge a 5\u00a0km sulle rive del fiume Rabbi, lungo la strada statale che unisce Forl\u00ec a Predappio.\nSimboli.\nStemma.\nAl nuovo comune venne assegnato anche un nuovo stemma comunale, in modo tale che questo potesse sintetizzare la trasformazione in atto; il nuovo stemma, concesso con regio decreto del 4 settembre 1927 e regie lettere patenti del 15 dicembre 1927 aveva la seguente blasonatura ufficiale: \u00abpartito semitroncato: nel 1\u00ba di rosso, al fascio littorio d'oro; nel 2\u00ba d'azzurro, al castello al naturale, merlato alla ghibellina, torricellato di tre pezzi, murato, aperto e finestrato di nero, terrazzato di verde; nel 3\u00ba d'azzurro, alla torre al naturale, merlata alla ghibellina, aperta e murata di nero, terrazzata di verde\u00bb. Lo stemma riuniva quindi l'emblema del fascismo (inserito su iniziativa del locale Consiglio comunale) con gli stemmi precedentemente portati dai Comuni di Predappio (secondo punto del partito semitroncato) e di Fiumana (terzo punto).\nNel secondo dopoguerra, a causa della caduta del fascismo, si rese necessario sostituire il fascio; al suo posto fu inserito un grappolo di uva, maggior coltura locale specie nella variet\u00e0 Sangiovese, che essendo \"al naturale\" port\u00f2 a cambiare lo smalto del primo punto dello stemma da rosso ad argento. Il nuovo stemma, concesso con decreto del Presidente della Repubblica del 25 giugno 1953 ebbe le seguente blasonatura: \u00abpartito semitroncato: nel 1\u00ba di argento, al grappolo d'uva; nel 2\u00ba d'azzurro, al castello al naturale, merlato alla ghibellina, torricellato di tre pezzi, murato, aperto e finestrato di nero, terrazzato di verde; nel 3\u00ba d'azzurro, alla torre al naturale, merlata alla ghibellina, aperto e murata di nero, terrazzata di verde. Ornamenti esteriori da Comune\u00bb (dal 2006, con la concessione del titolo di Citt\u00e0, la corona muraria da Comune \u2013 d'argento, murata di nero, con 3 \u201cpusterle\u201d visibili \u2013 \u00e8 stata sostituita da quella \u00abd'oro con 5 \u201cpusterle\u201d visibili\u00bb corrispondente al titolo).\nMonumenti e luoghi d'interesse.\nArchitetture religiose.\nChiesa di Sant'Agostino in Rocca d'Elmici.\n\u00c8 di particolare interesse la Chiesa di Sant'Agostino in Rocca d'Elmici in stile romanico. Chiesa ad un'unica navata che conserva al suo interno diversi affreschi in non perfetto stato di conservazione raffiguranti la storia della chiesa stessa. Tra questi possiamo trovarne uno raffigurante San Gerolamo a capo scoperto e una Madonna con bambino che si dice appartenga al \"Giottesco Romagnolo\".\nChiesa di San Cassiano in Pennino.\nUn altro edificio di grande valore storico-artistico \u00e8 la Chiesa di San Cassiano in Pennino risalente ai secoli X e XI. Ristrutturata diverse volte a causa dei danni causati da terremoti fu proclamata monumento nazionale nel 1934. Della chiesa originale restano ancora intatti solo abside, cripta e fondamenta.\nChiesa di Sant'Antonio di Padova.\nAltra chiesa di interesse artistico e quella dedicata a Sant'Antonio di Padova. Fu Benito Mussolini che la fece erigere nel 1931 dall'architetto Cesare Bazzani. Inoltre affid\u00f2 allo scultore Morbiducci il compito di ornarne il portale con 10 bassorilievi in bronzo.\nChiesa di Santa Maria Assunta.\nA Predappio Alta possiamo visitare la Chiesa di Santa Maria Assunta di foggia ottocentesca.\nChiesa di San Martinino.\nPoco dopo aver superato il cimitero, a circa 1\u00a0km dalla chiesa dedicata a Sant'Antonio, sulle pendici delle colline in direzione di Castrocaro, in mezzo al bosco, si trova l'antica chiesa dedicata a san Martinino. Non molto si conosce di questo edificio, dalle semplici forme, le cui prime testimonianze risalgono al XV secolo. \u00c8 attualmente sconsacrata.\nSantuario della Beata Vergine della Maest\u00e0.\nIl Santuario della Beata Vergine della Maest\u00e0 \u00e8 del 1700.\nArchitetture civili.\nEx Casa del Fascio.\n\u00c8 probabilmente l'edificio pi\u00f9 imponente e massiccio edificato nella Predappio di nuova fondazione. Sino dal 1926 venne promossa la raccolta di fondi per l'edificazione dell'edificio, ma per vari motivi la costruzione fu rimandata fino agli anni trenta. Iniziato a partire dal 1934, fu terminato ed inaugurato nel 1937.\nSorge agli angoli delle due vie principali, \u00e8 costruito in mattoni e travertino romano e presenta un'alta torre littoria munita di campana che rievoca le antiche torri medioevali. Oggi giace in stato di abbandono, ma \u00e8 stato preso in considerazione dal Progetto Europeo ATRIUM.\nCasa Becker.\nCasa Becker \u00e8 un edificio per abitazioni di sei appartamenti di tipo economico. Fu inizialmente progettata dai tecnici del Genio Civile di Forl\u00ec, sebbene di seguito la struttura fu in parte revisionata da Florestano di Fausto, a cui fu anche commissionato il disegno di tutta Predappio Nuova. La prima pietra fu posata nello stesso giorno di fondazione di Predappio Nuova, il 30 agosto 1925. Venne costruita anche grazie al contributo di lord William Becker, politico inglese simpatizzante del fascismo, da cui la casa trae nome. Fu il primo edificio dedicato alla pubblica residenza ad essere costruito nella nuova citt\u00e0 per ospitare gli sfollati della frana del 1923 che aveva colpito il paese vecchio.\nIl prospetto esterno dell'edificio era impostato su una serie di sette aperture nelle quali veniva alternato in successione il piccolo terrazzo della camera da letto del piano superiore con il portone di ingresso. Florestano di Fausto inser\u00ec il disegno a lunetta delle finestre del piano superiore, ammorbidendo le linee dell'edificio.\nEdificio postelegrafonico.\nIl primo progetto venne presentato dal Genio civile il 5 maggio 1925, presentando un secondo progetto il 16 dicembre dello stesso anno. Come molti degli edifici della nuova Predappio, il progetto fu rivisto profondamente dall'architetto e ingegnere Florestano Di Fausto. Il progetto proposto dal genio prevedeva un grosso parallelepipedo lungo venti metri e profondo dieci articolato su due piani, destinati, quelli al piano terra, ad ospitare gli uffici, al superiore l'alloggio dell'impiegato statale, costituito da cinque camere, sala da pranzo, cucina e servizi. La parte centrale dell'edificio, larga dieci metri, sporge leggermente dal corpo dell'edificio. Di Fausto aggiunger\u00e0 il portico a due arcate, rialzando, senza modificare l'altezza totale dell'edificio, il piano terra. Dai progetti originali di Fausto si notano anche due obelischi che dovevano ornare la facciata dell'edificio, ma che non furono mai posizionati. Le decorazioni furono invece affidate allo scultore bolognese \"Ulderigo Conti\".\nCasa dei sanitari.\nLa casa dei servizi sanitari \u00e8 posta sulla piazza principale di Predappio, Piazza sant'Antonio, di fronte a Palazzo Varano. L'edificio venne proposto da Florestano di Fausto come seconda soluzione, perch\u00e9 originariamente l'architetto aveva proposto quell'area per l'edificazione di un cinema, di un teatro e di un portico con negozi e magazzini. L'idea successiva fu quella di costruire un ospedale vero e proprio, ma si ripieg\u00f2, per l'impossibilit\u00e0 di poter eseguire il progetto, su un edificio che potesse fungere da presidio sanitario. La sua edificazione cominci\u00f2 nel 1929 per poi essere terminata con l'inaugurazione del 29 luglio 1931 da Mussolini stesso il quale, per stemperare il clima di tensione che si era generato dopo lo scioglimento dell'Azione Cattolica, colse quell'occasione per annunciare anche l'edificazione di una grande chiesa parrocchiale.\nIl palazzo \u00e8 in realt\u00e0 un complesso di tre edifici: due, pi\u00f9 piccoli, posti nel retro dell'edificio principale che invece si affaccia sulla piazza. Questo \u00e8 suddiviso in tre piani: il piano terra ospitava la farmacia (ancora oggi presente), gli uffici dell'amministrazione, la casa del custode, l'abitazione dell'infermiere e del conducente dell'ambulanza. Il primo piano ospitava gli alloggi del farmacista e del medico, mentre all'ultimo piano si trovavano gli appartamenti dell'assistente, della levatrice e delle suore. Come tipico nella mentalit\u00e0 del tempo le stanze presentano soffitti altissimi, mentre i corridoi sono stretti e scarsamente illuminati.\nSul retro del palazzo, collegato da un passaggio coperto, c'era l'ambulatorio medico composto dall'ambulatorio vero e proprio, dalla sala nelle quali avvenivano le medicazioni e le camere di degenza riservate ai pazienti. Sul retro di questo edificio vi erano spazi dedicati al dispensario antitubercolare a loro volta suddivisi in altre aree: vi era la zona destinata alla raccolta di notizie e riviste scientifiche, l'area per le visite mediche, per esami radiologici e ricerche patologiche.\nOgnuno dei tre edifici che costituisce il complesso del palazzo dei sanitari era dotato di cantine e piani interrati utilizzati come magazzini.\nCaserma dei carabinieri.\nLa caserma dei carabinieri fu una delle prime costruzioni ad essere edificate nella nuova Predappio, perch\u00e9 ritenuta necessaria per la sicurezza del nuovo centro abitato. L'edificio sub\u00ec due diversi processi di costruzione a partire dal 1925 e fino al 1942.\nIl progetto iniziale, redatto dai tecnici del Genio civile, consisteva in un semplice edificio a due piani: il piano inferiore era dedicato all'archivio ed erano presenti la cantina, i servizi e due camere di sicurezza, per uomini e donne. Al piano superiore invece si trovava l'alloggio del comandante costituito da due camere da letto, cucina, studio e sala da pranzo. Le due stanze rimanenti erano dedicate agli altri cinque carabinieri previsti. La facciata impostata dal Genio era sviluppata su sette aperture con due ingressi posti simmetricamente ai lati dell'edificio.\nFlorestano di Fausto intervenne sul progetto, gi\u00e0 in fase di costruzione, apportando solo piccole modifiche al disegno iniziale che riguardavano esclusivamente il disegno delle linee esterne. Aggiungendo un bugnato che ricopriva tutto il primo piano della caserma, venivano cos\u00ec accentuati gli spigoli della facciata, venivano incorniciate le finestre e offrivano un appoggio per le tettoie dell'ingresso.\nL'edificio rimase tale fino al 1934, quando ne fu decisa una revisione. In quell'anno, per poter sopperire alle nuove esigenze dell'abitato (Predappio stava crescendo in popolazione ed era meta di continui pellegrinaggi), e per poter venire incontro al necessario aumento di organico, fu deciso, seguendo il progetto originale di Fausto, un ampliamento della caserma con sopraelevazione di un piano.\nNel 1937 per\u00f2 fu deciso un ulteriore e ben pi\u00f9 importante rifacimento, il cui progetto fu affidato all'ingegnere Arnaldo Fuzzi il quale, pur impostandone le linee generali, non riusc\u00ec a portarlo a termine dovendo partire per l'Africa Orientale Italiana, cedendo i propri lavori al Genio che li port\u00f2 a termine. L'ampliamento previsto da Fuzzi stravolse totalmente l'architettura della caserma. L'edificio venne avvolto da una struttura semicircolare che, costruita in muratura di laterizio a vista e travertino, va a creare una piccola corte interna. Ai lati della facciata vennero invece eretti due corpi cilindrici che delimitano un portico stilizzato.\nLa ricostruzione aveva cos\u00ec permesso l'ampliamento dell'edificio, monumentalizzandone l'aspetto e fornendo nuovi spazi per l'autorimessa, per una biblioteca e per ulteriori camerate, stravolgendo per\u00f2 l'aspetto rurale che di Fausto aveva voluto attribuire alla propria Predappio ideale degli anni venti.\nMercato dei viveri.\n\u00c8 lo slargo, collocato nel cuore della citt\u00e0, destinato ad accogliere, secondo i progetti iniziali, le attivit\u00e0 commerciali ed il mercato del paese.\nIl mercato dei viveri sorge lungo la via principale, ai piedi del poggio sul quale \u00e8 presente la casa natale di Mussolini. \u00c8 sostanzialmente un'esedra porticata costituita da 12 arcate che circoscrivono lo spazio semicircolare del mercato. Ogni arcata delimita all'esterno uno spazio interno a forma di trapezio delimitato sugli altri lati da arcate in laterizio a vista, mentre la serie di archi perimetrali \u00e8 cieca ed accoglie al suo interno una panca in pietra.\nIl semicircolo dell'arcata \u00e8 divisa in due sezioni da un corridoio centrale dal quale dipartivano, un tempo, un'imponente scalinata che portava alla casa natale di Mussolini e da un monumentale tiburio, in seguito rimossi per volont\u00e0 dello stesso Mussolini. La grande scalinata, a quattro rampe, aveva la funzione di colmare il dislivello tra il piano del mercato ed il poggio posto pi\u00f9 in alto, creando una coreografia solenne. La salita \u00e8 invece oggi occupata da uno spazio verde nel quale crescono numerosi alberi attraverso il quale si svolge un piccolo sentiero che arriva alla casa.\nLa soluzione architettonica per colmare il dislivello tra il piano della strada ed il poggio fu ideata da Florestano di Fausto, il quale inizialmente aveva progettato uno spazio di forma rettangolare. L'idea per\u00f2 che la piazza principale dovesse diventare l'area ai piedi di Palazzo Varano, rendono il mercato dei viveri un'area pi\u00f9 simile a uno slargo e una pausa del corso principale del paese che non una piazza vera e propria.\nPalazzo Varano.\nPalazzo Varano \u00e8 l'edificio dove attualmente risiede la sede del comune di Predappio.\nIl palazzo comunale sorge in piazza Sant'Antonio, a lato dell'omonima chiesa, in posizione sopraelevata e dominante rispetto al paese e circondato da un ampio giardino che funge da parco comunale.\nL'aspetto che il palazzo aveva prima dei lavori per la fondazione del paese era completamente diverso da quello che mostra attualmente. Si trattava di un palazzo squadrato, costruito in pietra spugnone, senza alcuna decorazione, la cui origine \u00e8 sempre rimasta oscura, forse da un antico toponimo romano o dalla famiglia contadina Varena. Con certezza si sa solo che ha ospitato diverse famiglie di Predappio, fino ad ospitare la locale scuola elementare e fornire un alloggio all'insegnante. Vi insegn\u00f2 Rosa Maltoni e per circa 20 anni fu residenza dei Mussolini.\nCon la fondazione del nuovo paese, l'architetto Florestano di Fausto nel 1926 lo ristruttur\u00f2 completamente, aggiungendovi stucchi, decorazioni e una torretta che ospita un orologio e una campana.\nArchitetture militari.\nCastello di Predappio Alta.\nA Predappio Alta potremmo ammirare quello che rimane dell'antico castello medievale, rinforzato nel 1471 ma presente gi\u00e0 dal 1283, attorno a cui \u00e8 sorto il borgo.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di 616 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nIstruzione.\nRicerca.\nIl Progetto Ciclope, dall'acronimo in lingua inglese \"Centre for International Cooperation in Long Pipe Experiment\" \u00e8 un progetto che ha preso vita nel 2000 ed ha come obiettivo lo studio delle turbolenze nei fluidi. Il progetto, finanziato con fondi della Comunit\u00e0 Europea, dall'Universit\u00e0 di Bologna e da numerosi enti locali, verr\u00e0 ospitato nelle strutture delle gallerie della Caproni, la vecchia azienda che costru\u00ec e riutilizz\u00f2 parte delle gallerie durante gli anni '30 per la produzione di aeromobili.\nLa lunghezza delle gallerie scavate all'interno delle colline permetteranno di fornire gli spazi necessari per lo studio della fluidodinamica, in particolare permetter\u00e0 l'approfondimento delle conoscenze relative ad un alto Numero di Reynolds.\nL'apertura dei lavori al cantiere, che avrebbe dovuto iniziare nel giugno 2010, \u00e8 in realt\u00e0 slittato pi\u00f9 avanti per questioni legali dovuto all'appalto dell'opera.\nCucina.\nLa localit\u00e0 \u00e8 famosa per il Sangiovese, vino tipico delle aree romagnole prodotto dall'omonimo vitigno che nelle colline intorno trova la propria area d'elezione. Numerose sono le aziende che operano nel campo vitivinicolo e che hanno portato alla produzione di un vino di alta qualit\u00e0.\nNell'area di Predappio vengono prodotti alcuni formaggi, sia freschi che stagionati, di buona qualit\u00e0. In particolare si sta affermando la produzione di un formaggio con un particolare metodo di stagionatura: le forme vengono lasciate riposare nelle solfatare (grotte dove, fin dall'antichit\u00e0, veniva estratto lo zolfo) dove le particolari condizioni, di umidit\u00e0 e temperatura, e la presenza dello zolfo, conferiscono sapori e fragranze particolari.\nViene prodotto un tipo di ciambella in una versione povera che prende il nome di \" bracciatello\".\nGeografia antropica.\nFrazioni.\nLe frazioni e localit\u00e0 di Predappio sono:\nFiumana, San Cristoforo, Fiordinano, Riggiano, Predappio Alta, Calboli, Colmano, Marsignano, Massera, San Cassiano in Pennino, San Savino, Sant'Agostino, Santa Lucia, Santa Marina in Particeto, Porcentico, Tontola, Trivella, Montemaggiore di Predappio, Monte Mirabello, Monte Colombo.\nMonsignano.\nLa frazione di Monsignano, o Marsignano, \u00e8 nota per l'antica esistenza di un santuario dedicato a Giove, ma anche a Giunone ed alle Parche: si trattava di un luogo molto frequentato. Da qui proviene, ad esempio, il cippo con la dedica a Giove \"Vector\", oggi conservato nel Museo archeologico di Forl\u00ec: il cippo costituisce \"la pi\u00f9 antica testimonianza della scrittura [...] nel Forlivese\". Sempre da Marsignano e sempre conservati al Museo archeologico di Forl\u00ec provengono anche il cippo dedicato a Giove \"Obsequens\" e quello dedicato a Giunone \"Regina\".\nCastelli.\nCastello di Predappio Alta.\nSorge nell'attuale frazione di Predappio Alta che, fino allo spostamento della sede comunale nel 1923, costituiva il capoluogo del comune. Il castello costituisce il nucleo attorno al quale si \u00e8 sviluppato l'attuale borgo. \u00c8 sostanzialmente in buone condizioni, ha subito pochi rimaneggiamenti nel corso dei secoli e costituiva un presidio strategico a controllo della valle.\nConsiderata fino a non molto tempo addietro come fortezza costruita da Giovanni d'Appia, dopo essersi rifugiato a seguito della sconfitta subita nella battaglia contro Forl\u00ec, entr\u00f2 negli obiettivi dei Calboli e degli Ordelaffi, decisi a conquistarla per controllare la vallata del Rabbi. Ricordata dall'Anglico nella propria descrizione del 1371, la rocca venne donata da Francesco Calboli alla repubblica fiorentina che le concesse di fregiarsi del titolo di comune. Nel 1434 la rocca fu modificata per adeguarla ai nuovi criteri bellici.\nCastello di Fiumana.\nEra localizzato nell'attuale frazione di Fiumana. Viene ricordato come \"Castrum Flumane\" e fu assediato e poi distrutto dai fiorentini nel 1201 e, ricostruito, ancora preso ed atterrato nel 1235. Riedificato, rimase in mano ai forlivesi fino al 1253, passando poi come feudo diretto degli Ordelaffi fino al 1359 quando fu preso dal cardinale Egidio Albornoz. Divenne feudo di Firenze e poi dei Visconti. Nel 1501 veniva conquistato da Cesare Borgia per poi passare, tre anni dopo, alla Santa Sede.\nIl castello sorgeva nei pressi dell'antica abbazia di Fiumana su un rilievo delimitato da un'ansa del fiume Rabbi. Con i secoli il castello and\u00f2 in rovina e nel Novecento, per la costruzione dell'attuale asilo, and\u00f2 persa qualsiasi traccia della rocca.\nRocca di Calboli.\nIl castello, uno dei feudi pi\u00f9 importanti della famiglia Calboli, sorge nell'attuale frazione di Calboli. Se ne ha una prima attestazione nel 909, il castrum Calboli, appartenente alla omonima famiglia ed in loro possesso fino al 1278 anno durante il quale fu a loro confermato da Ottone III. Nello stesso anno fu distrutto da Guido da Montefeltro.\nResti evidenti del castello sono evidenti nei pressi della chiesa di Calboli. Le attivit\u00e0 agricole, la mancata manutenzione e i lavori di rimboschimento stanno facendo diroccare le rovine del castello.\nRocca d'Elmici.\nLocalizzato a nord-ovest di Predappio, da Forl\u00ec in direzione di Premilcuore, sulla destra poco prima di entrare a Predappio. Se ne ha notizia come \"Castrum Elmizie\", \"Rocha Elmicis\", \"Rocche de Ermizia\" o anche \"Rocca de' Mici\", sin dal 900, anno in cui era feudo dei Calboli. Nel 970 era propriet\u00e0 di Ugone di Sasso, quindi di Simone di Particeto che nel 1180 lo donava all'abbazia dell'Isola. da questa nel 1191 pass\u00f2 al monastero di Santa Maria di Porto al quale fu tolto nel 1236 dai fiorentini che lo incendiarono. Quattro anni pi\u00f9 tardi ritornava in possesso della chiesa ravennate ma, nel 1298 rientra in mano ai Calboli ai quali fu sottratto nel 1304 dagli Ordelaffi dopo un lungo assedio.\nNel 1348 il \"castrum Rocche Elmici\" apparteneva a \"Johanni condam Nicoluccii de Calbulo de civitate Forlivii\" che lo perdette nel 1359 all'arrivo di Albornoz per conto della santa Sede che nl 1411 lo infeud\u00f2 a favore di Cervatto sassoni di Cesena. Nel 1433 fu conquistato da Antonio Ordelaffi che nel 1471 lo fortific\u00f2 trasformandolo in rocca. Tornato di nuovo alla Santa Sede, divenne propriet\u00e0 di Forl\u00ec nel 1535.\nDel castello rimangono poche tracce rinvenibili nell'attuale ed adiacente casa colonica. Invece della rocca rimangono numerosi ruderi, lasciati in stato di abbandono. Si notano parte della cinta muraria, vani seminterrati, un camminamento sotterraneo e gli avanzi del mastio.\nGriggiano.\nRiportato come \"Griziano\", \"Griggiano\" e poi \" Triggiano\", era localizzato presso sud-ovest di Predappio Alta. Se ne ha una prima attestazione nel 1180 con il nome di \"castrum Grizani\" ed apparteneva a Simone di Particeto che ne fece dono alla chiesa ravennate cui Federico Barbarossa, 5 anni dopo, lo confermava: \"quidquid possident in castro Grezani\". Nel 1243 era per\u00f2 possesso della chiesa forlimpopolese e da quel momento se ne perde traccia.\nAttualmente in localit\u00e0 Triggiano si trova un casale disabitato che sorge su uno sperone roccioso presso il Rio di Predappio. Del castello restano tracce di fondamenta e brevi tratti della cinta muraria.\nLoreta.\nIl castello di Loreta o Loreda era localizzato ad ovest della frazione di Fiumana. Se ne ha una prima traccia, con il nome di \"castrum Laurete\", nel 1169 quando, soggetto ai forlivesi, viene a questi strappato ed incendiato dai faentini. Ricostruito dai forlivesi, il castello diviene possesso di Ubaldo Di Loreta il quale, nel 1236, lo dovette cedere ai faentini che lo stavano assediando. Distrutto e ricostruito, nove anni pi\u00f9 tardi fu per la terza ed ultima volta distrutto da un assalto dei faentini.\nIl castello sorgeva dove attualmente si trova una casa colonica che prende il nome di Loreda. Le uniche tracce rimaste sono resti delle fondamenta e sezioni di cinta muraria.\nCastello di Marsignano.\nSorgeva nell'attuale piccola frazione di Marsignano, a nord-ovest di Predappio Alta, in direzione di Castrocaro. Viene menzionato come \"Marsignano\" o \"Monsignano\". Poche sono le tracce e le attestazioni di questo castello: due pergamene, una del 1216 e l'altra del 1301 lo chiamano \"Castrum Monsignani\" o \"Castrum Mausignani\" e lo descrivono sempre come soggetto ai conti Guidi di Dovadola. Nel 1371 Anglico di Grimoard censisce la zona come \"villa\", ovvero come centro privo di fortificazioni. Il castello doveva perci\u00f2 essere stato distrutto e rimanevano solo case sparse di agricoltori ed allevatori non protetti da alcuna fortificazione.\nIl castello sorgeva nei pressi dell'attuale chiesa di Marsignano e della casa colonica. Praticamente tutti i resti sono stati spazzati via dai lavori agricoli.\nCastello di Monte Maggiore.\nSi ha la notizia del castello di Monte Maggiore, posto ad ovest di Predappio, a met\u00e0 strada con Castrocaro, nella frazione attualmente chiamata Montemaggiore. La prima menzione, del 1055 lo riporta come \"Castrum Montis Majoris\" ed apparteneva alla chiesa ravennate. Dopo essere stato infeudato nel 1429 a Giovanni Lerri di Forl\u00ec, se ne perde traccia.\nIl castello sorgeva nell'attuale frazione di Montemaggiore sul poggio chiamato Monte Banderuola, alle sorgenti del Rio Brasina. Passato in disuso, deve essere finito in stato di abbandono e rovina. I lavori agricoli con il passare del tempo ne hanno disperso le tracce.\nCastello di Monte Vecchio.\nEra localizzato nella localit\u00e0 attualmente chiamata \"Montevecchio\", ad ovest dell'altra localit\u00e0 nominata \"Bagno\". Se ne hanno poche notizie; le prime, risalenti al 1192: \"Castrum Montis Vecchii cum curte et omnibus appenditjis suis\" era una dipendenza della chiesa forlivese. La seconda, del 1371, nella descrizione fornita da Anglico de Grimoard.\nNe rimangono pochi resti presso la casa colonica che prende il nome di Montevecchio, mentre sul poggio sovrastante restano scarne tracce delle fondamenta.\nCastello di Particeto.\nRicordato come \"Particeta\" o \"Particeto\", sorgeva a nord della piccola frazione di Santa Marina in Particeto. Menzionato nel 1240 come \"Castrum Partesete\", era soggetto a Ugone di Sasso. Ricordato anche come \"Partexede\", nel 1276 era dominio del comune di Forl\u00ec finch\u00e9 si ribell\u00f2 per sottomettersi alla chiesa ravennate. Nel 1347 apparteneva all'abbazia di Santa Maria di Porto alla quale lo tolse Giovanni Calboli. Nel 1371, da quanto riportato da Anglico de Grimoard nella sua descrizione, era dipendenza dei conti Guidi di Dovadola: \"Castrum Partisete est in quadam costa super Flumine Raibor. Habet roccham et turrim fortissimam, quod custioditur per comitem Franciscum de Dovadula\". A Francesco guidi subentr\u00f2 Francesco Calboli il quale mor\u00ec nel 1382 donandolo, per non farlo cadere in mano alla ghibellina Forl\u00ec, al comune di Firenze. Tornato in mano dei Guidi, a loro rimase fino al 1407 quando cadde in mano fiorentina. Nel 1440 venne espugnato dai Malatesta di Giaggiolo e nel 1471 raso al suolo per sempre dai fiorentini.\nIl castello sorgeva sul poggio che sovrasta l'attuale casa colonica chiamata Particeto. Rimangono visibilili fondamenta, tracce della cortina difensiva ed un vano interrato.\nCastello di Petrignano.\nSi trovava nell'attuale localit\u00e0 di Petrignano, a nord-est della frazione di Marsignano lungo la strada che giunge a San Lorenzo in Noceto.\nLo si trova nominato con il nome di \"Castrum Petrignani\" quale feudo di Ubaldo di Petrignano il quale lo perse nel 1168 per opera dei fentini. Pass\u00f2 nel 1272 alla chiesa forlivese che riusc\u00ec a tenerlo fino al 1292 quando Riniero Calboli lo conquist\u00f2 perdendolo nel 1313 per mano di Forl\u00ec. Nel 1371 Anglico di Grimoard lo nomina come possedimento di Francesco di Calboli: \" Castrum Pedrignani in quadam collina, confinat cum Castrocario, Roccha Elmizi et Comitu Forlivii, tenet Franciscus de Calbulo\". A costui fu tolto da Eugenio IV per infeudarlo nel 1429 a favore di Andra Lerri di Forl\u00ec. Nel 1433 lo si trova possesso di Antonio Ordelaffi che lo tenne fino al 1440 quando fu occupato dalla Santa Sede. Nel 1482 i fiorentini, in lotta contro il Papato, assediarono il castello che fu espugnato solo per il tradimento del castellano. Firenze lo rase al suolo per sempre.\nDel castello, dopo che fu raso al suolo, non ne rimase tracce se non nella presenza delle fondamenta. Nel luogo si trova oggi una casa colonica eretta sulla sue fondamenta. Poche tracce di basi murarie possono essere rinvenute nei dintorni.\nCastello di Villa Salta.\nSi ergeva nell'attuale localit\u00e0 Castellaro di Villa Salta ed era ricordato anche come castello di Salto.\nSe ne ha una prima menzione, con il nome di \"Castrum Salti\", nel 1180 quando apparteneva a Simone di Particeto che in quell'anno lo donava alla chiesa ravennate ma nel 1367 passa in mano ad Uguccione della Faggiola. Dalla famiglia dei Faggiola pass\u00f2 sotto il dominio di Francesco Calboli, come cita Anglico nel 1371: \"Castrum Salti parvi situm in quodam parvo Monte, tenet Franciscus de Calbulo\". Il Calboli, morendo nel 1382, lo cedette, affinch\u00e9 non cadesse in mano ai ghibellini Ordelaffi, al comune di Firenze. Da quel momento se ne perde traccia e non se ne conoscono le sorti.\nIl castello sorgeva nei pressi della casa colonica che prende il nome di Castellaro, su uno sperone roccioso sul torrente Trivella. Non ne rimangono evidenti tracce a causa dei lavori agricoli che ne hanno disperse le poche tracce.\nCastello di San Cassiano.\nIl castello di San Cassiano era situato sull'apice del Monte Palareto, a nord-ovest della chiesa di San Cassiano in Pennino.\nLa prima notizia del \"Castrum Sabcti Cassiani\" risale al 1294 quando, ricordato anche con il nome di \"Cassiani\", apparteneva a Corrado Calboli. Nel 1382 apparteneva a Francesco Calboli il quale, morendo, lo don\u00f2, insieme ad altri feudi in suo possesso, al comune di Firenze per evitare che cadesse in mano ai rivali ghibellini Ordelaffi. A Firenze viene sottratto nel 1424 dai Visconti i quali furono per\u00f2 costretti a cederlo ad Antonio Ordelaffi. Nel 1440 fu assediato da Guidantonio Manfredi per conto della Santa Sede che dal quel punto lo possedette per sempre.\nDel castello non esistono pi\u00f9 tracce, disperse dai lavori agricoli.\nCastello di Valdarca.\nIl castello sorgeva su uno sperone roccioso circoscritto da un'ansa del fiume Rabbi e che sovrastava l'attuale casa colonica che oggi prende il nome di Valdarca, a sud della localit\u00e0 chiamata Bagno.\nUn documento del 1124 ricorda come \"Castrum Vallis de Arche cum tota curte integra\" era possesso di Lamberto di Castrocaro il quale nel 1158 lo lasciava in eredit\u00e0 al figlio Bonifacio. Questi lo donava, nel 1188, alla chiesa ravennate dalla quale pass\u00f2 a quella forlimpopolese. Si sa che nel 1230 il castello apparteneva al comune di Faenza al quale fu tolto nel 1269 da Malatesta di Giaggiolo che lo stesso anno lo vendette a Ludovico delle Caminate. Da quel momento se ne perdono tracce e non se neconosce pi\u00f9 il destino.\nIl poggio che ospitava il castello presenta poche tracce delle fondamenta che sono andate disperse dai continui lavori agricoli.\nInfrastrutture e trasporti.\nStrade.\nPredappio \u00e8 attraversata della strada provinciale 3 che partendo da Forl\u00ec giunge, dopo aver valicato gli Appennini, a Cavallini, frazione di San Godenzo. Da Predappio dipartono altre due vie. La prima raggiunge Rocca San Casciano, passando per Predappio alta e toccando le piccole frazioni del comune, mettendo in comunicazione la SP3 con la Strada statale 67 Tosco Romagnola.\nLa seconda, passando per Rocca delle Caminate, raggiunge Meldola raccordandosi alla ex SS310, oggi SP4 (nel tratto romagnolo di competenza della Provincia di Forl\u00ec-Cesena).\nLa cittadina \u00e8 collegata ai centri vicini e a Forl\u00ec con regolari servizi di autobus gestiti da START Romagna. Un servizio di navetta collega Predappio con la frazione di Predappio Alta.\nAmministrazione.\nFonte: Ministero dell'Interno."}
{"id": "8666", "revid": "125400033", "url": "https://it.wikipedia.org/wiki?curid=8666", "title": "Sistema internazionale di unit\u00e0 di misura", "text": "Il sistema internazionale di unit\u00e0 di misura (in francese: \"Syst\u00e8me international d'unit\u00e9s\"), abbreviato in S.I. (pronunciato \"esse-i\"), \u00e8 il pi\u00f9 diffuso sistema di unit\u00e0 di misura. Nei paesi anglosassoni sono ancora impiegate delle unit\u00e0 consuetudinarie, un esempio sono quelle statunitensi. \nLa difficolt\u00e0 culturale nel passaggio della popolazione da un sistema all'altro \u00e8 essenzialmente legato a radici storiche. Il sistema internazionale impiega per la maggior parte unit\u00e0 del sistema metrico decimale nate nel contesto della rivoluzione francese: le unit\u00e0 S.I. hanno gli stessi nomi e praticamente la stessa grandezza pratica delle unit\u00e0 metriche. Il sistema \u00e8 un sistema tempo-lunghezza massa che \u00e8 stato inizialmente chiamato Sistema MKS, per distinguerlo dal similare Sistema CGS. Le sue unit\u00e0 di misura erano infatti metro, chilogrammo e secondo invece che centimetro, grammo, secondo.\nStoria.\nIl precursore del SI di misura \u00e8 il sistema metrico decimale elaborato da una commissione presieduta da Lagrange dal 1791. Tale sistema si diffonde lentamente in Europa, tra cui anche in Italia.\nUnit\u00e0, terminologia e raccomandazioni del SI vengono fissate dalla Conf\u00e9rence g\u00e9n\u00e9rale des poids et mesures (CGPM), \"Conferenza generale dei pesi e delle misure\", organismo collegato con il Bureau international des poids et mesures (BIPM), \"Ufficio internazionale dei pesi e delle misure\", organismi creati alla convenzione del Metro del 1875.\nIl sistema nacque nel 1889 in Francia con la 1\u00aa CGPM: allora si chiamava \"Sistema MKS\" perch\u00e9 comprendeva solo le unit\u00e0 fondamentali di lunghezza (metro), di massa (chilogrammo) e di tempo (secondo). \nNel 1935, su proposta del fisico Giovanni Giorgi, il sistema fu ampliato per includere delle unit\u00e0 per le grandezze elettriche. Il primo tentativo fu il \"Sistema MKS-\u03a9\", adottato dalla Commissione Elettrotecnica Internazionale, in cui era stata inizialmente scelta come grandezza base la resistenza elettrica, con unit\u00e0 di misura costituita dall'ohm. Dopo la guerra, nel 1946, sempre su proposta di Giorgi, la CGPM approv\u00f2 il passaggio dalla scelta della resistenza elettrica come grandezza base alla corrente elettrica, definendo in secondo luogo come sua unit\u00e0 base l'ampere. Nacque cos\u00ec il \"Sistema MKSA\", chiamato anche \"Sistema Giorgi\".\nNel 1954 la 10\u00aa CGPM aggiunse la temperatura assoluta (e l'unit\u00e0 di misura associata: kelvin) e la intensit\u00e0 luminosa (definendo poi come sua unit\u00e0 di misura la candela) come quinta e sesta grandezze fondamentali. \nNel 1961 la 11\u00aa CGPM sancisce finalmente la nascita del Sistema internazionale (SI). \nNel 1971 la 14\u00aa CGPM aggiunge la quantit\u00e0 di sostanza come grandezza fondamentale, e definisce la mole attraverso il numero di Avogadro. \nNel 2018 la 26\u00aa CGPM ha ridefinito le unit\u00e0 fondamentali in termini di costanti fisiche, aggiornandosi finalmente con la considerazione dei risultati raggiunti da anni nella disciplina dell'analisi dimensionale.\nQuindi oggi il nucleo centrale del SI consiste in ordine logico in:\nA partire dal nucleo del Sistema Internazionale si possono definire tutte le altre grandezze, che vengono dette derivate.\nQueste sono legate alle grandezze base dalle leggi fisiche considerate, e in modo corrispondente lo sono le loro unit\u00e0 di misura. \nIl sistema internazionale individua una sola unit\u00e0 di misura per ogni grandezza derivata (su cui si applicano i prefissi), che \u00e8 sempre un semplice prodotto di potenze delle unit\u00e0 base. Questo consente di eliminare i coefficienti di conversione e di facilitare il pi\u00f9 possibile i calcoli dei rapporti tra i valori delle grandezze fisiche in un problema.\nIl sistema internazionale di misura viene definito un sistema \"coerente\", in quanto le unit\u00e0 di misura derivate sono esprimibili come semplice prodotto e rapporto tra le grandezze fisiche fondamentali.\nInfine, il SI ha definito dei prefissi decimali\ne binari da aggiungere alle unit\u00e0 di misura per identificare multipli e sottomultipli.\nNorme di scrittura.\nPer uniformare la grafia ed evitare errori di interpretazione il SI prevede alcune norme per la scrittura delle unit\u00e0 di misura e dei relativi simboli.\nScrittura delle unit\u00e0.\nLe unit\u00e0 di misura dovrebbero essere scritte per esteso se inserite in un testo discorsivo; la scrittura deve essere in carattere tondo minuscolo e si devono evitare segni grafici come accenti o segni diacritici. Ad esempio si deve scrivere ampere e non amp\u00e8re o Ampere.\nScrittura dei simboli.\nI simboli (senza prefisso) devono essere indicati con l'iniziale minuscola, con l'eccezione di quelli in cui l'unit\u00e0 di misura \u00e8 eponima, ossia deriva dal nome di uno scienziato, e di quelli in cui il simbolo del prefisso moltiplicativo \u00e8 maiuscolo. Per esempio il simbolo dell'unit\u00e0 di misura della pressione, dedicato a Blaise Pascal, \u00e8 Pa, invece l'unit\u00e0 di misura viene scritta per esteso in minuscolo: pascal. Il secondo \u00e8 s e non sec, il grammo g e non gr, il metro m e non mt. L'unica eccezione \u00e8 per il litro il cui simbolo pu\u00f2 essere sia l sia L.\nI simboli dei prefissi e delle unit\u00e0 di misura SI sono entit\u00e0 matematiche perci\u00f2, a differenza delle abbreviazioni, i simboli del SI non devono essere seguiti dal punto (per il metro: m e non m.); essi devono inoltre stare dopo il valore numerico (per esempio si scrive e non ) con uno spazio tra il numero e il simbolo: , . Nelle unit\u00e0 di misura composte (per esempio il newton metro: N m) i simboli delle unit\u00e0 devono essere separati da uno spazio o da un punto a mezza altezza, detto anche punto mediano (\u00b7). Non \u00e8 ammesso l'uso di altri caratteri, come il trattino: per esempio si pu\u00f2 scrivere N m o N\u00b7m, ma non N-m. In caso di divisione fra unit\u00e0 di misura, si pu\u00f2 usare il carattere /, o la barra orizzontale o un esponente negativo: per esempio J/kg o J kg\u22121 o J\u00b7kg\u22121.\nUn prefisso \u00e8 parte integrante dell'unit\u00e0 e va apposto al simbolo dell'unit\u00e0 senza spazi (per es. k in km, M in MPa, G in GHz, \u03bc in \u03bcg). Non sono permesse combinazioni di prefissi (per es. m\u03bcm va scritto come nm). Una unit\u00e0 con prefisso costituisce un'espressione simbolica singola (per es. km2 \u00e8 equivalente a (km)2).\nQualora necessario, gruppi di unit\u00e0 di misura possono essere messi tra parentesi: o J/K\u00b7mol o J\u00b7K\u22121\u00b7mol\u22121 o .\nPer i simboli \u00e8 opportuno evitare il corsivo e il grassetto allo scopo di differenziarli dalle variabili matematiche e fisiche (per esempio \"m\" per la massa e \"l\" per la lunghezza).\nOccorre anche ricordare che, nonostante il sistema SI ammetta l'uso del plurale per i nomi delle unit\u00e0 di misura (joules, watts, ...), le regole linguistiche italiane stabiliscono, con riferimento ai termini stranieri entrati nel vocabolario italiano, che una volta che ne sono diventati parte, vanno accettati come elementi congelati nella loro essenza irriducibile alle strutture morfologiche di base del sistema flessivo nominale dell'italiano. Quindi non si ammette la scrittura di jouli o watti (come si farebbe invece con litri e metri), ma nemmeno di joules e watts, perch\u00e9 l'italiano non prevede la formazione del plurale dei sostantivi tramite l'aggiunta della desinenza -s o -es.\nScrittura delle cifre.\nPer raggruppare le cifre della parte intera di un valore a tre a tre partendo da destra bisogna utilizzare lo spazio. Ad esempio o (in altri sistemi si scrive ). Come separatore tra parte intera e parte decimale si usa la virgola, ad esempio 24,51. Nel 2003 il CGPM concesse di usare il punto nei testi in inglese.\nDisposizioni di legge.\nIl SI \u00e8 un riferimento per molti Stati, come l'Italia, dove l'uso \u00e8 stato adottato per legge nel D.P.R. n. 802/1982 ai sensi della direttiva del Consiglio CEE del 18 ottobre 1971 (71/354/CEE), modificata il 27 luglio 1976 (76/770/CEE). Il suo uso \u00e8 obbligatorio nella stesura di atti e documenti con valore legale, tant'\u00e8 che in difetto gli atti potrebbero essere invalidati.\nDefinizione delle grandezze.\nIl Sistema Internazionale sceglie come base sette particolari grandezze o \"dimensioni fisiche\", dal 2009 descritte dal pi\u00f9 generale Sistema Internazionale di Grandezze (ISQ) (norma ISO 80'000, dal 2009, che sovrascrive i precedenti standard definiti dal 1992: ISO 31 e ISO 1000):\ne per definirle si basa su sette costanti fondamentali, riportate in tabella di seguito.\nTutte le altre grandezze sono considerate riducibili a combinazioni di queste grandezze. \nTutte le altre costanti sono considerate riducibili a combinazioni di queste costanti.\nLa definizione del nucleo logico del Sistema Internazionale \u00e8 questa semplice tabella dimensionale: esprime la relazione dimensionale fra le costanti e le grandezze base:\nInvertendo questa tabella si ricavano le definizioni delle grandezze base come semplice prodotto di potenze a esponente interno delle costanti fondamentali, e successivamente si possono cominciare a scegliere le unit\u00e0 di misura base per le grandezze e i valori delle costanti scelti.\nScelta delle unit\u00e0 di misura.\nA questo punto si assegna un nome ad ogni unit\u00e0 di misura che si vuole associare ad una grandezza base:\nSemplicemente sostituendo le unit\u00e0 alle grandezze base nella tabella dimensionale, ne risulta l'espressione delle costanti nelle unit\u00e0 appena definite (e in teoria incognite):\nInvertendo questa corrispondenza tra le costanti fisiche e le unit\u00e0 di misura si ricavano le definizioni delle unit\u00e0 di misura base.\nIl sistema internazionale corrisponde alla combinazione di questi valori (esatti a partire dall'ultima revisione del 2018) per le costanti fondamentali, scelti a posteriori in modo da fare coincidere le misure effettive delle unit\u00e0 base appena definite con quelle delle unit\u00e0 corrispondenti che sono state definite in precedenza nel corso della Storia del sistema metrico, su base empirica:\nPer le unit\u00e0 naturali, invece, i valori delle costanti hanno valori matematici unitari o notevoli.\nGrandezze e unit\u00e0 derivate.\nL'insieme delle teorie fisiche su cui si fonda il Sistema Internazionale permette di dedurre tutte le grandezze fisiche a partire dalle sette grandezze fondamentali illustrate.\nIn secondo luogo, le unit\u00e0 di misura che il Sistema Internazionale ha scelto per queste grandezze derivate \u00e8 stato concepito in modo da rendere il pi\u00f9 possibile intuitivo il calcolo dei valori numerici: ci\u00f2 \u00e8 stato possibile studiando la matematizzazione sistematica dell'analisi dimensionale.\nDefinendo le unit\u00e0 derivate come semplici prodotti di potenze (solitamente a esponente intero) di unit\u00e0 base, \u00e8 possibile calcolare i valori delle grandezze derivate eliminando i fattori di conversione tipici dei sistemi tecnici e variabili da un sistema tecnico all'altro.\nLe grandezze fisiche derivate si possono cos\u00ec ottenere dalla combinazione per moltiplicazione o divisione delle grandezze fisiche fondamentali senza fattori numerici di conversione. Molte di esse hanno nomi particolari (ad esempio la grandezza derivata \"joule/secondo\" \u00e8 chiamata anche \"watt\"). Verificando la relazione tra le grandezze fisiche derivate e le grandezze fisiche fondamentali non solo si vede la relazione esistente tra due grandezze fisiche ma, attraverso l'analisi dimensionale, si pu\u00f2 verificare la correttezza sui calcoli e/o equazioni di una legge fisica.\nPrefissi.\nAlle unit\u00e0 SI si aggiungono solitamente dei prefissi decimali per cambiare la scala di misurazione e rendere cos\u00ec i valori numerici n\u00e9 troppo grandi, n\u00e9 troppo piccoli. Per fare questo \u00e8 utile passare attraverso la notazione scientifica. Ad esempio, la radiazione elettromagnetica nel campo del visibile ha lunghezze d'onda pari circa a che, pi\u00f9 comodamente, \u00e8 possibile scrivere in notazione scientifica come 5,0 x 10-7 m, quindi introducendo il prefisso SI \"nano-\", semplicemente come .\nSi noti, ad evitare ambiguit\u00e0, l'importanza di distinguere correttamente i simboli maiuscoli e minuscoli. \nNon \u00e8 permesso utilizzare pi\u00f9 prefissi in cascata: ad esempio non si pu\u00f2 scrivere = = (un deca chilometro).\nNel 1998 il SI ha introdotto i prefissi per multipli binari per evitare che i prefissi standard, relativi a multipli decimali, vengano usati per i multipli binari, che di regola andrebbero usati ad esempio per indicare i multipli binari dei byte; \u00e8 comunque ancora usata la convenzione secondo cui, quando l'unit\u00e0 di misura \u00e8 il byte o quelle da essa derivata, per \"kilo\" si intenda e non , anche se si tratta in realt\u00e0 di un errore.\nI prefissi per i multipli binari hanno lo scopo di operare secondo le potenze di 2 piuttosto che secondo le potenze di 10.\nIl simbolo \u00e8 quello standard con l'aggiunta di \"i\".\nCos\u00ec equivale in realt\u00e0 a , mentre equivale a . Un hard-disk da ha capacit\u00e0 pari a o di ~, un computer con memoria da ha una capacit\u00e0 di o di ~.\nUnit\u00e0 non SI.\nUnit\u00e0 non SI accettate dal Sistema Internazionale.\nQueste unit\u00e0 vengono accettate accanto a quelle ufficiali del SI in quanto il loro uso \u00e8 tutt'oggi molto diffuso in tutta la popolazione anche non di ambiente scientifico. Il loro uso \u00e8 tollerato per permettere agli studiosi di far capire le loro ricerche a un pubblico molto ampio, anche di non esperti nel settore. Questa categoria contiene soprattutto unit\u00e0 di tempo e di angoli. Anche i simboli \u00b0 \u2032 \u2033 andrebbero tenuti distanziati dal valore numerico: per esempio, \u00ab\u00bb \u00e8 la forma corretta, mentre \u00e8 errata la scrittura \u00ab\u00bb.\nUnit\u00e0 non SI accettate perch\u00e9 pi\u00f9 precise.\nFino al 2019 queste unit\u00e0 sono accettate perch\u00e9 quelle previste dal SI sono ricavate mediante relazioni fisiche che includono costanti non conosciute con precisione sufficiente. In questo caso si tollera l'uso di unit\u00e0 non ufficiali per la maggiore precisione.\nCon la definizione delle unit\u00e0 base tramite costanti fisiche, il valore \u00e8 stato precisato.\nAltre unit\u00e0 non SI attualmente accettate.\nQueste unit\u00e0 sono usate in ambiti commerciali, medici, legali e nella navigazione. Queste unit\u00e0 dovrebbero essere definite in relazione al SI in ogni documento in cui vengono usate. Il loro uso \u00e8 per\u00f2 scoraggiato."}
{"id": "8671", "revid": "8897", "url": "https://it.wikipedia.org/wiki?curid=8671", "title": "Sistema SI", "text": ""}
{"id": "8673", "revid": "1534511", "url": "https://it.wikipedia.org/wiki?curid=8673", "title": "Super-Kamiokande", "text": "Il Super-Kamiokande, abbreviato in Super-K, \u00e8 un osservatorio di neutrini situato in Giappone, nella miniera di Kamioka (vicino alla citt\u00e0 di Hida), costruito per studiare i neutrini solari, i neutrini atmosferici, il decadimento dei protoni, e rilevare i neutrini provenienti da qualsiasi supernova della nostra galassia. Il Super-K forn\u00ec la prima prova dell'oscillazione dei neutrini nel 1998.\nIl Super-K consiste in 50.000 tonnellate di acqua ultrapura circondate da 11.146 tubi fotomoltiplicatori. La struttura cilindrica misura 41,4\u00a0m di altezza e 39,3\u00a0m di diametro.\nL'interazione di un neutrino con gli elettroni o i nuclei dell'acqua pu\u00f2 produrre una particella carica che si muove pi\u00f9 veloce della luce nell'acqua (ma ovviamente, pi\u00f9 lentamente della luce nel vuoto). Questo fatto genera un lampo di luce dovuto alla radiazione \u010cerenkov, l'equivalente ottico del boom sonico. Questo lampo genera tracce di luce registrate che informano sulla direzione e sul sapore del neutrino incidente.\nStoria.\nLa costruzione dell'osservatorio sotterraneo di Kamioka, il predecessore dell'attuale \"Kamioka Observatory, Institute for Cosmic Ray Research\" dell'Universit\u00e0 di Tokyo inizi\u00f2 nel 1982 e fu completata nell'aprile del 1983 per investigare la stabilit\u00e0 della materia, una delle questioni fondamentali nel campo della fisica delle particelle elementari.\nL'osservatorio era posto a 1.000\u00a0m sotto terra nella miniera Mozumi situata a Kamioka-cho, Gifu, Giappone. Il rivelatore (KAMIOKANDE: Kamioka Nucleon Decay Experiment) era un serbatoio con 3.000 tonnellate di acqua pura corredato da circa 1.000 tubi fotomoltiplicatori (PMT) attaccati alla superficie interna. Le dimensioni del serbatoio erano di 16\u00a0m in altezza e 15,6\u00a0m di diametro. I PMT raccoglievano le luci blu tenue, chiamate luci di \u010cerenkov, emesse dalle particelle cariche che attraversano l'acqua a velocit\u00e0 superiori a quelle della luce (nell'acqua).\nUn aggiornamento del rivelatore fu eseguito nel 1985 per osservare i neutrini, aventi origine cosmica. Come risultato, il rilevatore divenne sensibilissimo e nel febbraio del 1987 riusc\u00ec a rilevare i neutrini provenienti da una supernova esplosa nella Grande Nube di Magellano.\nI neutrini solari furono osservati nel 1988 contribuendo agli sviluppi nel campo dell'astronomia e dell'astrofisica. Per questa misurazione il gruppo di ricerca che ha lavorato all'esperimento ha ricevuto nel 1989 il Premio Bruno Rossi dalla American Astronomical Society.\nFino alla conferma della massa del neutrino nel 1998, i dati sperimentali erano consistenti con il fatto che il neutrino non avesse massa, anche se i teorici per molti anni avevano speculato sulla possibilit\u00e0 che i neutrini avessero massa diversa da zero.\nIl 12 novembre 2001, circa 6.600 fotomoltiplicatori (da 3.000\ndollari ciascuno) del Super-Kamiokande implosero, apparentemente in\nuna reazione a catena, dovuta alle onde di pressione di ogni tubo\nimploso che si propagavano ai tubi vicini. Il rivelatore fu\nparzialmente ripristinato ridistribuendo i tubi fotomoltiplicatori sani, e con l'aggiunta di gusci protettivi acrilici nella\nsperanza di evitare il riprodursi di una reazione a catena\n(Super-Kamiokande-II)."}
{"id": "8681", "revid": "118517142", "url": "https://it.wikipedia.org/wiki?curid=8681", "title": "Principio di esclusione di Pauli", "text": "Il principio di esclusione di Pauli \u00e8 un principio della meccanica quantistica che afferma che due fermioni identici non possono occupare simultaneamente lo stesso stato quantico. Formulato da Wolfgang Pauli nel 1925, \u00e8 anche citato come principio di esclusione o principio di Pauli.\nIl principio si applica solo ai fermioni, che formano stati quantici antisimmetrici e hanno spin semi-intero, e che includono protoni, neutroni ed elettroni, le tre particelle che compongono la materia ordinaria. Esso non \u00e8 valido per i bosoni, i quali formano stati quantici simmetrici e hanno spin intero. Il principio \u00e8 alla base della comprensione di molte delle caratteristiche distintive della materia.\nFermioni e simmetria.\nI fermioni della stessa specie formano stati totalmente antisimmetrici, e nel caso di due particelle significa che\nSe entrambe le particelle occupano lo stesso stato quantico formula_2, lo stato dell'intero sistema \u00e8 formula_3. Quindi\ne tale stato non pu\u00f2 verificarsi. Ci\u00f2 \u00e8 prontamente generalizzabile ai casi con pi\u00f9 di due particelle.\nUtilizzando i numeri quantici della particella o del sistema di particelle, il principio di esclusione pu\u00f2 essere semplicemente scritto come:\ndove formula_6 \u00e8 il numero quantico azimutale e formula_7 lo spin totale.\nSe in un sistema si aggiunge l'isospin (si prende, cio\u00e8, in considerazione il nucleo atomico), il principio di Pauli si esprime nel modo seguente:\ndove formula_9 \u00e8 l'isospin totale.\nConseguenze.\nIl principio di Pauli e gli elettroni.\nIl principio di esclusione di Pauli gioca un ruolo essenziale in un grande numero di fenomeni fisici. Uno dei pi\u00f9 importanti, e quello per cui fu originariamente formulato, riguarda la struttura della nube elettronica degli atomi. Un'entit\u00e0 molecolare elettricamente neutra (cio\u00e8 l'atomo) contiene un numero di elettroni pari a quello dei protoni del nucleo. Siccome gli elettroni sono fermioni, il principio di esclusione proibisce loro di occupare lo stesso stato quantico.\nAd esempio, si consideri un atomo di elio neutro, che ha due elettroni associati. Entrambi gli elettroni possono occupare l'orbitale con il livello di energia pi\u00f9 basso formula_10 acquisendo spin opposti. Ci\u00f2 non viola il principio di esclusione, poich\u00e9 lo spin fa parte dello stato quantico dell'elettrone, e quindi i due elettroni occupano stati quantici differenti. Comunque, lo spin pu\u00f2 assumere solo due valori differenti. \nIn un atomo di litio, che contiene tre elettroni, il terzo elettrone non pu\u00f2 stare nell'orbitale formula_11, ed \u00e8 costretto a occupare uno degli orbitali a pi\u00f9 alta energia formula_12. Similarmente, gli elementi successivi occupano ulteriori sottolivelli con livelli crescenti di energia. Le propriet\u00e0 chimiche di un elemento dipendono in larga misura dal numero di elettroni presenti nel livello elettronico pi\u00f9 esterno.\nIl principio di Pauli spiega la stabilit\u00e0 su larga scala della materia. Le molecole non possono essere spinte arbitrariamente una contro l'altra, poich\u00e9 gli elettroni di ogni molecola non possono entrare nello stesso stato degli elettroni di un'altra molecola - questa \u00e8 la ragione per il termine repulsivo formula_13 presente nel potenziale di Lennard-Jones.\nConseguenze nell'astronomia.\nL'astrofisica fornisce la pi\u00f9 spettacolare dimostrazione di questo effetto, nella forma di nane bianche e stelle di neutroni. In entrambi i tipi di oggetti astronomici, le normali strutture atomiche sono sconvolte da una enorme forza gravitazionale, che lascia i costituenti della materia sostenuti solo dalla \"pressione di degenerazione\" prodotta dal principio di esclusione. Questa forma esotica della materia \u00e8 nota come materia degenere. Nelle nane bianche, gli atomi sono tenuti separati dalla pressione di degenerazione degli elettroni. Nelle stelle di neutroni, che mostrano forze gravitazionali ancora pi\u00f9 intense, gli elettroni sono fusi con i protoni a formare neutroni, che producono una pressione di degenerazione ancor maggiore."}
{"id": "8689", "revid": "640277", "url": "https://it.wikipedia.org/wiki?curid=8689", "title": "Principio di indeterminazione di Heisenberg", "text": "In meccanica quantistica, il principio d'indeterminazione di Heisenberg stabilisce i limiti nella misurazione dei valori di grandezze fisiche \"coniugate\" o, nelle formulazioni pi\u00f9 recenti e generali, \"incompatibili\" in un sistema fisico.\nNella forma pi\u00f9 nota, viene espresso dalla relazione:\nfra l'incertezza sulla posizione (formula_2) e quella sulla quantit\u00e0 di moto (formula_3) di una particella, dove formula_4 \u00e8 la costante di Planck ridotta.\nEnunciato nel 1927 da Werner Karl Heisenberg e confermato da innumerevoli esperimenti, rappresenta un concetto cardine della meccanica quantistica che ha sancito una radicale rottura rispetto alle leggi della meccanica classica.\nIntroduzione.\nI postulati della meccanica quantistica, cos\u00ec come i dettagli del processo di misura, stabiliscono una serie di relazioni e disuguaglianze d'indeterminazione che possono essere correlate di volta in volta all'impossibilit\u00e0 di conoscere i dettagli di un sistema senza perturbarlo (indeterminazione di Heisenberg), all'indeterminazione intrinseca ai sistemi quantistici (disuguaglianza di Robertson) o all'impossibilit\u00e0 di determinare contemporaneamente nello stesso sistema il valore di due osservabili complementari (principio di complementarit\u00e0 di Bohr). Nel corso di decenni di ricerche si \u00e8 appurato che a partire dai postulati della meccanica quantistica \u00e8 possibile ricavare tali relazioni (sia nella formulazione originale di Heisenberg, sia in quelle successive ), cio\u00e8 dimostrare perch\u00e9 certe coppie di grandezze fisiche non siano misurabili contemporaneamente (complementarit\u00e0 di Bohr) o in successione (indeterminazione di Heisenberg) con precisione arbitraria (e men che meno assoluta).\nPoich\u00e9 il principio d'indeterminazione esprime l'impossibilit\u00e0 di determinare con precisione \"a priori\" illimitata i valori di \"due variabili incompatibili\", l'osservatore dovr\u00e0 scegliere quale misura privilegiare e disporre gli strumenti di misura di conseguenza. Si noti che il principio d'indeterminazione non si applica a tutte le possibili coppie di osservabili. Ad esempio \u00e8 sempre possibile, in linea di principio, misurare posizione e carica elettrica con precisione arbitraria. In maniera analoga, mentre il principio d'indeterminazione si applica alla misura di formula_5 e della componente formula_6 della quantit\u00e0 di moto lungo formula_5, questo non si applica alla misura di formula_5 e di formula_9 (dato che formula_10). Infine, tale principio non pone invece vincoli alla misura di una singola grandezza (come ad esempio l'energia - vedi Sezione \"Relazioni d'indeterminazione energia/tempo\"), che pu\u00f2 essere determinata con precisione arbitraria.\nIl ruolo del principio d'indeterminazione nella fisica moderna e nei fondamenti della meccanica quantistica \u00e8 stato oggetto di un lungo dibattito. Strettamente parlando, le relazioni d'indeterminazione sono ricavate come conseguenza dei postulati della meccanica quantistica. Secondo un possibile punto di vista, l'importanza della scoperta di Heisenberg \u00e8 quindi principalmente storica, rilevante pi\u00f9 che altro per aver messo in evidenza le propriet\u00e0 di una teoria completamente diversa dalla fisica classica. Tuttavia, secondo un diverso punto di vista, il principio d'indeterminazione nella sua forma pi\u00f9 generale di \"indeterminismo quantico\" resta un principio d'assoluta generalit\u00e0 che, al pari del principio di relativit\u00e0, risulta fondamento della fisica moderna.\nRelazioni d'indeterminazione di Heisenberg.\nL'esperimento mentale col microscopio.\nNell'articolo del 1927, la relazione d'indeterminazione posizione/momento viene ricavata, mediante l'esperimento mentale del microscopio, da leggi ottiche e dall'effetto Compton d'interazione tra un fotone energetico formula_11 e un elettrone inizialmente fermo. Il fotone (verde) arriva da sinistra (asse formula_12), urta l'elettrone (blu) che si muover\u00e0 e ne viene a sua volta deviato, entrando nel microscopio (fotone rosso) con una lunghezza d'onda formula_13 maggiore di quella formula_14 del fotone verde incidente (effetto Compton: formula_15). \nLa lente del microscopio ha un'accettanza angolare formula_16 e la risoluzione ottica formula_2 con cui il microscopio \"vede\" l'elettrone vale:\nIl fotone entra nel microscopio con un angolo \"indeterminato\", ma certamente compreso tra formula_19 e formula_20 (\u00e8 questa l'unica informazione disponibile sulla direzione del fotone). \nLa quantit\u00e0 di moto del fotone lungo l'asse formula_12 \u00e8 allora affetta da un'\"indeterminazione\" proporzionale a \nin cui si \u00e8 fatto uso della relazione di de Broglie\nPer la conservazione della quantit\u00e0 di moto lungo l'asse formula_12, formula_3 \u00e8 anche l'\"indeterminazione\" del momento dell'elettrone. Per l'elettrone deve quindi valere\nQuesta relazione, ancora semi-quantitativa, venne presto riformulata nei termini oggi noti:\nutilizzando il limite inferiore formula_28 calcolato da Kennard a partire dalle deviazioni standard formula_29 e formula_30 (vedi \"Disuguaglianza di Kennard\").\nLa disuguaglianza posizione/momento impone che il prodotto delle due incertezze (formula_2 e formula_3) sia sempre maggiore o al pi\u00f9 uguale ad un valore minimo. Il principio d'indeterminazione implica quindi che per una particella non sia possibile misurare in tempi successivi, e quindi conoscere, un definito valore della posizione e della quantit\u00e0 di moto con precisione assoluta, ovvero con incertezza nulla. Tanto pi\u00f9 si tenta di ridurre l'incertezza su una variabile, tanto pi\u00f9 aumenta l'incertezza sull'altra (relazione di proporzionalit\u00e0 inversa tra le due). In un libro divulgativo viene utilizzata la metafora del ladro sorpreso di notte mentre ruba. Se lo si illumina con una lampada, scappa per non farsi individuare, mentre se si resta al buio si seguiranno le sue azioni senza poterne conoscere l'identit\u00e0.\nIn molti testi divulgativi e talvolta anche universitari viene affermato che l'indeterminazione di Heisenberg fa riferimento a misure simultanee. Heisenberg le cita nel sommario dell'articolo originale: \u00ab\"grandezze canonicamente coniugate possono essere determinate simultaneamente solo con una imprecisione caratteristica\"\u00bb. Nel resto del suo lavoro non menziona misure o procedimenti simultanei, ma si limita a parlare di grandezze fisiche e delle incertezze con cui possono essere conosciute. Fu invece Bohr ad introdurre l'\"impossibilit\u00e0\" di misure simultanee, che per\u00f2 andrebbe riferita alla complementarit\u00e0 e non all'indeterminazione di Heisenberg: \u00ab\"Bohr ha criticato Heisenberg per il suo suggerimento che queste relazioni fossero dovute solo a cambi discontinui che avvengono durante il processo di misura e indic\u00f2 che le incertezze nell'esperimento non emergevano esclusivamente dalla discontinuit\u00e0 (esistenza del quanto d'azione), ma anche dal fatto che posizione e momento dell'elettrone non possono essere simultaneamente definite nell'esperimento del microscopio ('aggiunta alle bozze' in Heisenberg), e che noi dobbiamo considerare sia la teoria corpuscolare sia la teoria ondulatoria.\"\u00bb In seguito lo stesso Heisenberg sostenne invece la simultaneit\u00e0 delle due misurazioni. Nelle lezioni tenute all'universit\u00e0 di Chicago nel 1929 afferm\u00f2 che\n\u00ab\"Le relazioni di indeterminazione riguardano il grado di esattezza raggiungibile nella conoscenza dei valori assunti simultaneamente dalle diverse grandezze che intervengono nella teoria dei quanti...\"\u00bb. Ma, facendo un'analisi critica, H. Margenau ha evidenziato nel 1963 che le relazioni d'indeterminazione di Heisenberg per misurazioni simultanee di variabili dinamiche canonicamente coniugate non sono riconducibili ad alcuna interpretazione significativa nell'ambito della meccanica quantistica usuale. La misura simultanea d'osservabili incompatibili \u00e8 stata realizzata sperimentalmente per la prima volta nel 2016. Dettagli sul significato di tali misure e sulla differenza con le misurazioni in successione tipiche dell'indeterminazione di Heisenberg sono forniti nella sezione successiva.\nAltre disuguaglianze di Heisenberg.\nNell'articolo del 1927, Heisenberg introdusse tre relazioni d'indeterminazione (posizione formula_5 / momento formula_6 - tempo formula_35 / energia formula_36 - angolo formula_16 / azione formula_38) ritenendole sostanzialmente equivalenti, perch\u00e9 tutte basate sul commutatore canonico\ndove formula_40 \u00e8 l'operatore hamiltoniano, associato all'energia totale del sistema quantistico.\nMa, mentre formula_5 e formula_6 sono variabili continue, in meccanica quantistica l'azione risulta spesso discreta, in quanto soggetta alla condizione di quantizzazione di Wilson-Sommerfeld formula_43. L'indeterminazione azione/angolo non \u00e8 quindi equivalente a quella posizione/momento (per una trattazione pi\u00f9 approfondita su questo argomento, si veda ). Lo stesso avviene - per ragioni diverse - anche per l'indeterminazione energia/tempo. In meccanica quantistica non relativistica, come in meccanica classica, il tempo formula_35 svolge un ruolo privilegiato: \u00e8 il parametro d'evoluzione delle grandezze fisiche, \"non\" una grandezza fisica esso stesso. Non \u00e8 quindi possibile associarvi alcun operatore autoaggiunto formula_45 che caratterizzarebbe un'osservabile quantica (vedi Sezione \"Relazioni d'indeterminazione energia/tempo\").\nSe si indica con formula_46 l'errore sulla misura dell'osservabile formula_38 e con formula_48 il disturbo prodotto dalla precedente misura di formula_38 su una successiva misura della variabile \"coniugata\" formula_50 l'indeterminazione di Heisenberg generalizzata \u00e8\nUtilizzando una notazione pi\u00f9 moderna, se indichiamo invece con formula_52 l'errore sulla misura dell'osservabile formula_38 e con formula_54 il disturbo prodotto dalla precedente misura di formula_38 su una successiva misura della variabile \"coniugata\" formula_50 l'indeterminazione di Heisenberg per \"misure successive\" (prima formula_57 poi formula_58) diventa\ncon\nvalore d'aspettazione del commutatore formula_61 identico per qualsiasi funzione d'onda formula_62 del sistema quantistico.\nUsando lo stesso formalismo, \u00e8 possibile descrivere un'altra situazione fisica, talvolta confusa con la precedente, ovvero il caso di \"misurazioni simultanee\" (formula_38 e formula_58 contemporaneamente) di grandezze \"incompatibili\": \ndove stavolta, essendo formula_38 e formula_58 incompatibili, pi\u00f9 genericamente vale\nDue misure simultanee su formula_38 e formula_58 sono necessariamente \"weak\" (deboli) o \"unsharp\" (smussate). Ciascuna estrae quindi solo parzialmente l'informazione disponibile sul sistema. La misura simultanea d'osservabili non commutanti \u00e8 stata realizzata sperimentalmente solo nel 2016.\nIn termini pi\u00f9 generali, quando due grandezze fisiche, dette osservabili fisiche, dello stesso sistema non possono essere misurate entrambe con misure proiettive (\"sharp\" o \"strong\") sono dette \"complementari\". Esempi di coppie di osservabili complementari sono le componenti dei vettori di spin (o del momento angolare), la posizione e la velocit\u00e0 in una direzione. Osservabili complementari hanno necessariamente commutatore non nullo, e risultano pertanto anche incompatibili. In tal senso l'indeterminazione \u00e8 connessa (in modo tuttora non chiaro) al principio di complementarit\u00e0. Secondo Bohr, il tipico esempio di complementarit\u00e0 \u00e8 dato dal dualismo onda/particella: lo stesso tipo di particella subatomica (\"elettrone\", ad esempio) pu\u00f2 esibire \"alternativamente\" propriet\u00e0 \"ondulatorie oppure corpuscolari\", a seconda che lo strumento di misura utilizzato sia in grado di rilevare onde o particelle. Successivamente si \u00e8 compreso e sperimentalmente dimostrato che i sistemi quantistici possono talvolta manifestare \"simultaneamente\" propriet\u00e0 \"sia ondulatorie sia corpuscolari\". Si tratta della \"dualit\u00e0 onda/particella\", espressa dalle disuguaglianze di Greenberger/ Yasin e di Berthold-Georg Englert, che generalizza il concetto originale di dualismo onda/particella.\nIndeterminazione e non commutativit\u00e0.\nNella formulazione hamiltoniana della meccanica quantistica, le variabili fisiche sono rappresentate da operatori autoaggiunti, come formula_71 (\"posizione\" della particella) e formula_72 (componente del \"momento\" della particella lungo formula_5).\nQuesti due operatori non commutano, come si vede calcolando i prodotti formula_74 e formula_75 su una funzione d'onda monodimensionale formula_76 :\nDal confronto \u00e8 evidente che il \"commutatore\" tra formula_5 e formula_79 risulta essere non nullo:\nIl commutatore di formula_71 e formula_82 coincide, a meno della costante formula_83, con l'esempio fatto sopra:\nEliminando la generica funzione d'onda formula_76 da tutti i membri, si trova il valore del commutatore tra formula_71 e formula_87 come equazione fra operatori:\nIn generale, due grandezze osservabili formula_38 e formula_58, corrispondenti ad operatori autoaggiunti formula_91 e formula_92 che \"non\" commutano, sono dette \"incompatibili\".\nIn particolare, se il commutatore vale formula_93, le corrispondenti osservabili incompatibili (formula_5 e formula_6, ad esempio) sono anche \"canonicamente coniugate\". \nIl principio d'indeterminazione di Heisenberg riguarda osservabili \"incompatibili e coniugate\", il cui commutatore \u00e8 del tipo formula_96 Tali osservabili non sono conoscibili entrambe, a seguito di misure simultanee (complementarit\u00e0 di Bohr) o successive (indeterminazione di Heisenberg), con precisione arbitraria. Ad esempio, il valore del commutatore tra formula_71 e formula_98 impone che la posizione formula_5 e il momento lineare formula_6 lungo tale direzione \"non\" siano determinabili entrambe con precisione arbitraria.\nNel caso dei momenti angolari atomici dell'idrogeno, E. U. Condon nel 1929 produsse tre esempi d'apparente violazione della relazione d'indeterminazione di Heisenberg. In tutti e tre i casi si trattava d'osservabili \"incompatibili ma non coniugate\", il cui commutatore \u00e8 del tipo formula_101. Per queste osservabili non vale la disuguaglianza di Heisenberg (che si applica ad osservabili \"incompatibili e coniugate\"), ma solo quella di Robertson, che si applica a tutte le osservabili \"incompatibili\". L'apparente violazione era in realt\u00e0 risolta, data l'inapplicabilit\u00e0 dell'indeterminazione di Heisenberg ai tre esempi di Condon.\nRelazioni d'indeterminazione statistiche.\nMentre le incertezze formula_2 e formula_103 del microscopio di Heisenberg si riferiscono a misurazioni successive d'osservabili incompatibili e coniugate, l'introduzione delle deviazioni standard formula_29 e formula_105 nella relazione di Heisenberg e nella disuguaglianza di Kennard (o delle analoghe formula_106 e formula_107 per Robertson e Schr\u00f6dinger) \u00e8 connessa alla loro natura statistica. La differente notazione \u00e8 legata al diverso significato di queste disuguaglianze rispetto a quelle di Heisenberg, come sar\u00e0 discusso nella Sezione \"Indeterminazione operazionale e intrinseca\". Le derivazioni di Bohr, pur non facendo ricorso alle deviazioni standard, sono pi\u00f9 simili a quelle statistiche di Kennard, Robertson e Schr\u00f6dinger che non alle relazioni di Heisenberg, che implicano una misurazione quantistica e il disturbo ad essa inevitabilmente associato.\nDerivazioni di Bohr.\nNel 1928 Niels Bohr ricav\u00f2 le indeterminazioni posizione/momento ed energia/tempo di Heisenberg in modo differente, partendo dalle relazioni di dispersione di Fourier, note in ottica dal primo quarto del XIX secolo. \nIl numero d'onda formula_108, ovvero il numero di oscillazioni di un'onda nell'unit\u00e0 di lunghezza, corrisponde al reciproco della lunghezza d'onda:\nIn condizioni ottimali, la caratterizzazione spaziale di un'onda \u00e8 data dalla I relazione di dispersione di Fourier:\nApplicando la relazione di De Broglie per il dualismo onda/particella nel caso monodimensionale:\nsi ricava immediatamente\nda cui\nche, sostituita nella I relazione di dispersione di Fourier, fornisce la relazione d'indeterminazione posizione/momento:\nSempre in condizioni ottimali, la caratterizzazione temporale di un'onda \u00e8 fornita dalla II relazione di dispersione di Fourier:\nDalla relazione di Planck/Einstein per l'energia\nsi ottiene\nche, sostituita nella II relazione di dispersione di Fourier, fornisce la relazione d'indeterminazione energia/tempo:\nBohr non condivise mai l'interpretazione di Heisenberg, secondo cui le relazioni d'indeterminazione sono dovute al disturbo inevitabilmente associato al processo quantistico di\nmisurazione. Sostenne invece che sono espressione del principio di complementarit\u00e0, da lui enunciato al Congresso internazionale dei fisici del 1927 e pubblicato nel suo articolo del 1928.\nRelazione di Heisenberg.\nNel secondo paragrafo del suo articolo del 1927 Heisenberg introdusse anche l'indeterminazione statistica, partendo da un'onda gaussiana per la posizione, e facendone la trasformata di Fourier nello spazio dei momenti. Ottenne, per questo caso particolare, la relazione\nSi tratta di un risultato che vale solo nel caso gaussiano: \u00ab\"L'articolo di Heisenberg [...] fornisce un'analisi incisiva della fisica del principio d'indeterminazione, ma contiene scarsa precisione matematica. Questa lacuna, tuttavia, fu presto colmata da Kennard e Weyl (che, nell'Appendice I, attribuisce il credito del risultato a Pauli).\"\u00bb\nA causa di un errore interpretativo, Heisenberg assunse si trattasse della medesima indeterminazione analizzata nel caso del microscopio (vedi Sezione L'esperimento mentale col microscopio). La differenza tra i due casi fu compresa da Karl Popper solo verso la met\u00e0 degli anni '30 del Novecento (vedi Sezione Indeterminazione operazionale e intrinseca).\nDisuguaglianza di Kennard.\nL'indeterminazione posizione/momento, nella formulazione introdotta da Earle Hesse Kennard sempre nel 1927, assume la forma di una disuguaglianza del prodotto tra la deviazione standard formula_29 della posizione formula_5 e quella formula_105 della quantit\u00e0 di moto formula_123 di una particella:\nLa dimostrazione parte dalla definizione delle deviazioni standard formula_29 e formula_30 ed utilizza la disuguaglianza di Cauchy-Schwarz. L'unica ipotesi fisica assunta nella dimostrazione \u00e8 che le funzioni di partenza formula_127 e formula_128 - una la trasformata di Fourier dell'altra - rappresentino rispettivamente la funzione d'onda della posizione e del momento di una particella quantistica.\nPacchetto d'onde gaussiano.\nUn esempio tipico \u00e8 l'\"evoluzione spontanea\" di un pacchetto d'onde gaussiano - associato ad una particella di massa formula_129 - centrato nell'origine (formula_130) e descritto dalla funzione gaussiana\ncon formula_29 deviazione standard della posizione e formula_133 numero d'onda angolare costante.\nAnche la densit\u00e0 di probabilit\u00e0 ha le stesse caratteristiche funzionali del pacchetto d'onde:\nL'ampiezza del pacchetto d'onde aumenta nel tempo. Quindi il \"pacchetto si disperde\" e risulter\u00e0 definito spazialmente con minor precisione:\ncon formula_136 deviazione standard del numero d'onda angolare e formula_137 tempo caratteristico di diffusione che dipende da formula_136 e dalla massa formula_129 della particella associata al pacchetto d'onde:\nNell'istante iniziale (formula_141) il pacchetto d'onde ha la dispersione minima:\nche permette di riscrivere la relazione per formula_143 evidenziandone la dipendenza da formula_144\nAsintoticamente (per formula_146 e quindi formula_147) l'aumento della deviazione standard formula_143 risulta lineare col tempo formula_149\nTenuto conto che formula_151 e quindi formula_152, la dispersione minima (formula_141) del pacchetto d'onde diventa ora\nmentre per tutti i tempi successivi (formula_155) si ottiene una dispersione maggiore:\nLa relazione valida per ogni valore non negativo di formula_35 coincide con la relazione d'indeterminazione di Kennard:\nDisuguaglianza di Robertson.\nLa relazione d'indeterminazione dimostrata da Kennard per l'indeterminazione posizione/momento venne estesa nel 1929 da H. P. Robertson al caso di due generiche variabili incompatibili, facendo uso delle deviazioni standard formula_106 e formula_107 di due osservabili incompatibili formula_38 e formula_58 associate a un sistema quantistico: \nIl secondo termine contiene il valore d'aspettazione del commutatore formula_164 calcolato per una specifica funzione d'onda formula_62 del sistema quantistico:\nPotrebbe quindi accadere che, anche con commutatore \"non nullo\" formula_167, il valore d'aspettazione sia nullo. Infatti\ndipende dal valore di formula_169 che, a seconda della forma dell'operatore formula_170 e della funzione d'onda formula_62, potrebbe essere formula_172.\nDimostrazione.\nPresi gli operatori formula_173 e formula_174 (associati alle grandezze osservabili A e B) si possono definire gli scarti dalla media come \nDi conseguenza le varianze hanno la forma \nIl prodotto delle varianze pu\u00f2 essere riscritto come: \novvero la disuguaglianza di Cauchy-Schwarz. Per procedere riscriviamo formula_180 in funzione del commutatore e dell'anticommutatore \ne notiamo che formula_182 dato che le traslazioni non influenzano i commutatori.\nSupponendo di poter scrivere \n(questo \u00e8 vero, ad esempio, per tutte le coppie di grandezze coniugate, per le quali formula_184), otteniamo \novvero \nche \u00e8 la relazione d'indeterminazione statistica nella sua forma pi\u00f9 generale.Nel caso particolare dell'indeterminazione fra posizione e momento, dato che formula_187 si riottiene la disuguaglianza di Kennard formula_188.\nDisuguaglianza di Schr\u00f6dinger.\nL'incertezza della misura dovuta all'indeterminazione quantistica \u00e8 radicalmente diversa dalla correlazione statistica.La disuguaglianza di Robertson implica infatti tra le grandezze osservabili formula_38 e formula_58 covarianza formula_191 e correlazione formula_192 nulle.\nLa covarianza statistica tra formula_38 e formula_58 - esprimibile come la differenza tra il valore atteso del loro prodotto formula_195 e il prodotto dei loro valori attesi formula_196 - viene in molti casi rappresentata mediante l'Indice di correlazione di Pearson formula_197:\nSi distinguono tre possibili casi di correlazione:\nStati quantici con correlazione non nulla sono ad esempio gli \"stati coerenti\" e quelli \"strizzati\" (\"squeezed\").\nSe si ha una correlazione quantistica formula_208 tra gli operatori formula_38 e formula_58:\ncon\ndove formula_213\ndenota l'anti-commutatore tra due operatori, si ottiene una disuguaglianza, introdotta da Erwin Schr\u00f6dinger nel 1930, diversa da quella di Robertson:\n\u00c8 immediato verificare che, se la correlazione quantistica \u00e8 assente formula_215, la disuguaglianza di Schr\u00f6dinger si riduce a quella di Robertson: \nLa disuguaglianza di Schr\u00f6dinger mostra inoltre che l'indeterminazione intrinseca (disuguaglianza di Robertson) e il termine legato alla correlazione quantistica \nsono indipendenti, e contribuiscono in quadratura al prodotto delle due deviazioni standard formula_218.\nIndeterminazione debole e forte.\nIl principio di indeterminazione \u00e8 anche espressione di propriet\u00e0 matematiche della trasformata di Fourier di una funzione: il prodotto della varianza di una funzione e la varianza della sua trasformata di Fourier \u00e8 limitato dal basso. Infatti per ogni formula_219 nello spazio di Sobolev formula_220 e per ogni formula_221 si ha\ndove formula_223indica la trasformata di Fourier di formula_219 e formula_225, formula_226 sono le varianze rispettivamente di formula_219 e formula_223. Grazie alla densit\u00e0 di formula_220 in formula_230 (Spazio Lp) tale propriet\u00e0 si trasferisce immediatamente agli spazi formula_230. Tenendo presente che grandezze quali posizione e momento sono uno la trasformata di Fourier dell'altro si ha il principio di indeterminazione.\nAffrontando la questione con il linguaggio della trasformata di Fourier \u00e8 possibile dimostrare anche che se una funzione \u00e8 a supporto compatto allora la sua trasformata di Fourier non \u00e8 a supporto compatto e viceversa (\"indeterminazione debole\"). Questo risultato implica non solo che non \u00e8 possibile stabilire contemporaneamente il valore di alcune coppie di grandezze, ma addirittura non \u00e8 possibile individuare due intervalli di valori in cui entrambe ricadano: se si localizza una, si delocalizza l'altra. \nDal principio di indeterminazione sappiamo che se formula_219 \u00e8 molto localizzata allora formula_223 non pu\u00f2 essere concentrata attorno ad un punto, ci si potrebbe chiedere allora se pu\u00f2 essere concentrata attorno a due o pi\u00f9 punti distanti tra loro in modo che la varianza di formula_223 rimanga tale da soddisfare il principio di indeterminazione (vedi Figura). In questo modo si saprebbe che le variabili in questione assumono valori attorno ad alcuni punti noti. Sfortunatamente anche questo viola una propriet\u00e0 della trasformata di Fourier. Infatti si dimostra che, se formula_235, detta formula_236, formula_237un insieme misurabile secondo Lebesgue ed indicando con formula_238 la sua misura allora esiste formula_239 costante positiva tale che:\nUna disuguaglianza simile si ha per formula_241. Questo risultato pu\u00f2 essere letto come una \"versione forte (o locale) del principio di indeterminazione\".\nIndeterminazione operazionale e intrinseca.\nLa condizione di validit\u00e0 della disuguaglianza di Robertson:\nnon coincide quindi con quella per la validit\u00e0 della disuguaglianza di Heisenberg:\nCi\u00f2 dipende dal fatto che le due disuguaglianze, in apparenza molto simili, sono in effetti profondamente differenti. Mentre Heisenberg si applica nel caso di \"misure successive\" (con incertezze formula_46 e formula_48) \"delle osservabili\" formula_38 e formula_58 sullo stesso sistema (\"indeterminazione operazionale\"), la disuguaglianza di Robertson fa riferimento alla \"distribuzione dei valori\" (con deviazioni standard formula_106 e formula_107) delle osservabili formula_38 e formula_58 in un insieme statistico di sistemi quantistici identici (\"indeterminazione intrinseca\").\nEntrambi i tipi d'indeterminazione furono introdotti da Heisenberg nel suo articolo del 1927 (rispettivamente, nel primo e nel secondo paragrafo) ma, a causa di un errore interpretativo, Heisenberg assunse si trattasse della medesima indeterminazione. La differenza tra i due casi: \nformula_252 interazione/disturbo, che si riferisce all'impossibilit\u00e0 sperimentale (\"operazionale\") di specificare con precisione arbitraria i valori di due variabili incompatibili (come formula_5 e formula_6) effettuando misure successive su un singolo sistema fisico; \nformula_255 statistico o di dispersione, per cui il prodotto delle deviazioni standard di due osservabili incompatibili ha un limite inferiore (\"intrinseco\") dato da formula_28, \nfu compresa da Karl Popper solo verso la met\u00e0 degli anni '30 del Novecento.\nMentre formula_257 si riferisce a misure successive di variabili incompatibili effettuate sullo stesso sistema fisico, formula_258 - che trova la sua espressione matematica compiuta nelle disuguaglianze introdotte da Kennard nel 1927, da Robertson nel 1929 e da Schr\u00f6dinger nel 1930 - si riferisce invece alla dispersione dei risultati di misure di due osservabili incompatibili, effettuate su campioni diversi di sistemi quantistici tutti preparati in modo identico.\nSi tratta quindi, come ebbe a dire de Broglie nel 1969, di relazioni d'incertezza pre-misura formula_259 e post-misura formula_260.\nRelazioni d'indeterminazione universali.\nLe disuguaglianze di Kennard, di Robertson e di Schr\u00f6dinger riguardano l'\"indeterminazione intrinseca\" di osservabili quantistiche, quantificata dalla deviazione standard formula_261. L'indeterminazione di Heisenberg riguardava invece un errore sistematico: il disturbo prodotto sul sistema quantistico dall'atto di misurazione mediante un apparato classico (\"indeterminazione operazionale\").\nSi definiscono relazioni d'indeterminazione \"universali\" quelle che danno conto contemporaneamente sia dell'indeterminazione operazionale di Heisenberg:\nsia di quella intrinseca di Robertson:\nDisuguaglianza di Ozawa.\nNel 2003 Masanao Ozawa ha proposto una disuguaglianza universale, che include sia l'indeterminazione intrinseca sia quella operazionale: \nCol tempo, si sono accumulate crescenti evidenze sperimentali del fatto che l'indeterminazione quantica complessiva di un sistema non pu\u00f2 essere spiegata solo dal termine operazionale di Heisenberg, ma richiede la compresenza di tutti e tre gli addendi della disuguaglianza di Ozawa.\nLa pubblicazione dell'articolo di P. Busch, P. Lahti e R. F. Werner (BLW) \"\"Proof of Heisenberg's Error-Disturbance Relation\" nel 2013 ha provocato una risposta - polemica fin dal titolo \"Disproving Heisenberg\u2019s error-disturbance relation\"\" - da parte di M. Ozawa. La sua tesi \u00e8 che non esista una relazione d'indeterminazione errore/disturbo sempre valida, e che solo il suo completamento con i termini statistici formula_265 e formula_266 fornisca una relazione d'indeterminazione universale. Ozawa sostiene d'aver trovato un errore nella dimostrazione di BLW e di poter fornire contro-esempi di sistemi che violano sistematicamente la sola disuguaglianza di Heisenberg comunque formulata, quindi anche quella proposta da BLW.\nA loro volta, BLW hanno replicato con un pre-print alle argomentazioni di Ozawa. I tre autori dimostrano che le quantit\u00e0 definite da Ozawa come errore formula_267 per la posizione \"q\" e disturbo formula_268 per il momento coniugato \"p\" non sono tali in meccanica quantistica, perch\u00e9 non rispettano la non commutativit\u00e0. Quindi la disuguaglianza \nrisulta in generale falsa. Di conseguenza, il fatto che dei risultati sperimentali violino tale disuguaglianza \u00e8 inevitabile ed insignificante. BLW hanno infine suggerito, in un altro lavoro del 2014, una rianalisi dei dati di due esperimenti per mostrare come la loro definizione generalizzata ad un generico qubit della relazione errore/disturbo interpreti correttamente i dati sperimentali.\n\u00c8 stato osservato che le definizioni di errore e disturbo di Ozawa e BLW sono profondamente diverse. Quindi il fatto che in alcuni casi la disuguaglianza alla Heisenberg proposta da Ozawa sia violata mentre quella - differente - di BLW sia universalmente valida non crea alcuna contraddizione. Resta da capire quale delle due relazioni esprima meglio il significato fisico dell'indeterminazione errore/disturbo di Heisenberg.\nDisuguaglianza di Fujikawa.\nNel 2012 Kazou Fujikawa ha suggerito un'altra relazione d'indeterminazione universale che, come quella di Ozawa, combina sia l'indeterminazione intrinseca sia quella operazionale, ma \u00e8 espressa in una forma assai simile a quella originale di Heisenberg. Sommando la disuguaglianza di Robertson con quella di Ozawa, Fujikawa ha ottenuto:\nI quattro addendi possono essere riscritti come\nDefinendo:\ncome l'\"inaccuratezza\" nella misura del valore dell'osservabile formula_38 e\ncome la \"fluttuazione risultante\" nella misura dell'osservabile incompatibile formula_58, Fujikawa ha ottenuto una relazione formalmente simile a quella di Heisenberg, valida sia per l'indeterminazione operazionale, sia per quella intrinseca:\nRelazioni d'indeterminazione energia/tempo.\nL'indeterminazione energia/tempo \u00e8 strutturalmente differente dalle altre. Questa caratteristica non fu immediatamente compresa: nell'articolo del 1927, Heisenberg introdusse tre relazioni d'indeterminazione (posizione formula_5 / momento formula_6 - tempo formula_35 / energia formula_36 - angolo formula_16 / azione formula_38) ritenendole sostanzialmente equivalenti, perch\u00e9 tutte basate sul commutatore canonico\ndove formula_40 \u00e8 l'operatore hamiltoniano, associato all'energia totale del sistema quantistico.\nMa, mentre formula_5 e formula_6 sono variabili continue, in meccanica quantistica l'azione risulta spesso discreta, in quanto soggetta alla condizione di quantizzazione di Wilson-Sommerfeld formula_43. L'indeterminazione azione/angolo non \u00e8 quindi equivalente a quella posizione/momento. Lo stesso avviene - per ragioni diverse - anche per l'indeterminazione energia/tempo. In meccanica quantistica non relativistica, come in meccanica classica, il tempo formula_35 svolge un ruolo privilegiato: \u00e8 il parametro d'evoluzione delle grandezze fisiche, \"non\" una grandezza fisica esso stesso. Non \u00e8 quindi possibile associarvi alcun operatore autoaggiunto formula_289, che caratterizzarebbe un'osservabile quantica. Di conseguenza, non esiste il commutatore \ne non \u00e8 quindi possibile esprimere l'indeterminazione temporale intrinseca mediante la disuguaglianza di Robertson\nNel 1933 W. Pauli ha dimostrato che, se per assurdo esistesse l'operatore autoaggiunto formula_289, si potrebbe estrarre una quantit\u00e0 infinita d'energia da un sistema quantistico con energia finita formula_36, associata all'operatore hamiltoniano formula_40.\nAnche l'indeterminazione energia/tempo si manifesta in due forme diverse: come indeterminazione operazionale (in caso di misura del sistema) o intrinseca \n(evoluzione spontanea del sistema).\nIndeterminazione temporale operazionale.\nSecondo l'interpretazione pi\u00f9 comune (ma non sempre corretta) dell'indeterminazione energia/tempo operazionale, nella disuguaglianza \nformula_296 rappresenta il minimo intervallo temporale necessario per effettuare la misura dell'energia formula_36 del sistema con precisione formula_298. Ci\u00f2 \u00e8 vero se \"non\" si conosce la forma analitica dell'operatore hamiltoniano formula_40 del sistema. Se invece l'hamiltoniano \u00e8 noto, l'energia formula_36 di un sistema si pu\u00f2 misurare, in un intervallo temporale formula_296 arbitrariamente breve, con precisione arbitraria.\nSe invece si considera formula_302 come la durata di una perturbazione energetica esterna, formula_303 risulta essere la differenza tra due valori esatti formula_304 dell'energia del sistema, misurati nell'intervallo formula_305.\nQuanto appena enunciato risulta valido solo in una teoria perturbativa al prim'ordine.\nIndeterminazione temporale intrinseca.\nI sistemi quantistici che \"non\" siano in un'autostato dell'Hamiltoniana formula_306 presentano, oltre ad un'eventuale indeterminazione di tipo operazionale, un'indeterminazione energia/tempo intrinseca, che risulta ineliminabile.\nSiccome non esiste il commutatore \nnon \u00e8 possibile esprimere l'indeterminazione temporale intrinseca mediante la disuguaglianza di Robertson\nTuttavia l'analisi di Fourier, unitamente al dualismo onda/particella espresso dalla relazione \npermettono di formulare l'indeterminazione energia/tempo intrinseca:\nResta da capire cosa sia in questo caso formula_311. Sicuramente \"non\" \u00e8 la deviazione standard di un insieme di misure del tempo\n(che si riferirebbero eventualmente ad un'indeterminazione operazionale). Si tratta, approssimativamente, dell'intervallo temporale necessario - che indichiamo con formula_312 - per avere un cambiamento significativo del sistema quantistico. Riscriviamo quindi l'equazione precedente nella forma\nSia formula_315 un'osservabile arbitraria. Il calcolo della derivata temporale del valore d'aspettazione formula_316 porta a concludere che, se vale la disuguaglianza precedente, allora\ndove formula_312 \u00e8 l'intervallo di tempo necessario perch\u00e9 il valore d'aspettazione di formula_319 possa variare di una deviazione standard formula_320. Chiaramente la durata di formula_312 dipende criticamente dalla scelta dell'osservabile formula_319 che si considera: il cambiamento potrebbe essere rapido per una e lento per un'altra. Ma se formula_323 \u00e8 piccolo, allora \"tutte\" le osservabili devono cambiare in modo molto graduale, viceversa se \"una qualunque\" delle osservabili cambia rapidamente, deve essere grande l'indeterminazione formula_323 dell'energia.\ndove formula_296 \u00e8 il minimo intervallo di tempo necessario perch\u00e9 un sistema con deviazione standard formula_323 in energia possa evolvere dallo stato iniziale formula_329 ad uno stato formula_330 ortogonale al primo: \nLo stato ortogonale pu\u00f2 rappresentare un decadimento (con variazione d'energia formula_332), oppure semplicemente un'evoluzione del sistema che conservi l'energia iniziale formula_333.\nVerifiche sperimentali.\nLa disuguaglianza di Kennard, relativa alla preparazione di un sistema quantistico, \u00e8 stata oggetto di verifica sperimentale a partire dalla fine degli anni '60 del secolo scorso mediante esperimenti di diffrazione o interferenza. L'ampiezza della singola fenditura (diffrazione) o la distanza tra le due fenditure (interferenza) sono state assunte come misure dell'incertezza posizionale formula_29. L'indeterminazione sul momento formula_335 veniva stimata a partire dalla distribuzione delle particelle rivelate sullo schermo di fondo, derivando dalla distribuzione osservata la deviazione standard formula_335.\nNel 1969 C. Shull realizz\u00f2 il primo esperimento di diffrazione neutronica per la verifica dell'indeterminazione di Kennard. Solo negli anni '80 del Novecento furono fatte misure d'interferometria neutronica. Nel 2002 venne pubblicata una verifica della relazione di Kennard misurando l'aumento dello sparpagliamento in momento formula_335 di molecole di fullerene Cformula_338 dopo l'attraversamento di una fenditura d'ampiezza variabile.\nLe prime verifiche della relazione d'indeterminazione operazionale (errore/disturbo) risalgono al 2012. Tali esperimenti si basano sulla derivazione indiretta del disturbo indotto su componenti dello \"spin\" di neutroni oppure su misure deboli (\"weak\") d'ottica quantistica per riuscire a caratterizzare direttamente il disturbo provocato su un sistema dall'interazione con un apparato di misura. Tutti questi esperimenti hanno confermato che la sola disuguaglianza di Heisenberg \"non\" \u00e8 sufficiente a giustificare i risultati, e bisogna ricorrere a quella di Ozawa per ottenere un accordo tra previsione teorica e dati sperimentali.\nUn sistema che \"non\" sia in un autostato dell'energia pu\u00f2 decadere da un livello eccitato formula_339 ad un livello energetico pi\u00f9 basso formula_340. Detta formula_341 la sua vita media, esso ha frequenza di transizione formula_342 (con formula_343) per \"decadimento spontaneo\" pari a formula_344 e quindi formula_345 \u00e8 la probabilit\u00e0 che, nell'intervallo temporale formula_346, cambi l'energia del sistema. \nLa probabilit\u00e0 che, dopo un tempo formula_35, il sistema sia ancora caratterizzato dal valore formula_339 dell'energia \u00e8 data da\ndove formula_350 \u00e8 l'ampiezza a met\u00e0 altezza (FWHM) della distribuzione di Lorentz in energia del sistema.\nPer sistemi instabili la verifica dell'indeterminazione energia/tempo intrinseca si traduce quindi in quella della relazione\nMisurando l'energia per un insieme statistico di sistemi identici si ottiene sperimentalmente la distribuzione lorentziana, e da questa si ricava la relativa FWHM. D'altra parte, il decadimento esponenziale di un insieme statistico di sistemi identici pu\u00f2 essere ricostruito contandone i decadimenti per un lungo periodo, ricavando la curva esponenziale e da questa la vita media formula_341 come tangente alla curva nell'origine. Disponendo dei valori sperimentali di formula_350 e formula_341 \u00e8 immediato calcolare che il loro prodotto sia uguale a formula_4. Con questo metodo \u00e8 stata verificata la relazione d'indeterminazione energia/tempo intrinseca per numerosi decadimenti atomici, nucleari, di mesoni e barioni.\nDibattito Bohr-Einstein.\nSecondo la diffusa (ma non universalmente accettata) interpretazione di Copenaghen della meccanica quantistica, un sistema fisico microscopico \"non\" possiede propriet\u00e0 oggettive (\"anti-realismo\") prima che queste siano misurate mediante un apparato di misura. La meccanica quantistica fornirebbe a priori solo un insieme di probabilit\u00e0 attribuibili al possibile esito di una misura (\"probabilismo ontologico\"). Ad esempio, la distribuzione di probabilit\u00e0 (figura d'interferenza) prodotta da molti elettroni che passano attraverso una doppia fenditura pu\u00f2 essere calcolata usando la meccanica quantistica. Ma, secondo l'interpretazione di Copenaghen, il percorso esatto di un singolo elettrone tra le fenditure e lo schermo non pu\u00f2 essere n\u00e9 predetto dalla meccanica quantistica, n\u00e9 determinato sperimentalmente. Albert Einstein era convinto che tale interpretazione fosse errata, e che a tutte le distribuzioni di probabilit\u00e0 calcolabili mediante la meccanica quantistica dovessero corrispondere eventi deterministici soggiacenti, conoscibili mediante una teoria pi\u00f9 completa della meccanica quantistica.\nProprio riferendosi al probabilismo intrinseco all'interpretazione di Copenaghen Einstein afferm\u00f2, in una lettera a Bohr del 4 dicembre 1926, \u00ab\"Dio non gioca a dadi con l'Universo\"\u00bb. Pare che Niels Bohr, principale autore di tale interpretazione, abbia risposto ad Einstein: \u00ab\"Smettila di dire a Dio cosa fare con i suoi dadi\"\u00bb. Nel 1996 Stephen Hawking comment\u00f2 la famosa battuta di Einstein alla luce delle conoscenze astrofisiche sulla struttura dell'universo: \u00ab\"Einstein [...] sbagli\u00f2 quando disse: \u00abDio non gioca a dadi\u00bb. La considerazione dei buchi neri suggerisce infatti non solo che Dio gioca a dadi, ma che a volte ci confonda gettandoli dove non li si pu\u00f2 vedere\"\u00bb.\nLa posizione \"realista\" (\"esiste una realt\u00e0 fisica indipendente dal soggetto che la studia\") e \"deterministica\" (\"le grandezze fisiche hanno sempre valori determinati da un'adeguata teoria fisica\") di Albert Einstein lo rese critico anche nei confronti dell'indeterminismo quantistico. Nel corso del quinto congresso Solvay, tenutosi a Bruxelles nel 1927, Einstein propose vari esperimenti mentali basati su fenomeni di diffrazione di una particella mediante una fenditura singola, o d'interferenza prodotta da molte particelle che attraversano una doppia fenditura. L'intenzione di Einstein era sempre quella di provare - in linea di principio - la possibilit\u00e0 di misurare coppie di variabili coniugate (posizione/momento o energia/tempo) meglio di quanto previsto dal limite dell'indeterminazione di Heisenberg. Bohr riusc\u00ec a controbattere efficacemente, mostrando che gli esperimenti citati implicavano una variazione inevitabile (disturbo) della variabile coniugata associata a quella misurata, tale che il prodotto dell'errore di misura dell'una col disturbo dell'altra risultava superiore al limite \"h\" previsto da Heisenberg.\nEinstein sfid\u00f2 nuovamente Bohr nel corso del sesto congresso Solvay, tenutosi a Parigi nel 1930, proponendo il seguente esperimento mentale: riempiamo una scatola con del materiale radioattivo e agganciamola verticalmente ad una bilancia di precisione a molla. La scatola ha uno sportello, che viene aperto e immediatamente chiuso, permettendo cos\u00ec a un po' di radiazione di uscire. Il meccanismo \u00e8 azionato da un orologio interno alla scatola, che misura il preciso istante in cui si \u00e8 aperto e richiuso lo sportello. In questo modo il tempo \u00e8 noto con precisione. Vogliamo ora misurare con precisione anche la variabile coniugata (l'energia): pesiamo la scatola prima e dopo l'emissione di radiazione, semplicemente leggendo l'indice della bilancia su cui \u00e8 appesa la scatola. L'equivalenza tra massa ed energia, derivante dalla relativit\u00e0 speciale, ci permetter\u00e0 di determinare precisamente quanta energia ha lasciato la scatola. \nAggirando in questo modo il limite imposto dalla relazione d'indeterminazione energia/tempo.\nBohr ribatt\u00e9 ad Einstein che egli non aveva tenuto conto di un effetto previsto proprio dalla relativit\u00e0 generale di Einstein: se l'energia esce, la scatola \u00e8 pi\u00f9 leggera e si sollever\u00e0 leggermente sulla bilancia a molla che deve sorreggere la scatola per poterne misurare la variazione di massa. Questo cambier\u00e0 la posizione dell'orologio nel campo gravitazionale terrestre. Di conseguenza la sua misurazione del tempo sar\u00e0 diversa rispetto alla posizione precedente, portando a un inevitabile errore nella determinazione dell'intervallo temporale. L'analisi dettagliata del fenomeno, svolta da Bohr, mostra che l'imprecisione della misura \u00e8 correttamente prevista dalla relazione d'indeterminazione energia/tempo di Heisenberg.\nRilevanza epistemologica.\nLe due citazioni mettono in evidenza la consapevolezza di Heisenberg d'aver dato un contributo fondamentale non solo alla fisica, ma anche alla epistemologia e alla filosofia della scienza del XX secolo. Il principio d'indeterminazione segna la fine della descrizione della realt\u00e0 fisica \nin accordo col \"determinismo meccanicista\" (che implica sia il \"determinismo\" sia la \"predicibilit\u00e0\"), espressa in modo quasi analogo da Ruggero Giuseppe Boscovich (che scriveva della descrizione dinamica di un insieme di punti materiali) e da Pierre Simon Laplace nel contesto della fisica classica:\nIl termine \"determinismo\" fu tuttavia coniato solo nel 1865 dal fisiologo Claude Bernard. Secondo l'approccio determinista, ad uno stato fisico presente completamente definito corrisponde un unico stato futuro ad esso compatibile, altrettanto definito; a due stati presenti \"molto simili\" corrispondono due stati futuri \"molto simili\".\nSi ha \"predicibilit\u00e0\" qualora sia sempre possibile predire l'evoluzione dei sistemi fisici a partire dalla conoscenza delle condizioni del sistema ad un dato istante formula_356 e delle leggi che ne determinano in modo univoco la dinamica. L'esempio tipico \u00e8 dato dalla seconda legge di Newton:\nDalla conoscenza della forza formula_358 agente sul corpo, della massa formula_129 e delle condizioni iniziali (formula_360, formula_361) \u00e8 possibile ricavare la traiettoria, ovvero determinare l'insieme continuo dei punti dello spazio in cui il corpo si \u00e8 trovato in passato (formula_362), o si trover\u00e0 in futuro (formula_363). Il determinismo \"non\" implica necessariamente la predicibilit\u00e0 (anche se non la esclude). Si parla di \"determinismo meccanicista\" nel caso in cui si assuma che valgano sia il \"determinismo\", sia la \"predicibilit\u00e0\".\nL'affermarsi della fisica statistica nella seconda met\u00e0 del XIX secolo diffuse l'uso di metodi statistici, e la consapevolezza che di alcune osservabili si possano di fatto conoscere solo il valor medio e la deviazione standard, ma non un valore univoco (\"esatto\" entro i limiti di precisione degli strumenti usati nella misura). Tuttavia le probabilit\u00e0 utilizzate in meccanica statistica dipendono in linea di principio solo dalla \"limitata conoscenza\" che possiamo ottenere sperimentalmente del fenomeno fisico indagato [sistemi (gas) a molti corpi (molecole del gas)]. Per questo motivo tali probabilit\u00e0 si definiscono \"epistemiche\". \nL'ipotetica \"mente di Boscovich\" o \"intelligenza di Laplace\" sopra citate non avrebbero bisogno di metodi statistici: potrebbero seguire una ad una le molecole del gas, e per ciascuna calcolarne la traiettoria usando la II legge di Newton. Anche se si parla, in questo caso, d'\"indeterminismo statistico\", l\u2019indeterminazione emerge a livello macroscopico, mentre non \u00e8 presente a livello microscopico o nel formalismo matematico dei processi d'urto a livello molecolare. La meccanica statistica ricade quindi ancora nella definizione di \"determinismo meccanicista\", che combina \"determinismo\" e \"predicibilit\u00e0\":\nIl lavoro di Henri Poincar\u00e9 pubblicato nel 1890 sul problema dei tre corpi e la stabilit\u00e0 del sistema solare \u00e8 alla base della teoria del caos deterministico, o teoria dei sistemi complessi. La teoria del caos \u00e8 lo studio attraverso modelli della fisica matematica dei sistemi fisici non lineari che esibiscono una sensibilit\u00e0 esponenziale rispetto alle condizioni iniziali. I sistemi di questo tipo sono governati da leggi deterministiche, eppure sono in grado di esibire una \"casualit\u00e0 empirica\" nell'evoluzione delle variabili dinamiche. Questo comportamento casuale si manifesta solo nel momento in cui si confronta l'andamento temporale asintotico di due sistemi con configurazioni iniziali arbitrariamente simili tra loro. Il caos deterministico implica la \"impredicibilit\u00e0 asintotica\" dei sistemi dinamici complessi. Ci troviamo quindi in una situazione differente rispetto a quella del determinismo laplaciano: ancora ad uno stato fisico presente completamente definito corrisponde un unico stato futuro ad esso compatibile, altrettanto definito; ma a due stati presenti \"molto simili\" possono corrispondere due stati futuri \"molto diversi\" tra loro (\"impredicibilit\u00e0\"). Col caos deterministico si ha una forma di \"determinismo\" (le leggi dinamiche dei sistemi non lineari) che \"esclude\" esplicitamente la \"predicibilit\u00e0\".\nL'avvento della meccanica quantistica mut\u00f2 radicalmente la situazione. L'equazione di Schr\u00f6dinger, formulata da Erwin Schr\u00f6dinger nel 1925 e pubblicata nel 1926, \u00e8 l'equazione fondamentale che determina l'evoluzione temporale dello stato quantico di un sistema, come ad esempio una particella, un atomo o una molecola. Si tratta di un'equazione d'onda differenziale alle derivate parziali, lineare, complessa e non relativistica, che ha come incognita la funzione d'onda formula_62. Tale funzione d'onda fu introdotta basandosi sull'ipotesi di de Broglie, secondo cui alle particelle che costituiscono la materia, come l'elettrone, \u00e8 associata un'onda fisica caratteristica (onda di materia) che ha la forma di un pacchetto d'onde spazialmente localizzato. Erwin Schr\u00f6dinger immagin\u00f2 inizialmente che il modulo quadro della funzione d'onda formula_62 associata all'elettrone descrivesse la densit\u00e0 di carica o la densit\u00e0 di massa della particella; tale interpretazione fu presto scartata perch\u00e9 il pacchetto d'onde si sparpaglia col passare del tempo, mentre la carica e la massa dell'elettrone restano sempre localizzate. Nel 1926 Max Born interpret\u00f2 invece formula_366 come legata alla distribuzione di probabilit\u00e0 della posizione dell'elettrone nello spazio:\nindica la probabilit\u00e0 di trovare la particella nel volume spaziale V in un dati istante formula_356. L'argomento dell'equazione di Schr\u00f6dinger \"non\" \u00e8 pi\u00f9 una grandezza fisica misurabile, come per le equazioni della fisica classica, ma una funzione d'onda complessa, il cui modulo quadro formula_366 viene interpretato come una densit\u00e0 di probabilit\u00e0. Quindi le probabilit\u00e0 che compaiono in meccanica quantistica non sono pi\u00f9 \"epistemiche\", ma \"strutturali\". Se si ritiene poi che l'equazione di Schr\u00f6dinger con l'interpretazione data da Born alla funzione d'onda formula_62 descriva la realt\u00e0 fisica (assunzione del realismo scientifico), allora il probabilismo della meccanica quantistica risulta essere \"ontologico\".\nL'interpretazione di Born entr\u00f2 successivamente a far parte dell'interpretazione ortodossa della meccanica quantistica, nota come interpretazione di Copenaghen. Secondo tale diffusa (ma non universalmente accettata) interpretazione della meccanica quantistica, un sistema fisico microscopico \"non\" possiede propriet\u00e0 oggettive (\"anti-realismo\") prima che queste siano misurate mediante un apparato di misura. La meccanica quantistica fornirebbe a priori solo un insieme di probabilit\u00e0 attribuibili al possibile esito di una misura (\"probabilismo ontologico\"). Inoltre l'impossibilit\u00e0 di definire il valore delle variabili prima di una misura fa mancare una condizione essenziale all'evoluzione deterministica del sistema: la completa definizione dello stato iniziale. \u00ab\"Secondo la cosiddetta \"interpretazione di Copenaghen\" della meccanica quantistica, [...] i risultati delle misurazioni che possiamo fare quando ci occupiamo di particelle atomiche sono dunque essenzialmente, sostanzialmente e strutturalmente non deterministici\"\u00bb (Mariangela Priarolo, 2011)\nL'indeterminismo introdotto dalle disuguaglianze di Heisenberg \u00e8 ancora pi\u00f9 fondamentale di quello legato all'interpretazione di Copenaghen. Esistono infatti altre interpretazioni della meccanica quantistica che non condividono il ruolo centrale del processo di misura (quindi l'anti-realismo e l'indeterminismo) assunti dall'interpretazione di Copenaghen. Ma con Heisenberg, \u00ab\"nella formulazione [...] del principio di causalit\u00e0: \"se conosciamo in modo preciso il presente, possiamo prevedere il futuro\", non \u00e8 falsa la conclusione, bens\u00ec la premessa\"\u00bb. Basta infatti riscrivere l'indeterminazione posizione/momento nella forma\nper rendersi conto che non si pu\u00f2 avere, in linea di principio, conoscenza esatta delle condizioni del sistema ad un dato istante formula_356: tanto pi\u00f9 si tenta di ridurre l'incertezza sulla variabile formula_360, tanto pi\u00f9 aumenta l'incertezza su formula_361 (relazione di proporzionalit\u00e0 inversa tra le due). Ci si trova nel primo dei due casi possibili d'indeterminismo: \"lo stato presente non \u00e8 completamente definibile\" oppure a un medesimo stato presente completamente definito possono corrispondere molti stati futuri possibili, uno solo dei quali si realizzer\u00e0.\nLe disuguaglianze di Kennard e di Robertson mostrano un ulteriore significato dell'indeterminazione quantistica. Mentre le disuguaglianze di Heisenberg implicano sempre una misura, e il conseguente disturbo da questa provocata su misure dell'osservabile coniugata (\"indeterminismo operazionale\"), quelle di Kennard e Robertson evidenziano propriet\u00e0 caratteristiche dei sistemi quantistici (\"indeterminismo intrinseco\"). L'indeterminazione passa dall'essere un fenomeno inerentemente legato agli strumenti e alle misure, ad essere una peculiarit\u00e0 della meccanica quantistica. \u00c8 il formalismo matematico della teoria (spazi di Hilbert a infinite dimensioni) ad implicare l'indeterminismo quantistico, secondo le tesi del \"realismo strutturale\". O in alternativa si tratta di una caratteristica degli enti quantistici (fotoni, particelle massive), che si differenziano anche per questo \"indeterminismo intrinseco\" dagli enti della fisica classica (onde o particelle macroscopiche), come sostiene il \"realismo scientifico\". In entrambi i casi, l'indeterminazione risulta essere una peculiarit\u00e0 fondativa ed essenziale della meccanica quantistica.\nUna conseguenza immediata della disuguaglianza scritta sopra \u00e8 la \"perdita del concetto di traiettoria\" per le particelle atomiche e subatomiche: \"non\" avendo precisa conoscenza delle condizioni iniziali (formula_360, formula_361), \"non\" \u00e8 possibile ricavare la traiettoria, ovvero determinare l'insieme continuo dei punti dello spazio in cui la particella si \u00e8 trovata in passato (formula_362), o si trover\u00e0 in futuro (formula_363).\nQuesto fatto introduce un'ulteriore differenza fondamentale tra le particelle classiche e quelle quantistiche: particelle identiche classiche sono \"distinguibili\" mentre particelle identiche quantistiche risultano \"indistinguibili\". L'unico modo di distinguere due particelle identiche che entrino in contatto \u00e8 infatti la diversa traiettoria che hanno seguito prima dell'urto (formula_362), e che seguiranno dopo l'urto (formula_363). A due particelle identiche classiche si applica la II legge di Newton; quindi in linea di principio \u00e8 sempre possibile ricostruirne le traiettorie, e sapere cosa succede a ciascuna particella dopo l'urto. Ma per due particelle identiche quantistiche \"non\" si ha precisa conoscenza delle condizioni iniziali (formula_360, formula_361), e quindi \"non\" \u00e8 possibile ricavare le traiettorie. In mancanza di tale informazione, risulta impossibile stabilire \"chi \u00e8 chi\" dopo l'urto, ovvero distinguerle.\nAltre propriet\u00e0 tipicamente quantistiche sono l'elicit\u00e0 dei fotoni e lo spin delle particelle massive. Il \"teorema spin-statistica\" mette in relazione lo spin di una particella con la statistica a cui essa obbedisce. La tesi del teorema enuncia che le particelle a spin intero (0, 1, 2) seguono la statistica di Bose-Einstein, mentre quelle a spin semidispari (1/2, 3/2, 5/2) obbediscono alla statistica di Fermi-Dirac. Il teorema fu enunciato per la prima volta nel 1939 da Markus Fierz, e fu riderivato in maniera pi\u00f9 sistematica da Wolfgang Pauli. Argomentazioni di teoria quantistica dei campi (la richiesta d'invarianza per riflessioni temporali impone una restrizione alle propriet\u00e0 dell'operatore di campo che corrisponde alla connessione tra spin e statistica delle particelle) furono fornite da Julian Schwinger nel 1951. Nel 1961 Richard Feynman ne diede una dimostrazione pi\u00f9 intuitiva, partendo da presupposti differenti.\nLa classificazione delle particelle quantistiche \u00e8 fatta a partire dallo spin, che permette di distinguere due classi di particelle: \"bosoni\", con spin intero (0, 1, 2) e \"fermioni\", con spin semidispari (1/2, 3/2, 5/2). I fermioni obbediscono al principio di esclusione di Pauli (due fermioni identici non possono occupare simultaneamente lo stesso stato quantico) e seguono la statistica di Fermi-Dirac. I bosoni invece sono liberi di affollare lo stesso stato quantico e seguono la statistica di Bose-Einstein.\nCome detto, gli enti quantistici hanno propriet\u00e0 peculiari profondamente diverse da quelle degli enti della fisica classica (onde o particelle macroscopiche):\nRisulta pertanto improprio cercare di classificare \"bosoni\" e \"fermioni\" sulla base di categorie classiche quali onde o particelle macroscopiche. Il dualismo onda/particella \u00e8 stato un concetto problematico che ha caratterizzato la meccanica quantistica fin dalle origini. L'opinione, tra gli altri, di Richard Feynman e di Jean-Marc L\u00e9vy-Leblond \u00e8 che si debbano evitare termini classici nel definire gli enti della meccanica quantistica. L'epistemologo Mario Bunge ha coniato nel 1967 il termine \"quantone\" proprio per denominare con un unico sostantivo \"bosoni\" e \"fermioni\". \nResta da capire come mai quantoni dello stesso tipo (\"elettrone\", ad esempio) manifestino \"alternativamente\" propriet\u00e0 \"corpuscolari oppure ondulatorie\" (dualismo onda/particella). Forse aiuta l'intuizione la metafora del cilindro (\"quantone\"): non \u00e8 n\u00e9 un cerchio, n\u00e9 un quadrato, ma le sue proiezioni (\"visioni classiche\") ci forniscono, a seconda della prospettiva, l'immagine di un cerchio (\"onda\") o di un quadrato (\"particella macroscopica\"). Tuttavia - come detto nella Sezione \"Altre disuguaglianze di Heisenberg\" - i quantoni possono talvolta mostrare \"simultaneamente\" propriet\u00e0 \"sia corpuscolari sia ondulatorie\" (dualit\u00e0 onda/particella), dimostrando definitivamente che il dominio quantistico non \u00e8 riconducibile alle categorie dicotomiche classiche di onde o particelle."}
{"id": "8692", "revid": "7", "url": "https://it.wikipedia.org/wiki?curid=8692", "title": "Sistema Internazionale", "text": ""}
{"id": "8697", "revid": "729019", "url": "https://it.wikipedia.org/wiki?curid=8697", "title": "Hen (isola)", "text": "L'isola di Hen \u00e8 un'isola situata a nord dell'Isola del Nord, Nuova Zelanda.\n\u00c8 l'isola pi\u00f9 grande dell'arcipelago Hen and Chicken Islands (\"la gallina e i pulcini\") con una superficie di 4,7\u00a0km\u00b2.\n\u00c8 conosciuta anche con il nome di Taranga, giace separata dalle altre isole dell'arcipelago a circa 7\u00a0km in direzione sud-ovest. Lunga e stretta, ha una lunghezza di circa 6\u00a0km e una larghezza media di 1000\u00a0m.\nL'isola \u00e8 dominata da una catena rocciosa che raggiunge i 400\u00a0m nella sua cima pi\u00f9 alta chiamata The Pinnacles (\"i pinnacoli\")."}
{"id": "8701", "revid": "1543377", "url": "https://it.wikipedia.org/wiki?curid=8701", "title": "Leptone", "text": "I leptoni sono un gruppo di particelle elementari appartenenti alla famiglia dei fermioni. Sono suddivisi in due classi: quelli carichi, come l'elettrone, e quelli neutri, i neutrini. Le due classi comprendono ognuna tre tipologie: la prima l'elettrone, il muone e il tauone, la seconda tre tipi di neutrino, ciascuno associato agli altri leptoni (neutrino elettronico formula_1, neutrino muonico formula_2 e neutrino tauonico formula_3). Ogni coppia leptone-neutrino corrispondente costituisce una generazione.\nL'elettrone, il muone e il tauone hanno carica elettrica negativa, definita come la carica elementare, e si differenziano per massa e vita media. I neutrini sono stati ritenuti per lungo tempo privi di massa, ma nel 1998, presso l'osservatorio Super-Kamiokande in Giappone, \u00e8 stato mostrato che il neutrino ha massa piccolissima, da a 1 milione di volte inferiore a quella dell'elettrone. I leptoni interagiscono con le varie interazioni fondamentali tranne l'interazione forte, in ci\u00f2 differenziandosi dai quark.\nIl termine \"leptone\" deriva dalla parola greca: \u03bb\u03b5\u03c0\u03c4\u03cc\u03c2 (\u00ab leggero \u00bb) e si riferisce alla piccola massa del primo leptone scoperto, l'elettrone, rispetto ai nucleoni. \nIl numero leptonico.\nI leptoni sono caratterizzati da tre numeri quantici, chiamati numeri leptonici. Essi vengono definiti da un numero intero positivo nel caso di un leptone e da un numero intero negativo nel caso di un antileptone.\nA ciascun doppietto di leptoni viene, quindi, assegnato un numero leptonico differente che deve essere conservato in tutte le interazioni. Si distingue, pertanto, tra:\nI numeri leptonici sono rigorosamente conservati (cio\u00e8 la somma dei numeri leptonici di ogni famiglia nello stato iniziale \u00e8 uguale alla somma dei numeri leptonici nello stato finale) nelle interazioni elettromagnetiche e nelle interazioni forti, mentre nelle interazioni deboli c'\u00e8 una leggera violazione, dovuta al fenomeno dell'oscillazione dei neutrini. Questo perch\u00e9:"}
{"id": "8702", "revid": "72396", "url": "https://it.wikipedia.org/wiki?curid=8702", "title": "Muone", "text": "Il muone (dalla lettera greca \u03bc usata per rappresentarlo, che in Italia, in ambito scientifico, viene spesso pronunciata 'mu') \u00e8 una particella elementare con carica elettrica negativa e spin pari a 1/2, caratteristico dei fermioni. \nNel modello standard appartiene, come l'elettrone, il tauone e i neutrini, al gruppo dei leptoni. Storicamente fu catalogato come mesone con il termine di \"mesone mu\". \u00c8 indicato con il simbolo (mentre la sua antiparticella, l'antimuone, \u00e8 indicato con il simbolo ).\nIl muone ha massa a riposo di 105,7 MeV/c2, circa 207 volte la massa dell'elettrone. Dal momento che le sue interazioni sono simili, pu\u00f2 essere pensato come un elettrone pesante. Tuttavia, per via della massa, i muoni subiscono un'accelerazione meno intensa quando incontrano un campo elettromagnetico, e quando vengono rallentati emettono una radiazione di bremsstrahlung di minore intensit\u00e0; sono di conseguenza pi\u00f9 penetranti.\nIl muone possiede una vita media di 2,2\u00a0\u00b5s, pi\u00f9 lunga di quella degli altri leptoni instabili, dei mesoni e dei barioni (ad eccezione del neutrone). \nCome nel caso di tutti i leptoni carichi, esiste un neutrino muonico che possiede lo stesso sapore, indicato con \u03bd\u03bc.\nStoria.\nI muoni furono scoperti da Carl David Anderson e dal suo studente Seth Neddermeyer nel 1936: mentre studiavano i raggi cosmici essi notarono che, nell'attraversare un campo magnetico, alcune particelle deviavano la propria traiettoria in maniera diversa dagli elettroni e da altre particelle note; in particolare, venivano deflesse con una curvatura minore rispetto agli elettroni, ma maggiore rispetto ai protoni. Si assunse che la carica di queste nuove particelle fosse identica a quella dell'elettrone e, per giustificarne la differente deflessione, si ritenne che avessero una massa intermedia (un valore compreso tra la massa del protone e dell'elettrone).\nPer questa ragione, Anderson e Neddermayer chiamarono la nuova particella \"mesotrone\", adottando il prefisso \"meso-\", dal greco \"intermedio\". Di l\u00ec a poco furono scoperte nuove particelle con massa intermedia e per indicarle fu usato il termine \"mesone\". Per distinguere tra i vari mesoni, il mesotrone fu ribattezzato \"mesone mu\" (con la lettera greca \"\u03bc\" (\"mu\") utilizzata per ricordare il suono della lettera \"m\").\nTuttavia, si scopr\u00ec che il mesone mu differiva significativamente dagli altri mesoni; per esempio, dal suo decadimento sono emessi un neutrino e un antineutrino, piuttosto che l'uno o l'altro, come osservato per gli altri mesoni. Si comprese in seguito come gli altri mesoni fossero adroni, cio\u00e8 particelle composte da quark, soggette dunque alla forza nucleare forte. Nel modello dei quark, ogni mesone \u00e8 composto da due quark. Si determin\u00f2, con un esperimento realizzato nel 1945 da Oreste Piccioni, Ettore Pancini e Marcello Conversi, che i mesoni mu erano particelle prive di interazioni nucleari e quindi pi\u00f9 simili all'elettrone (leptoni). Si determin\u00f2 dunque che i mesoni mu non erano affatto mesoni (nel nuovo senso del termine), e cos\u00ec il termine \"mesone\" fu rimpiazzato da \"muone\".\nSorgenti di muoni.\nLa maggior parte dei muoni che raggiungono la Terra \u00e8 prodotta dai raggi cosmici: quando penetrano negli strati superiori dell'atmosfera, generano pioni, che a loro volta decadono in muoni e neutrini. I muoni cos\u00ec prodotti si muovono a grande velocit\u00e0, sicch\u00e9 la loro vita media osservata dalla Terra \u00e8 maggiore di quella osservata in un sistema nel quale essi sono in quiete, in accordo con la dilatazione temporale prevista dalla teoria della relativit\u00e0 ristretta. Grazie a questo fenomeno, cos\u00ec come mostrato nell'esperimento di Bruno Rossi e David B. Hall del 1940, una frazione consistente dei muoni prodotti nell'alta atmosfera riesce a raggiungere la superficie terrestre prima di decadere, ed \u00e8 possibile rilevarli al suolo.\nLa medesima reazione \u00e8 utilizzata dai fisici delle particelle per produrre fasci di muoni, come quello utilizzato per l'esperimento Muon g\u22122.\nLa misura pi\u00f9 precisa del momento magnetico del muone \u00e8 stata ottenuta dal Brookhaven National Laboratory.\nDecadimento del muone.\nI muoni sono, dopo gli elettroni, le particelle cariche pi\u00f9 leggere e perci\u00f2 ciascuno di essi pu\u00f2 decadere soltanto in un elettrone e in altre particelle di carica complessiva nulla. Quasi tutte le volte, essi decadono in un elettrone, un antineutrino elettronico e in un neutrino muonico. Gli antimuoni decadono invece in un positrone, in un neutrino elettronico e in un antineutrino muonico.\nRaramente sono presenti anche un fotone e una coppia elettrone-positrone nel processo di decadimento.\nAl laboratorio di ricerca internazionale situato a Villigen in Svizzera, Paul Scherrer Institute (PSI), \u00e8 in corso d'opera l'esperimento MEG che ha come obiettivo di misurare la larghezza di decadimento del muone positivo in positrone e fotone che aprirebbe la strada allo studio di nuova fisica.\nAtomi muonici.\nIl muone fu la prima particella elementare osservata che non entrasse a far parte della composizione degli atomi ordinari. I muoni negativi possono tuttavia formare \"atomi muonici\" sostituendosi agli elettroni negli ordinari atomi. Tale tipo di atomi risulta molto pi\u00f9 piccolo del solito a causa della grande massa del muone stesso.\nUn muone positivo, quando si mescola con la materia ordinaria, pu\u00f2 formare, insieme ad un elettrone, un atomo di muonio (Mu), in cui il muone funge da \"nucleo\". Tale sostanza, in verit\u00e0, non rientra nella definizione formale di atomo chimico, sebbene ne condivida tutte le propriet\u00e0. La massa ridotta del muonio, quindi il suo raggio di Bohr, \u00e8 molto vicino a quello dell'idrogeno; quindi questo \"atomo\" dalla vita breve si comporta chimicamente (in prima approssimazione) come i suoi isotopi pi\u00f9 pesanti, idrogeno, deuterio e trizio."}
{"id": "8704", "revid": "125271475", "url": "https://it.wikipedia.org/wiki?curid=8704", "title": "Pione", "text": "In fisica delle particelle il pione, o mesone Pi, \u00e8 la particella mediatrice dell'interazione forte fra nucleoni. \u00c8 il pi\u00f9 leggero tra i mesoni ed esiste in tre stati di isospin : , e .\nFu il primo mesone ad essere teorizzato nel 1935 da Hideki Yukawa e rilevato nel 1947 nei raggi cosmici.\nPropriet\u00e0.\nI mesoni \"Pi\" hanno spin pari a zero (come tutti i mesoni sono bosoni) e sono composti di quark di prima generazione. Un quark up e un antiquark down formano un (), un down e un anti-up formano un (), la sua antiparticella. Combinazioni di up e anti-up, o down e anti-down, sono entrambe neutre, ma, poich\u00e9 hanno gli stessi numeri quantici, si trovano solo in una combinazione di stati. La combinazione con minore energia \u00e8 il , che \u00e8 antiparticella di se stesso ed \u00e8 formato da una combinazione neutra di quark up e down (, ). Insieme, i pioni formano un tripletto di isospin; ogni pione ha isospin 1 (formula_1) e la terza componente dell'isospin \u00e8 uguale alla carica\n(formula_2).\nI e i possono combinarsi per formare un atomo esotico chiamato pionio, se vengono creati l'uno vicino all'altro con un basso momento relativo.\nIl mesone ha una massa di 139,6\u00a0MeV/\"c\"2 e una vita media di 2,6\u00d710\u22128\u00a0secondi.\nIl mesone ha massa 135,0\u00a0MeV/\"c\"2 e una vita media di 8,4\u00d710\u221217\u00a0secondi.\nDecadimento.\nIl decadimento principale (probabilit\u00e0 99,9877%) per il pione carico () ha come prodotti un muone e il suo neutrino:\nIl secondo tipo di decadimento (0,0123%) \u00e8 in elettrone e il suo neutrino:\nIl decadimento principale (98,798%) per il pione neutro () \u00e8 in due fotoni:\nIl secondo decadimento pi\u00f9 importante (1,198%) \u00e8 chiamato decadimento Dalitz in un fotone e una coppia elettrone-positrone:\nPrevisione teorica della massa.\nNel 1935 Yukawa ipotizz\u00f2 l'esistenza del pione sulla base di un semplice ragionamento: l'interazione elettromagnetica, dovuta ad uno scambio di fotoni privi di massa, \u00e8 a lungo raggio, mentre l'interazione nucleare avendo un raggio d'azione limitato (circa 1,3 fm) deve avere una particella mediatrice dotata di massa. Il fisico giapponese cerc\u00f2 quindi di prevederne la misura.\nOra, la lunghezza d'onda di de Broglie per esempio per il protone corrisponde al suo raggio classico:\nsi potrebbe quindi pensare che la mediatrice dell'interazione nucleare debba avere raggio corrispondente al raggio nucleare:\nSi prevede quindi una massa dell'ordine dei 140 MeV, compatibile con i dati sperimentali.\nA questa stima si arriva anche passando per il principio di indeterminazione di Heisenberg, nella forma:\nNiente, per\u00f2, vieta ad una particella che ha energia e tempo caratteristici di essere prossimi all'azione elementare, per cui, detti:\nsi ottiene la relazione di cui sopra.\nIl corrispondente potenziale, detto \"potenziale di Yukawa\", \u00e8 della forma:"}
{"id": "8707", "revid": "484362", "url": "https://it.wikipedia.org/wiki?curid=8707", "title": "Quark (particella)", "text": "In fisica delle particelle, il quark (: ; simbolo q) \u00e8 una particella elementare, costituente fondamentale della materia.\nA causa di un fenomeno conosciuto come confinamento, i quark non sono mai osservabili individualmente in natura a basse energie ma esistono solo come costituenti di particelle composte dette adroni, le cui forme pi\u00f9 stabili, i protoni e i neutroni, sono i componenti dei nuclei atomici; per questo molto di quello che si conosce sui quark \u00e8 dedotto da esperimenti che coinvolgono questo tipo di particelle.\nI quark hanno varie propriet\u00e0 intrinseche, tra cui massa, carica elettrica, carica di colore e spin. Sono le uniche particelle elementari del modello standard a prendere parte a tutte e quattro le interazioni fondamentali (elettromagnetica, gravitazionale, forte e debole), nonch\u00e9 le uniche particelle la cui carica elettrica non \u00e8 un multiplo intero della carica elementare; i quark hanno infatti carica elettrica + o \u2212.\nCi sono sei tipi di quark, che hanno diversi sapori: up, down, strange, charm, bottom e top. I quark up e down, i pi\u00f9 comuni nell'universo, hanno una massa minore rispetto agli altri e sono generalmente i pi\u00f9 stabili; per questo i quark strange, charm, bottom e top decadono rapidamente in quark up e down e possono essere prodotti esclusivamente in reazioni e collisioni ad alta energia, come quelle negli acceleratori di particelle o che coinvolgono i raggi cosmici. Per ogni tipo di quark c'\u00e8 un corrispondente tipo di antiparticella, detta antiquark, che differisce dal quark solo per alcune propriet\u00e0 (come la carica elettrica) che hanno lo stesso modulo ma segno opposto.\nI quark furono introdotti come parte di uno schema di classificazione degli adroni, il modello a quark, che fu proposto indipendentemente dai fisici Murray Gell-Mann e George Zweig nel 1964. Inizialmente vi erano poche prove che confermassero la presenza di queste particelle, ma esperimenti di scattering anelastici profondi presso lo Stanford Linear Accelerator Center nel 1968 ne dimostrarono l'esistenza. Col tempo, vari esperimenti condotti in acceleratori di particelle hanno verificato i sei sapori di quark che oggi conosciamo; l'ultimo a essere scoperto \u00e8 stato il quark top, osservato per la prima volta al Fermilab nel 1995.\nOrigine del termine.\nIn principio, Gell-Mann era indeciso sull'effettivo spelling del termine che aveva intenzione di coniare, finch\u00e9 non trov\u00f2 la parola \"quark\" nel romanzo di James Joyce\" Finnegans Wake\":\nLa parola \"quark\" \u00e8 una parola slava che ha origini tedesche e denota un latticino, ma \u00e8 anche un termine colloquiale che significa \u2033spazzatura\u2033. Gell-Mann spieg\u00f2 approfonditamente la scelta del nome nel suo libro \"Il quark e il giaguaro\" (\"The Quark and the Jaguar, Adventures in the Simple and the Complex\"):\nZweig avrebbe preferito il nome \"ace\" (asso) per la particella che aveva teorizzato, ma il termine scelto da Gell-Mann ebbe maggior eco quando il modello a quark inizi\u00f2 ad essere accettato.\nI sapori dei quark invece hanno ricevuto nomi differenti per diverse ragioni. I quark up (su) e down (gi\u00f9) hanno ricevuto il nome per le componenti \"su\" e \"gi\u00f9\" dell'isospin, che portano I quark strange (strani) si chiamano cos\u00ec perch\u00e9 sono componenti delle \"particelle strane\", scoperte nei raggi cosmici prima che il modello a quark fosse proposto, e perch\u00e9 hanno una vita media insolitamente lunga. Glashow, il quale propose il \"quark charm\" (\"fascino\") con Bjorken, disse, \"Chiamammo il nuovo costrutto \"charmed quark\", perch\u00e9 eravamo affascinati e compiaciuti dalla simmetria che portava nel mondo subnucleare.\" I nomi \"bottom\" (inferiore) e \"top\" (superiore), furono coniati da Harari, che sono stati scelti perch\u00e9 erano i partner logici per i quark su e gi\u00f9\". In passato ci si riferiva ai quark bottom e top con i termini \"beauty\" (bellezza) e truth (verit\u00e0), ma questi nomi sono andati in disuso. Mentre il termine \"truth\" non ha mai preso piede, i complessi di acceleratori incentrati su una produzione abbondante di quark di tipo \"bottom\" sono talvolta chiamati \"beauty factories\".\nStoria.\nLa teoria dei quark venne proposta nel 1964 indipendentemente dai fisici statunitensi Murray Gell-Mann e George Zweig, che mostrarono di poter spiegare le propriet\u00e0 degli adroni ipotizzando che questi fossero composti da quark elementari. Questa teoria fu avanzata poco dopo che nel 1961 Gell-Mann formul\u00f2 un sistema di classificazione delle particelle conosciuto come la via dell'ottetto, legato alla simmetria di sapore SU(3). Nello stesso anno anche il fisico Yuval Ne'eman svilupp\u00f2 indipendentemente uno schema simile alla via dell'ottetto. Un primo tentativo di organizzare i costituenti era presente nel modello di Sakata.\nAl tempo della formulazione della teoria dei quark, lo \"zoo delle particelle\" comprendeva, tra le altre, una moltitudine di adroni. Gell-Mann e Zweig ipotizzarono che gli adroni non fossero particelle elementari, ma che fossero invece composti da quark e antiquark. Il loro modello presupponeva l'esistenza di tre sapori di quark (up, down, e strange), con diverse propriet\u00e0 fondamentali come lo spin e la carica elettrica. La prima reazione della comunit\u00e0 scientifica fu contrastante. In particolare era oggetto di discussione la natura dei quark: non era chiaro se i quark fossero entit\u00e0 fisiche o invece astratte usate solo per spiegare concetti non ancora compresi all'epoca.\nIn meno di un anno, furono proposte delle estensioni al modello di Gell-Mann\u2013Zweig. Sheldon Lee Glashow e James Bjorken predissero l'esistenza di un quarto sapore di quark, che chiamarono \"charm\". Fu proposta questa aggiunta poich\u00e9 portava a una migliore spiegazione dell'interazione debole, alla base del decadimento dei quark; uguagliava il numero dei quark al numero dei leptoni conosciuti e implicava una formula di massa che riproduceva correttamente le masse dei mesoni conosciuti.\nNel 1968, esperimenti di scattering anelastici profondi presso lo Stanford Linear Accelerator Center (SLAC) mostrarono che il protone \u00e8 composto da oggetti puntiformi, molto pi\u00f9 piccoli, e che quindi non \u00e8 una particella elementare. Al tempo, i fisici erano riluttanti ad identificare questi oggetti con i quark; venivano invece chiamati \"partoni\" \u2013 un termine coniato da Richard Feynman. Le particelle puntiformi osservate allo SLAC sarebbero state identificate in seguito come quark up e down, quando furono scoperti gli altri sapori. Ciononostante, \"partone\" rimane in uso come un termine per indicare collettivamente i costituenti degli adroni (quark, antiquark, e gluoni).\nL'esistenza del quark strange fu validata indirettamente dagli esperimenti di scattering dello SLAC: non solo era una componente necessaria del modello a tre quark di Gell-Mann e Zweig, ma forniva anche una spiegazione per il kaone () e il pione (), adroni scoperti nei raggi cosmici nel 1947.\nIn un articolo del 1970, Glashow, Ioannis Iliopoulos e Luciano Maiani presentarono il meccanismo GIM per spiegare perch\u00e9 le flavour-changing neutral current non sono mai state osservate sperimentalmente. Questo modello teorico necessitava dell'esistenza del quark charm, all'epoca non ancora scoperto. Il numero dei quark ipotetici arriv\u00f2 a sei nel 1973, quando Makoto Kobayashi e Toshihide Maskawa notarono che l'osservazione sperimentale della violazione CP poteva essere spiegata se ci fosse un'altra coppia di quark.\nMesoni contenenti quark charm furono scoperti quasi simultaneamente da due team a novembre del 1974 \u2013 uno allo SLAC sotto la guida di Burton Richter, e uno al Brookhaven National Laboratory sotto la guida di Samuel Ting. I quark charm furono osservati legati a degli antiquark charm per formare un mesone. Le due squadre assegnarono al mesone scoperto due simboli diversi, \"J\" e \u03c8; quindi, il mesone divenne noto formalmente con il nome di mesone . La scoperta convinse definitivamente la comunit\u00e0 scientifica della validit\u00e0 del modello a quark.\nNegli anni seguenti furono formulate diverse proposte per estendere il modello a sei quark. Di queste, l'articolo del 1974 di Haim Harari fu il primo a coniare i termini \"top\" e \"bottom\" per i due quark aggiuntivi. Nel 1977, il quark bottom fu osservato da un team guidato da Leon Lederman al Fermilab. Questo fu un forte indicatore dell'esistenza del quark top: senza il quark top, il quark bottom non avrebbe un partner della stessa generazione. Tuttavia, il quark top non fu scoperto fino al 1995, di nuovo dai team CDF e D\u00d8 al Fermilab. Aveva una massa molto pi\u00f9 grande di quanto ci si aspettava, quasi quanto quella di un atomo di oro.\nClassificazione.\nIl modello standard \u00e8 la struttura teorica che descrive tutte le particelle elementari attualmente note. Questo modello contiene sei sapori di quark (), chiamati up (), down (), strange (), charm (), bottom (), e top (). Le antiparticelle dei quark sono detti \"antiquark\" e sono indicati con una barra sopra il simbolo del quark corrispondente; ad esempio indica un antiquark up. Come per l'antimateria in generale, gli antiquark hanno la stessa massa, stessa vita media e stesso spin dei rispettivi quark, ma la carica elettrica e le altre cariche hanno il segno opposto.\nI quark sono particelle a spin semi-intero; ci\u00f2 implica, per il teorema spin-statistica, che sono fermioni. Sono soggetti al principio di esclusione di Pauli, il quale afferma che due fermioni identici non possono occupare simultaneamente lo stesso stato quantico. Ci\u00f2 li differenzia dai bosoni (particelle con spin intero), che possono stare nello stesso stato in un numero qualsiasi. A differenza dei leptoni, i quark possiedono la carica di colore, che li fa prendere parte all'interazione forte. L'attrazione tra i quark causa la formazione di particelle composte chiamate adroni.\nI quark che determinano i numeri quantici degli adroni sono detti \"quark di valenza\" (anche detti quark \"vestiti\"); oltre a questi, gli adroni possono contenere un numero indefinito di quark, antiquark e gluoni \"del mare\" (anche detti quark \"nudi\"), che non influenzano i numeri quantici. Ci sono due famiglie di adroni: i barioni, con tre quark di valenza, e i mesoni, con un quark e un antiquark di valenza. I barioni pi\u00f9 comuni sono i protoni e i neutroni, i costituenti dei nuclei. Sono noti un grande numero di adroni, i quali differiscono tra di loro per i quark contenuti e il loro stato. L'esistenza di adroni esotici con pi\u00f9 di tre quark di valenza, come i tetraquark () e i pentaquark (), fu ipotizzata fin dal principio del modello a quark ma non fu confermata fino all'inizio del XXI secolo.\nI fermioni elementari sono raggruppati in tre generazioni, ciascuna comprendente due leptoni e due quark. La prima generazione comprende quark up e down, la seconda charm e strange e la terza top e bottom. Le ricerche di una quarta generazione di fermioni sono tutte fallite, e secondo alcuni autori non ci sono pi\u00f9 di tre generazioni. Le particelle delle generazioni superiori hanno in genere massa pi\u00f9 elevata, ma minore stabilit\u00e0, il che le fa decadere in particelle di generazione inferiore attraverso l'interazione debole. Solo i quark di prima generazione (up e down) esistono spontaneamente in natura. I quark pi\u00f9 pesanti si possono originare solo in collisioni ad alta energia, che si verificano in natura nei raggi cosmici e decadono rapidamente. Si ritiene che fossero presenti durante i primi istanti dopo il Big Bang, quando l'universo si trovava in una fase estremamente calda e densa. I quark pi\u00f9 pesanti vengono creati artificialmente negli acceleratori di particelle.\nPoich\u00e9 possiedono carica elettrica, massa, carica di colore e sapore, i quark sono le uniche particelle elementari conosciute ad essere coinvolte in tutte e quattro le interazioni fondamentali della fisica contemporanea: elettromagnetismo, gravitazione, interazione forte e interazione debole. La gravitazione \u00e8 troppo debole per essere rilevante nelle interazioni atomiche e subatomiche, eccetto per valori estremi di energia (energia di Planck) e di distanza (lunghezza di Planck). Inoltre, siccome non esiste una teoria quantistica della gravit\u00e0, l'interazione gravitazionale fra quark non \u00e8 descritta dal modello standard.\nPropriet\u00e0.\nCarica elettrica.\nI quark hanno valori frazionari di carica elettrica: o (\u2212) o (+) volte la carica elementare (e), a seconda del sapore. I quark up, charm, e top (chiamati i \"quark di tipo up\") hanno una carica di +\u00a0e, mentre i quark down, strange, e bottom (\"quark di tipo down\") hanno \u2212\u00a0e. Gli antiquark hanno la carica opposta al corrispondente quark; quelli di tipo up hanno cariche di \u2212\u00a0e quelli di tipo down hanno cariche di +\u00a0e. Siccome la carica elettrica di un adrone \u00e8 la somma delle cariche dei quark costituenti, tutti gli adroni hanno cariche intere: la combinazione di tre quark (barioni), tre antiquark (antibarioni), o di un quark e un antiquark (mesoni) risulter\u00e0 sempre in cariche intere. Ad esempio, i costituenti adronici dei nuclei atomici, i protoni e i neutroni, hanno rispettivamente la carica +1 e, e 0; il neutrone \u00e8 composto da due quark down e un quark up, mentre il protone da due quark up e da un quark down.\nSpin.\nLo spin \u00e8 una propriet\u00e0 intrinseca delle particelle elementari, e la sua direzione \u00e8 un importante grado di libert\u00e0. Spesso lo si visualizza come la rotazione di un oggetto intorno al proprio asse (da qui il nome \"\", che in inglese significa girare), sebbene questo concetto sia fuorviante a scale subatomiche perch\u00e9 si suppone che le particelle elementari siano puntiformi.\nLo spin pu\u00f2 essere rappresentato da un vettore la cui lunghezza \u00e8 misurata in unit\u00e0 della costante di Planck ridotta \"\u0127\" (pronunciata \"h tagliato\"). Per i quark, una misurazione della componente di spin lungo un asse qualsiasi d\u00e0 solo i valori +\"\u0127\"/2 o \u2212\"\u0127\"/2; per questo motivo i quark vengono classificati come particelle con spin . La componente dello spin lungo un dato asse \u2013 per convenzione l'asse z \u2013 \u00e8 spesso indicata con freccia in su (\u2191) per il valore + e in gi\u00f9 (\u2193) per il valore \u2212, messa dopo il simbolo del sapore. Ad esempio, un quark up con uno spin di + lungo l'asse z \u00e8 denotato da u\u2191.\nInterazione debole.\nUn quark pu\u00f2 cambiare sapore soltanto attraverso l'interazione debole, una delle quattro interazioni fondamentali nella fisica delle particelle. Assorbendo o emettendo un bosone W, ogni quark di tipo \"up\" (up, charm e top) pu\u00f2 diventare un quark di tipo \"down\" (down, strange e bottom) e viceversa. Questo meccanismo di trasformazione del sapore provoca un processo radioattivo di decadimento beta nel quale un neutrone (n) decade in un protone (p), un elettrone (e\u2212) e un antineutrino elettronico . Questo avviene quando uno dei quark down del neutrone (udd) si trasforma in un quark up emettendo un bosone virtuale W che trasforma il neutrone in un protone (uud). Il bosone W decade in un elettrone e un antineutrino elettronico.\nSia il decadimento beta (\u03b2-) che il processo inverso (\u03b2+), in cui un protone si converte in un neutrone emettendo un positrone e un neutrino elettronico, sono impiegati normalmente in esperimenti ad alte energie per la rilevazione dei neutrini; il decadimento \u03b2+ trova impiego in diagnostica medica, nella tomografia ad emissione di positroni (PET).\nAnche se il processo di trasformazione del sapore \u00e8 lo stesso per tutti i quark, ciascuno di essi ha una maggiore probabilit\u00e0 di trasformarsi in un quark della stessa generazione. La matrice unitaria che trasforma i quark che partecipano alle interazioni deboli \u00e8 chiamata matrice CKM (Cabibbo\u2013Kobayashi\u2013Maskawa):\ndove \"V\"\"ij\" rappresenta la tendenza di un quark di sapore \"i\" a cambiarsi in un quark di sapore \"j\" (o viceversa).\nL'equivalente matrice di decadimento dei leptoni (alla destra del bosone W nel diagramma di Feynman) viene chiamata matrice di Pontecorvo\u2013Maki\u2013Nakagawa\u2013Sakata o matrice PMNS. Le due matrici CKM e PMNS assieme descrivono tutte le trasformazioni di sapore, ma la relazione tra le due non \u00e8 ancora ben chiarita.\nInterazione forte e carica di colore.\nIn base alla cromodinamica quantistica (QCD), i quark possiedono una propriet\u00e0 chiamata \"carica di colore\". Ci sono tre tipi di carica di colore, indicati arbitrariamente con \"blu\", \"verde\", e \"rosso\". Ciascuno di queste ha un anticolore, complementare \u2013 \"antiblu\", \"antiverde\", e \"antirosso\". Ogni quark possiede un colore, mentre ogni antiquark possiede un anticolore.\nL'attrazione e la repulsione tra i quark carichi con differenti combinazioni dei tre colori \u00e8 data dall'interazione forte, i cui quanti elementari, ovvero le particelle mediatrici sono i gluoni. La teoria che descrive l'interazione forte \u00e8 la cromodinamica quantistica (QCD). Un quark, che ha un singolo valore di colore, pu\u00f2 legarsi con un antiquark che possiede il corrispondente anticolore. Lo stato risultante da due di questi quark, come ad esempio quello di un mesone, ha un colore neutro: un quark con carica di colore \"\u03be\" pi\u00f9 un antiquark con carica di colore \u2212\"\u03be\" risulter\u00e0 in una carica di colore di 0 (o colore \"bianco\"). La somma dei colori \u00e8 analoga al modello della mescolanza additiva in ottica. Similmente, la combinazione di tre quark di un barione (o di un antibarione), ognuno con carica di colore diversa risulter\u00e0 in uno stato con la stessa carica di colore \"bianca\". A causa del meccanismo di confinamento della carica di colore, gli stati legati di quark risultanti dalle interazioni forti possono avere solamente una carica di colore nulla.\nNella fisica delle particelle moderna, le simmetrie di gauge \u2013 un tipo di gruppo di simmetria \u2013 mettono in relazione le interazioni tra le particelle. La SU(3) di colore (comunemente abbreviata in SU(3)c) \u00e8 la simmetria di gauge che mette in relazione la carica di colore nei quark ed \u00e8 la simmetria che definisce la cromodinamica quantistica. Proprio come le leggi della fisica sono indipendenti dalla direzione nello spazio \"x\", \"y\", e \"z\", e rimangono invariate se gli assi delle coordinate sono ruotati, la fisica della cromodinamica quantistica non dipende da quali sono le direzioni nello spazio di colore tridimensionale con le quali si identificano i colori blu, rosso, e verde. Le trasformazioni di colore SU(3)c corrispondono a \"rotazioni\" nello spazio dei colori definite in ogni punto dello spazio (che dal punto di vista matematico \u00e8 uno spazio vettoriale complesso). Ogni sapore di quark \"S\", con i sottotipi \"S\"B, \"S\"V, \"S\"R corrispondenti ai colori, forma un tripletto: un campo a tre componenti che si trasforma secondo la rappresentazione fondamentale della simmetria SU(3)c. Il requisito secondo il quale l'invarianza per la simmetria SU(3)c deve essere locale \u2013 il che significa che le sue trasformazioni possono variare punto a punto nello spazio-tempo \u2013 determina le propriet\u00e0 di accoppiamento fra i gluoni e i quark dell'interazione forte. In particolare, implica l'esistenza di otto tipi di gluoni come mediatori.\nMassa.\nPer via del confinamento, il concetto di massa riferito ad un quark pu\u00f2 essere interpretato in due modi diversi: \"massa di un quark di corrente\" si riferisce alla massa di un quark in s\u00e9, mentre la \"massa di un quark costituente\" si riferisce alla massa del quark di corrente pi\u00f9 la massa del campo di gluoni circostante il quark. Queste masse tipicamente hanno valori molto diversi. La maggior parte della massa di un adrone viene dai gluoni che tengono insieme i quark costituenti, piuttosto che dai quark stessi. Mentre i gluoni sono intrinsecamente senza massa, possiedono energia \u2013 nello specifico, energia di legame quantocromodinamica (QCBE da quantum chromodynamics binding energy) \u2013 ed \u00e8 questa che contribuisce alla massa complessiva dell'adrone. Ad esempio, un protone ha una massa di circa , e la massa dei suoi tre quark di valenza contribuisce solo ; la maggior parte della quantit\u00e0 rimanente pu\u00f2 essere attribuita all'energia di campo dei gluoni. Il modello standard afferma che le particelle elementari prendono le loro masse dal meccanismo di Higgs, che \u00e8 associato al bosone di Higgs. Si spera che ulteriori ricerche sulle ragioni per la grande massa del quark top, di ~, quasi la massa di un atomo d'oro, possano rivelare di pi\u00f9 riguardo all'origine della massa dei quark e delle altre particelle elementari.\nDimensione.\nNella QCD, i quark sono considerati particelle elementari puntiformi, senza alcuna dimensione. Al 2014, indizi sperimentali indicano che non sono pi\u00f9 grandi di 10\u22124 volte la grandezza di un protone, cio\u00e8 meno di 10\u221219 metri.\nTabella delle propriet\u00e0.\nAi vari sapori dei quark sono assegnati dei numeri quantici di sapore: isospin (\"I\"3), charm (\"C\"), stranezza (\"S\", da non confondere con lo spin), topness (\"T\"), e bottomness (\"B\"\u2032).\nIl numero barionico (\"B\") ha lo stesso valore (+ 1/3) per tutti i quark, dal momento che i barioni sono costituiti da tre quark.\nPer gli antiquark, la carica elettrica \"Q\" e i numeri quantici di sapore (\"B\", \"I\"3, \"C\", \"S\", \"T\", e \"B\"\u2032) hanno segno opposto. La massa e il momento angolare totale invece non sono soggetti al cambiamento di segno.\nLe propriet\u00e0 fondamentali dei sei sapori di quark sono riassunte nella tabella seguente:\nQuark in interazione.\nCome descritto dalla cromodinamica quantistica, l'interazione forte tra i quark \u00e8 mediata dai gluoni, bosoni vettori di gauge privi di massa. Ciascun gluone porta una carica di colore e una carica di anticolore. Nella trattazione standard delle interazioni tra le particelle (che fa parte di una formulazione pi\u00f9 generale conosciuta come teoria perturbativa), i gluoni vengono costantemente scambiati tra i quark tramite un processo virtuale di emissione e assorbimento. Quando un gluone viene emesso e assorbito tra i quark, avviene un cambio di colore; ad esempio, se un quark rosso emette un gluone rosso\u2013antiverde, diventa verde, e se un quark verde assorbe un gluone rosso\u2013antiverde, diventa rosso. Pertanto, mentre il colore di ciascun quark cambia in continuazione, la loro carica di interazione forte totale \u00e8 conservata.\nSiccome i gluoni possiedono una carica di colore, essi stessi sono in grado di assorbire ed emettere altri gluoni. Questa natura non abeliana delle interazioni forti \u00e8 l'origine della libert\u00e0 asintotica: man mano che i quark si avvicinano l'un all'altro, la forza di legame cromodinamica tra di loro si abbassa. Al contrario, man mano che la distanza tra i quark aumenta, anche la forza di legame aumenta. Il campo di colore diventa sotto sforzo, similmente a un elastico quando viene allungato, e altri gluoni del colore appropriato vengono spontaneamente creati per rinforzare il campo. Sopra una certa soglia di energia diventa pi\u00f9 energeticamente favorevole creare coppie di quark, che si legano con i quark che si sono separati, portando alla formazione di nuovi adroni. Questo fenomeno prende il nome di \"confinamento dei quark\" (o \"di colore\"): i quark non sono mai isolati ad energie ordinarie in natura. Questo processo di adronizzazione avviene prima che i quark formati in una collisione ad alta energia, possano interagire in qualsiasi altro modo. L'unica eccezione \u00e8 il quark top, che potrebbe decadere prima di adronizzare.\nQuark del mare.\nGli adroni contengono, oltre ai quark di valenza () che contribuiscono ai numeri quantici, delle coppie virtuali quark\u2013antiquark () dette \"quark nudi\" o \"quark del mare\" (, dall'inglese \"sea quark\"). I quark del mare si formano quando un gluone del campo di colore dell'adrone genera due quark o due gluoni; questo processo funziona anche al contrario nel senso che l'annichilazione di due quark del mare produce un gluone. Il risultato \u00e8 un flusso costante di creazioni di coppie di quark e di gluoni conosciuto in gergo come \"il mare\". I quark del mare sono molto meno stabili delle loro controparti di valenza, e tipicamente si annichilano a vicenda all'interno dell'adrone. Nonostante questo, in alcune circostanze i quark del mare possono adronizzare in particelle barioniche o mesoniche.\nDiagramma di fase della materia di quark.\nA basse temperature, i quark sono confinati negli adroni. Ad alte temperature o energie, i quark possono invece uscire dal confinamento ed esistere come particelle libere. Per via della libert\u00e0 asintotica, l'interazione forte diventa pi\u00f9 debole ad alte temperature finch\u00e9 si perde il confinamento di colore e si forma un plasma estremamente caldo di quark e gluoni liberi. Questa fase della materia \u00e8 detta appunto plasma di quark e gluoni. Le condizioni precise necessarie a originare questo stato sono ignote e sono state oggetto di numerose speculazioni ed innumerevoli esperimenti. Una stima basata su simulazioni Monte-Carlo su reticolo pone la temperatura necessaria a . Mentre uno stato di quark e gluoni completamente liberi non \u00e8 ancora stato raggiunto (nonostante numerosi tentativi del CERN negli anni 1980 e 1990), recenti esperimenti al Relativistic Heavy Ion Collider hanno mostrato della materia di quark in stato liquido in un moto fluido \"quasi perfetto\".\nIl plasma di quark e gluoni sarebbe caratterizzato da un grande aumento del numero di coppie dei quark pi\u00f9 pesanti rispetto alle coppie di quark up e down. Si crede che nel periodo precedente a 10\u22126 secondi dopo il Big Bang, l'universo fosse riempito da questo tipo di plasma, dato che la temperatura era troppo alta perch\u00e9 gli adroni fossero stabili.\nDate una densit\u00e0 barionica sufficientemente alta e temperature relativamente basse \u2013 probabilmente paragonabili a quelle trovate nelle stelle di neutroni \u2013 ci si aspetta che la materia di quark degeneri in un liquido di Fermi di quark debolmente interagenti. Questo liquido sarebbe caratterizzato da una condensazione di coppie di Cooper di quark colorati, rompendo in tal modo la simmetria locale SU(3)c. Siccome le coppie di Cooper di quark hanno carica di colore, tale fase della materia di quark sarebbe superconduttiva rispetto al colore; vale a dire che la carica di colore sarebbe in grado di attraversarla senza resistenza."}
{"id": "8709", "revid": "28592", "url": "https://it.wikipedia.org/wiki?curid=8709", "title": "Kerensky", "text": ""}
{"id": "8710", "revid": "47767", "url": "https://it.wikipedia.org/wiki?curid=8710", "title": "Josif Vissarionovich Dzhugashvili", "text": ""}
{"id": "8712", "revid": "1762097", "url": "https://it.wikipedia.org/wiki?curid=8712", "title": "Lenin", "text": "Fu Primo ministro della Repubblica russa dal 1917 al 1918, della Repubblica Socialista Federativa Sovietica Russa dal 1918 al 1922 e dell'Unione Sovietica dal 1922 al 1924. Sotto la sua guida la Russia, e in seguito l'Unione Sovietica, divent\u00f2 uno Stato socialista monopartitico governato dal Partito Comunista sovietico. Ideologicamente marxista, le sue teorie politiche sono state poi riconosciute come \"leninismo\".\nNato a Simbirsk da una famiglia borghese, suo nonno materno era un ebreo convertitosi al cristianesimo ortodosso, Lenin si interess\u00f2 alla politica socialista rivoluzionaria dopo l'esecuzione di suo fratello avvenuta nel 1887. Espulso dall'Universit\u00e0 di Kazan' per aver partecipato alle proteste contro il regime zarista dell'Impero russo, dedic\u00f2 gli anni successivi al conseguimento di una laurea in giurisprudenza. Nel 1893 si trasfer\u00ec a San Pietroburgo, dove divenne una figura di alto livello nel Partito Operaio Socialdemocratico Russo (POSDR), un movimento di stampo marxista. Arrestato per sedizione nel 1895 ed esiliato a Shushenskoye per tre anni, spos\u00f2 Nade\u017eda Krupskaja. Al termine dell'esilio si trasfer\u00ec in Europa occidentale, dove grazie alle sue numerose pubblicazioni divenne un teorico politico di primo piano. Nel 1903 assunse un ruolo chiave in una scissione del POSDR per via di alcune differenze ideologiche, \"leader\" della fazione bolscevica contro il menscevismo di Julij Martov. Incoraggi\u00f2 l'insurrezione della fallita rivoluzione russa del 1905, in seguito promosse una campagna affinch\u00e9 la prima guerra mondiale fosse trasformata in una rivoluzione proletaria a livello europeo che, come il marxismo riteneva, avrebbe comportato il rovesciamento del capitalismo e la sua sostituzione con il socialismo. Dopo la rivoluzione russa di febbraio del 1917 che port\u00f2 alla caduta della monarchia zarista e all'istituzione di un governo provvisorio, Lenin fece ritorno in Russia per una campagna per la rimozione del nuovo regime a favore di un governo bolscevico guidato dai \"soviet\".\nLenin assunse un ruolo di primo piano nella rivoluzione d'ottobre del 1917, nella caduta del governo provvisorio e nella creazione di uno Stato socialista guidato dal nuovo partito comunista. Il suo governo abol\u00ec l'Assemblea costituente della Russia, con la firma del trattato di Brest-Litovsk ritir\u00f2 il Paese dalla prima guerra mondiale e concesse un'indipendenza temporanea alle nazioni non russe precedentemente sotto il controllo russo. Ridistribu\u00ec i terreni tra i contadini e nazionalizz\u00f2 la grande industria. Durante il periodo della guerra civile, gli avversari politici vennero soppressi tramite una campagna orchestrata dalla \u010ceka; decine di migliaia di dissidenti vennero uccisi.\nIl governo di Lenin si dimostr\u00f2 vittorioso nella guerra civile russa combattuta tra il 1917 e il 1922 contro l'esercito zarista. Quest'ultimo poteva inoltre contare sul supporto di Francia, Italia, Regno Unito, Stati Uniti e molte altre nazioni ostili alla causa socialista. Per rispondere alle carestie e alle rivolte popolari nel 1921 Lenin introdusse un sistema economico misto con la nuova politica economica. Il governo guidato da Lenin cre\u00f2 inoltre l'Internazionale Comunista e condusse la guerra difensiva contro l'aggressione polacca del 1919, oltre a cercare di tenere uniti gli Stati vicini andando nel 1922 a costituire l'Unione Sovietica.\nAmpiamente considerato una delle figure pi\u00f9 significative e influenti del XX secolo, Lenin \u00e8 stato oggetto postumo di un culto della personalit\u00e0 pervasivo all'interno dell'Unione Sovietica (voluto dal suo successore Stalin, sebbene Lenin in vita lo rigettasse), fino alla sua dissoluzione avvenuta nel 1991. Divenne una figura ideologica dietro al marxismo-leninismo: ebbe, dunque, un'influenza di primo piano nel corso del movimento comunista internazionale.\nBiografia.\nVladimir Il'i\u010d Ul'janov nacque a Simbirsk, capoluogo dell'omonimo governorato russo (ribattezzati entrambi, nel 1924, con il nome di \"Ul'janovsk\" in suo onore), il 22 aprile del 1870 da un'agiata famiglia borghese. Il padre, Il'ja Nikolaevi\u010d Ul'janov, fu un educatore e docente di matematica e fisica russo di religione ortodossa, nato e cresciuto ad Astrachan' (nella Russia meridionale) da padre russo di etnia ciuvascia, Nikolaj Vasil'evi\u010d Ul'janov (1765-1838), un ex servo della gleba originario del Serga\u010dskij rajon (nell'allora governatorato di Ni\u017enij Novgorod), e da madre russa di etnia calmucca, Anna Alekseevna Smirnova (1793-1871), proveniente da una ricca famiglia di commercianti, mentre sua madre, Marija Aleksandrovna Blank, era un'insegnante russa originaria di San Pietroburgo, figlia di Aleksandr Dmitrevi\u010d Blank (nato Isra\u00ebl Moi\u0161evi\u010d Blank), un medico russo, nato in Ucraina da una famiglia ebraica ashkenazita, ma successivamente convertitosi al cristianesimo ortodosso, e di Anna Ivanovna Groschopf, figlia a sua volta di un tedesco del Volga, Johann Groschopf, proprietario di diversi appezzamenti di terra nel governatorato di Kazan' e fautore d'opinioni politicamente avanzate per i tempi, e di una donna svedese, Anna \u00d6stedt, ambedue di religione luterana. Entrambi i genitori erano monarchici, all'esatto contrario di tutti i loro figli, e conservatori liberali, impegnati nella riforma dell'emancipazione del 1861, introdotta dallo zar riformista Alessandro II: evitarono i radicali politici e non ci sono prove che la polizia li abbia mai messi sotto sorveglianza per il pensiero sovversivo.\nLaureatosi in matematica col famoso professor Nikolaj Ivanovi\u010d Loba\u010devskij, uno dei fondatori delle geometrie non-euclidee, Il'ja Nikolaevi\u010d insegn\u00f2 matematica e fisica nell'Istituto dei nobili di Penza dal 1864, dove conobbe, e poi spos\u00f2 nel 1863, Mar'ja Aleksandrovna. Si trasferirono a Ni\u017enij Novgorod, dove Il'ja Nikolaevi\u010d insegn\u00f2 nel locale ginnasio finch\u00e9, nel 1869, accett\u00f2 l'incarico di ispettore delle scuole elementari del governatorato di Simbirsk e vi si trasfer\u00ec con la moglie, gi\u00e0 incinta di Vladimir, e con i due figli Anna e Aleksandr. Nel 1874 venne nominato direttore scolastico col grado di consigliere di Stato e insignito dell'ordine di San Vladimiro, ottenendo l'inserimento nel quarto grado della gerarchia nobiliare e il diritto alla trasmissibilit\u00e0 del titolo.\nVladimir, chiamato affettuosamente \"Volodja\" dai genitori, era un bambino vivace, allegro e amante degli scherzi. Impar\u00f2 a leggere a cinque anni, studi\u00f2 privatamente fino a nove anni e nel 1879 fu iscritto alla prima classe ginnasiale. Nel 1883 il fratello maggiore Aleksandr and\u00f2 a studiare scienze naturali all'Universit\u00e0 di Pietroburgo, dove gi\u00e0 era iscritta la sorella Anna. Il 12 gennaio 1886 mor\u00ec il padre e la pensione lasciata alla vedova, le rendite delle terre, le pigioni degli affittuari e qualche economia permisero alla famiglia di continuare a vivere con sufficiente agiatezza.\nIl 1\u00ba marzo 1887, anniversario dell'assassinio dello zar Alessandro II, la polizia arrest\u00f2 i fratelli Anna e Aleksandr nella loro casa a San Pietroburgo con l'accusa di cospirazione. Aleksandr, insieme con altri studenti, tutti affiliati alla Narodnaja Volja, aveva progettato di attentare alla vita dello zar Alessandro III ed essendo esperto di chimica aveva confezionato le bombe da utilizzare nell'attentato. La sorella Anna, estranea ai fatti, venne rilasciata pochi giorni dopo, ma fu confinata a Koku\u0161kino, la cittadina dove la madre era nata e possedeva una casa. Nel processo Aleksandr ammise le sue responsabilit\u00e0, cercando di attenuare quelle dei complici. Condannato a morte, rifiut\u00f2 di presentare domanda di grazia e il 5 maggio dello stesso anno venne impiccato con quattro suoi compagni.\nIl mese dopo, Vladimir concluse gli studi ginnasiali a pieni voti e a stilare le sue note caratteristiche fu il direttore della scuola F\u00ebdor Kerenskij, padre del suo futuro avversario politico Aleksandr Kerenskij: \u00abAssai dotato, costante e intelligente, Ul'janov \u00e8 sempre stato in testa alla sua classe e alla fine del corso ha meritato la medaglia d'oro come allievo pi\u00f9 degno per l'esito, il profitto e il comportamento\u00bb. Seguiva un giudizio sul carattere: \u00abNon ho potuto fare a meno di notare in lui un riserbo talvolta eccessivo e un atteggiamento scostante anche verso persone di sua conoscenza e, fuori del ginnasio, verso compagni che sono il vanto della scuola; in genere \u00e8 poco socievole\u00bb.\nLa condanna di Aleksandr aveva creato il vuoto intorno alla famiglia Ul'janov nella provinciale cittadina di Simbirsk; per questo motivo quella stessa estate gli Ul'janov si trasferirono a Kazan' e Vladimir si iscrisse alla facolt\u00e0 di legge della locale universit\u00e0.\nLa formazione politica.\nIl 4 dicembre 1887 gli studenti di Kazan' tennero un'assemblea non autorizzata nell'universit\u00e0; le autorit\u00e0 considerarono sovversiva l'iniziativa e quella notte la polizia arrest\u00f2 Lenin e una quarantina di studenti. All'osservazione del poliziotto: \u00abPerch\u00e9 vi rivoltate, giovanotto? Avete davanti una muraglia\u00bb, rispose: \u00abS\u00ec, una muraglia che crolla. Basta una spinta perch\u00e9 precipiti\u00bb. Venne rilasciato due giorni dopo ed espulso dall'universit\u00e0. Le autorit\u00e0 lo confinarono dapprima a Koku\u0161kino e, dopo aver respinto per due volte la richiesta di essere riammesso all'universit\u00e0 e avergli negato il passaporto, nell'autunno del 1888 gli concessero di abitare insieme con la famiglia a Kazan'. Qui Lenin prese a frequentare uno dei diversi circoli studenteschi esistenti nella citt\u00e0 universitaria, frequentato da un'anziana populista, Marija \u010cetvergova, dove si leggeva e si discuteva di politica. Il pi\u00f9 importante era quello creato dal giovane marxista Fedoseev, che peraltro Lenin, ancora soggetto all'influsso della Narodnaja Volja, contatt\u00f2 solo qualche anno dopo. Cominci\u00f2 a leggere \"Il Capitale\" di Karl Marx, una lettura gi\u00e0 praticata dal fratello Aleksandr. \u00c8 probabile che le tendenze rivoluzionarie di Lenin non avessero ancora assunto \u00abuna tinta socialdemocratica\u00bb e che lo studio del marxismo non significasse per lui una rottura con le opinioni populiste.\nIl 3 maggio 1889 gli Ul'janov, sempre sorvegliati dalla polizia, andarono a passare l'estate ad Alakaevka, un villaggio della provincia di Samara, dove la madre, vendute le propriet\u00e0 di Simbirsk, aveva acquistato una piccola propriet\u00e0 agricola. Quella stessa estate, il 13 luglio, il circolo socialdemocratico di Kazan' venne sciolto d'autorit\u00e0 e Fedoseev e i suoi compagni furono arrestati. L'inverno fu trascorso in una casa presa in affitto a Samara, che accolse anche Mark Elizarov, fresco sposo di Anna Ul'janova. La casa era frequentata da alcuni rivoluzionari richiamati dalla fama di Aleksandr Ul'janov, come Nikolaj Dolgov, seguace di Ne\u010daev, il fondatore della \"Narodnaja Rasprava\", i coniugi Livanov, implicati nell'affare Koval'skij e nel \u00abprocesso dei 193\u00bb, Marija Golubeva, gi\u00e0 seguace di P\u00ebtr Zai\u010dnevskij. Questi tipici populisti \u00abdivennero per Vladimir una vera scuola superiore di pratica rivoluzionaria\u00bb.\nLenin frequentava anche il coetaneo Aleksej Skljarenko, che aveva gi\u00e0 scontato un anno di carcere a San Pietroburgo. Questi, con l'amico Sem\u0451nov, riproduceva e diffondeva manifestini rivoluzionari ispirati alla Narodnaja Volja, ma entrambi passarono ben presto alla socialdemocrazia. Nel maggio del 1890 Vladimir ottenne finalmente l'autorizzazione a sostenere gli esami come studente esterno nella facolt\u00e0 di giurisprudenza dell'Universit\u00e0 di San Pietroburgo. Alla fine di agosto era nella capitale per informarsi dei programmi e in quell'occasione si procur\u00f2 da un professore una copia dell\"Anti-D\u00fchring\" di Engels. Insieme all'altro scritto di Engels, \"La situazione della classe operaia in Inghilterra\", al \"Capitale\" e alla \"Miseria della filosofia\" di Marx, a \"Le nostre divergenze\" di Plechanov e ai testi di diritto, questa lettura lo impegn\u00f2 per un anno.\nIn un anno e mezzo riusc\u00ec a dare tutti gli esami previsti nei quattro anni del corso di laurea, e il 15 novembre 1891, primo dei 134 studenti promossi, ottenne il diploma di primo grado. Dopo un tirocinio nello studio dell'avvocato Chardin, valente scacchista apprezzato dal famoso \u010cigorin e radicale in politica, nel luglio del 1892 ottenne l'iscrizione all'albo degli avvocati: la sua brevissima attivit\u00e0 professionale consistette nel patrocinio di sole dieci cause giudiziarie, modesti processi nei quali intervenne per lo pi\u00f9 come difensore d'ufficio, perdendoli tutti.\nNell'inverno 1891-1892 la Russia pat\u00ec una grave carestia. Il giornalista Vodovozov, allora residente a Samara, raccont\u00f2 poi \u00abla profonda divergenza\u00bb che lo divise da Vladimir Ul'janov \u00abriguardo l'atteggiamento da prendersi nei confronti della carestia\u00bb. I populisti, soccorrendo bisognosi e ammalati, speravano di \u00abtrovare una via pacifica e legale per conquistarsi la simpatia del popolo\u00bb, mentre i marxisti \u00absi pronunciavano non gi\u00e0 contro i soccorsi agli affamati, ma contro le illusioni [...] della filantropia\u00bb. In quell'occasione Lenin espresse apertamente il suo disprezzo verso i personaggi pi\u00f9 autorevoli del populismo. La sua formazione politica era ormai compiuta quando, il 31 agosto 1893, si trasfer\u00ec a San Pietroburgo per cominciare la sua vita di rivoluzionario.\nLa polemica contro il populismo.\nIl suo impiego come assistente dell'anziano avvocato liberale Folkenstein fu soprattutto una copertura. In effetti Lenin si occup\u00f2 prevalentemente di un piccolo circolo socialdemocratico costituito da seguaci di Michail Brusnev (1864-1937), fondatore di un'organizzazione rivoluzionaria soppressa dalla polizia nel 1892. Questo circolo si fuse nel 1895 con un altro gruppo socialdemocratico guidato da Julij Martov, formando l'Unione di lotta per l'emancipazione della classe operaia, della quale Lenin divenne con Martov la figura preminente. Il circolo fu organizzato costituendo un gruppo centrale formato da intellettuali e operai: questi ultimi, debitamente istruiti, dovevano reclutare nelle loro fabbriche altri operai e costituire cos\u00ec altri gruppi che sarebbero stati a loro volta istruiti, allargando progressivamente il numero dei simpatizzanti.\nIl primo scritto di Lenin, \"Nuovi spostamenti economici nella vita contadina\" (terminato nel 1893, ma pubblicato solo nel 1923), si occupa dell\"ob\u0161\u010dina\", la tradizionale comunit\u00e0 rurale dei villaggi russi. I populisti la ritengono una societ\u00e0 di eguali capace di costituire il nucleo di una futura societ\u00e0 socialista, contrapponendola alle forme economiche capitalistiche, che invece producono disuguaglianze. Lenin osserva che anche nell\"ob\u0161\u010dina\", costituita da terre in parte in propriet\u00e0 privata e in parte in propriet\u00e0 comune, si sono prodotte differenze di classe, in quanto una minoranza di contadini \u00e8 riuscita ad arricchirsi accumulando progressivamente una maggiore quantit\u00e0 di terra, mentre la maggioranza si \u00e8 impoverita.\nI populisti pensano che nell\"ob\u0161\u010dina\" il capitalismo non sia possibile, mancando in essa un mercato adeguato al suo sviluppo. Secondo Lenin la disgregazione in atto dell\"ob\u0161\u010dina\" crea le premesse del capitalismo, in quanto i contadini poveri, per sopravvivere, devono lavorare come salariati e acquisiscono cos\u00ec mezzi monetari a loro prima sconosciuti, favorendo il passaggio dall'economia naturale della comunit\u00e0 all'economia di mercato.\nIn una riunione del circolo di Pietroburgo, tenuta nel febbraio del 1894, Lenin conobbe Nade\u017eda Krupskaja (1869-1939), un'impiegata delle ferrovie che la domenica sera insegnava in una scuola per operai. Nell'autunno del 1894 scrisse il breve saggio \"Che cosa sono gli \"amici del popolo\" e come lottano contro i socialdemocratici\", che inizialmente circol\u00f2 ciclostilato e anonimo, seguito da \"Il contenuto economico del populismo e la sua critica nel libro del signor Struve\".\nLenin vi esalta la superiorit\u00e0 scientifica del marxismo e rimprovera i populisti di soggettivismo sociologico: \u00abI marxisti\u00bb \u2013 scrive \u2013 \u00abprendono senza riserve dalla teoria di Marx soltanto i metodi preziosi senza i quali \"non \u00e8 possibile mettere in chiaro i rapporti sociali\", senza precostituire \"schemi astratti e altre assurdit\u00e0\", commisurando la giustezza della teoria con la sua corrispondenza con la realt\u00e0, e compito dei socialdemocratici \u00e8 indagare \u00abconcretamente tutte le forme della lotta di classe e dello sfruttamento, che in Russia sono particolarmente intricate e camuffate\u00bb.\nI populisti sono invece dei \"soggettivisti\", perch\u00e9 costruiscono teorie astratte, nelle quali la realt\u00e0 \u00e8 sostituita da idee consolatorie: \u00abLe condizioni storiche che avevano dato ai nostri soggettivisti il materiale per la loro \"teoria\" consistevano (come consistono tuttora) in rapporti antagonistici [...] Non riuscendo a capire questi rapporti antagonistici, non riuscendo a trovare in essi elementi sociali che possano riscuotere l'adesione degli \"individui isolati\", i soggettivisti si sono limitati a costruire teorie che consolassero questi individui \"isolati\", affermando che la storia l'hanno fatta questi individui vivi\u00bb.\nL'organizzazione del partito rivoluzionario.\nNel maggio del 1895 l\"Unione di lotta\" lo invi\u00f2 in Svizzera per prendere contatto con il maggior teorico marxista russo del tempo, Georgij Plechanov, fondatore del gruppo \"Emancipazione del lavoro\". Rimase deluso dall'aria professorale del famoso Plechanov, ma si accordarono per collaborare a una rivista non periodica da pubblicare a Ginevra, il \"Rabotnik\" (\"Il Lavoratore\"), di concerto con l\"Unione dei socialdemocratici russi all'estero\".\nDopo un mese Lenin pass\u00f2 a Parigi, dove conobbe il genero di Karl Marx, Paul Lafargue, uno dei dirigenti, con Jules Guesde, del Partito Operaio Francese. Ai primi di agosto era a Berlino e il 7 settembre rientr\u00f2 in Russia con il doppio fondo della sua valigia carico di pubblicazioni illegali.\nLa notte del 21 dicembre 1895 Lenin e altri componenti del gruppo vennero arrestati. Durante la detenzione, in attesa di processo, scrisse un opuscolo, \"Sugli scioperi\", e abbozz\u00f2 \"Lo sviluppo del capitalismo in Russia\". Gli arresti impedirono l'uscita, prevista in quei giorni, del giornale \"Rabo\u010dee Delo\" (\"La causa operaia\"), ma non fermarono l'attivit\u00e0 dell\"Unione di lotta\", che nell'estate del 1896, proprio in occasione dell'incoronazione di Nicola II, organizz\u00f2 scioperi a Pietroburgo per ottenere la riduzione dell'orario di lavoro.\nCondannato a tre anni di deportazione in Siberia, vi termin\u00f2 \"Lo sviluppo del capitalismo in Russia\", pubblicato nel 1899, e nel luglio del 1898 spos\u00f2 Nade\u017eda Krupskaja, anch'ella detenuta per aver partecipato a uno sciopero. Nel gennaio 1900, scontata la pena, riacquist\u00f2 la libert\u00e0, ma gli fu proibito di vivere nelle grandi citt\u00e0. Lenin chiese il permesso di trasferirsi all'estero che, sorprendentemente, gli venne concesso. Prima visse brevemente a Zurigo, Ginevra e Parigi, si stabil\u00ec otto mesi pi\u00f9 tardi con la moglie a Monaco di Baviera (n. 14 di Siegfried stra\u00dfe), dove si un\u00ec a Plechanov e a Martov, con i quali fond\u00f2 il periodico \"Iskra\" (\"La scintilla\"), che usc\u00ec a Lipsia, e poi a Monaco di Baviera, per essere poi diffuso clandestinamente in Russia.\nNel marzo 1901 fond\u00f2 un'altra rivista da diffondere clandestinamente in Russia, \"Zarja\" (\"L'alba\"), dove per la prima volta, in dicembre, si firm\u00f2 con lo pseudonimo di Lenin, ossia qualcuno del fiume Lena. Nello stesso periodo fu raggiunto dalla moglie che aveva finito di scontare la detenzione in Siberia. Il 1902 si apr\u00ec con i contrasti fra Lenin e Plechanov sui princ\u00ecpi che dovevano guidare il partito. Alle tesi programmatiche di Plechanov rispose che \u00abquesto non \u00e8 il programma di un partito che lotta praticamente, ma una dichiarazione di princ\u00ecpi, quasi un programma di allievi del primo corso, l\u00e0 dove si parla del capitalismo in genere e non ancora del capitalismo russo\u00bb. Secondo Lenin a Plechanov sfuggiva il rapporto del capitalismo russo con l'economia rurale, il fenomeno della disgregazione delle comunit\u00e0 contadine e la relazione fra le vecchie e nuove realt\u00e0 sociali che emergevano in Russia.\nIl partito come avanguardia rivoluzionaria e la coscienza di classe.\nNel marzo 1902 Lenin pubblic\u00f2 presso l'editore Dietz di Stoccarda il saggio \"Che fare?\", composto dal maggio 1901 al febbraio 1902. Riprendendo il titolo di un noto romanzo dello scrittore russo \u010cerny\u0161evskij, che aveva affascinato pi\u00f9 di una generazione di rivoluzionari russi, Lenin vi continuava la polemica contro il revisionismo di Bernstein e gli economicisti, per i quali i marxisti russi dovevano limitarsi \u00aballa lotta economica del proletariato e partecipare all'attivit\u00e0 dell'opposizione liberale\u00bb; In questo modo si negava la necessit\u00e0 dell'esistenza stessa di \u00abun partito operaio indipendente, inseparabile dalla lotta di classe del proletariato, che si ponga il compito immediato della conquista della libert\u00e0 politica\u00bb e il rapporto, \u00abfuso in un tutto indivisibile\u00bb dal marxismo, tra lotta economica e lotta politica.\nCi fu una notevole estensione di scioperi spontanei: \u00abPresi per s\u00e9, questi scioperi costituivano una lotta tradunionistica, ma non ancora socialdemocratica; annunciavano il risveglio dell'antagonismo tra operai e padroni, ma gli operai non avevano e non potevano avere ancora la coscienza dell'irriducibile antagonismo fra i loro interessi e tutto l'ordinamento politico e sociale contemporaneo, cio\u00e8 la coscienza socialdemocratica. Gli scioperi della fine del secolo [...] restavano un movimento puramente spontaneo\u00bb. La classe operaia, lasciata sola di fronte alle proprie condizioni, non supera i limiti dell'economicismo e del sindacalismo; e non mette in discussione il sistema economico e sociale e resta succuba della borghesia.\nLa coscienza politica socialista, secondo Lenin, \u00e8 la comprensione del rapporto che lega il capitalista all'ordinamento economico e il sistema economico alle istituzioni politiche e allo Stato. \u00c8 illusorio credere di poter combattere il proprio avversario di classe senza combattere l'ordinamento che lo difende e di cui \u00e8 espressione. Per questo non bastano i sindacati, ma \u00e8 necessario un partito: \u00abLa socialdemocrazia rivoluzionaria ha sempre compreso nella propria azione la lotta per le riforme [...] ma anche e innanzitutto la soppressione del regime autocratico\u00bb.\nIl pensiero politico socialista non \u00e8 nato in conseguenza delle lotte economiche operaie, ma fu lo sviluppo del pensiero di intellettuali\u00a0\u2013 rivoluzionari, ma di estrazione sociale borghese\u00a0\u2013 come erano Marx ed Engels. Anche in Russia la dottrina socialdemocratica sorse e si svilupp\u00f2 tra gli intellettuali. Pertanto \u00abla coscienza politica di classe pu\u00f2 essere portata all'operaio solo dall'esterno, cio\u00e8 dall'esterno delle lotte economiche, della sfera dei rapporti fra operai e padroni. Il solo campo dal quale \u00e8 possibile raggiungere questa coscienza \u00e8 il campo dei rapporti di tutte le classi, di tutti gli strati della popolazione con lo Stato e con il governo, il campo dei rapporti reciproci di tutte le classi\u00bb.\nIl partito appare come la mediazione tra teoria e movimento. La teoria \u00e8 la coscienza dell'esperienza storica, la visione scientifica dei rapporti economici, sociali e politici che si forma analizzando le lotte politiche e sociali in corso e si traduce nella linea politica elaborata dal partito e trasmessa al movimento. Ne deriva che \u00absenza teoria rivoluzionaria non vi pu\u00f2 essere movimento rivoluzionario\u00bb.\nTale principio esclude ogni concessione allo spontaneismo dell'azione politica, quale viene praticato sia dalle organizzazioni economicistiche sia da quelle terroristiche, di matrice social-rivoluzionaria o anarchica. Gli economicisti \u00absi prosternano dinanzi alla spontaneit\u00e0 del \"movimento operaio puro\", i terroristi dinanzi alla spontaneit\u00e0 degli intellettuali che non sanno collegare il lavoro rivoluzionario e il movimento operaio\u00bb.\nNel luglio 1903 durante il II Congresso del Partito Operaio Socialdemocratico Russo (POSDR) tenuto a Bruxelles e poi a Londra emersero contrasti tra i socialisti russi: da un lato i seguaci di Lenin, appoggiati anche da Plechanov, concepivano il partito come un'organizzazione di lotta rivoluzionaria, della quale potessero far parte solo elementi coscienti e fidati, dall'altro i sostenitori di Martov e Aksel'rod intendevano concedere l'iscrizione a chiunque si dichiarasse simpatizzante con il programma del partito. Anche Trockij sosteneva che qualunque operaio in sciopero poteva considerarsi membro del partito.\nMartov concepiva il partito come un'organizzazione di massa. Secondo Lenin, in condizioni nelle quali \u00abstabilire un limite tra il rivoluzionario e il parolaio ozioso\u00bb era gi\u00e0 difficile, Martov \u00abspalancava le porte del partito a qualsiasi avventuriero\u00bb e a \u00abogni sorta di opportunisti\u00bb, proprio quando almeno una terza parte di esso gi\u00e0 \u00abera composta da intriganti\u00bb.\nIl Congresso approv\u00f2 a maggioranza (28 voti contro 23) la proposta di Martov. In compenso al Comitato centrale del partito risultarono eletti, oltre ai tre redattori dell\"Iskra\" Lenin, Plechanov e Martov, altri due seguaci di Lenin, Kr\u017ei\u017eanovskij e Lengnik, oltre al neutrale Noskov, cos\u00ec che i leninisti risultarono in maggioranza e per questo motivo vennero da allora chiamati bolscevichi, mentre i seguaci di Martov, in minoranza, presero il nome di menscevichi.\nMartov rifiut\u00f2 di far parte della redazione dell\"Iskra\", ma nel mese di ottobre, questa volta appoggiato da Plechanov, si prese la rivincita a Ginevra durante il Congresso della \"Lega estera della socialdemocrazia rivoluzionaria russa\", un'organizzazione fondata da Plechanov. Questi chiese di allargare nuovamente la redazione del quotidiano del partito a sei elementi, con Vera Zasuli\u010d, Aksel'rod e Potresov, tutti menscevichi, minacciando altrimenti le proprie dimissioni. Lenin prefer\u00ec allora lasciare l\"Iskra\", pur restando nel Consiglio e nel Comitato centrale del partito.\nIn \"Un passo avanti e due indietro\" (1904) Lenin comment\u00f2 l'esito del Congresso e complet\u00f2 la sua teoria del partito, che per lui doveva consistere in un'organizzazione costruita dall'alto verso il basso. Considerare autoritaria e burocratica questa concezione, come sostenevano i menscevichi, ma anche la socialdemocratica tedesca Rosa Luxemburg, \u00abcon la loro tendenza ad andare dal basso in alto, dando a qualsiasi professore, a qualsiasi studente di ginnasio, a ogni scioperante la possibilit\u00e0 di annoverarsi tra i membri del partito\u00bb, significava \u00abprivilegiare il movimento e la spontaneit\u00e0 contro la coscienza critica, diminuire il valore dell'iniziativa politica\u00bb, abbandonandosi nello stesso tempo \u00aballa politica del contingente, del caso per caso, nella rinuncia all'autonomia della classe operaia\u00bb.\nPur essendo il partito della classe operaia, il partito non s'identifica con essa, perch\u00e9 il partito rivoluzionario \u00e8 la coscienza politica e teorica dell'avanguardia della classe e la coscienza politica di questa avanguardia non pu\u00f2 coincidere con la coscienza politica di tutta la classe operaia: \u00abSarebbe \"codismo\" pensare che, con il capitalismo, tutta la classe operaia sia capace di elevarsi alla coscienza e all'attivit\u00e0 dell'avanguardia [...] dimenticare la differenza che esiste tra l'avanguardia e le masse che gravitano su di essa, dimenticare il dovere dell'avanguardia di elevare strati sempre pi\u00f9 vasti al suo livello, vorrebbe dire ingannare s\u00e9 stessi\u00bb.\nIsolamento politico.\nMartov comment\u00f2 sull'\u00ab\"Iskra\"\u00bb lo scritto di Lenin definendolo un'\u00aborazione funebre\u00bb e ad avviso suo e dei menscevichi Lenin era politicamente finito. Il 28 gennaio 1904, a Ginevra, il Consiglio del partito aveva respinto la sua proposta di convocare un nuovo congresso, una decisione confermata a giugno anche dal Comitato centrale, dove pure i bolscevichi, tranne Lengnik, si allinearono con i menscevichi. Furioso contro i \u00abconciliatori\u00bb, Lenin si dimise da tutte le cariche di partito.\nDopo quasi due mesi di vacanza a Losanna e in montagna Lenin e la moglie fecero ritorno a Ginevra. Con loro vivevano Lidija Fotieva, che aiutava Nade\u017eda Krupskaja nel lavoro di corrispondenza con la Russia, e la sorella Marija Ul'janova, da poco giunta in Svizzera dopo un periodo di detenzione nelle carceri russe. Con l'appoggio di Aleksandr Bogdanov, anch'egli recentemente immigrato dalla Russia, e valendosi del frenetico attivismo di Rozalija Zalkind, Lenin riprese i contatti con i suoi pi\u00f9 fedeli operanti in Russia, che formarono un \u00abUfficio dei comitati bolscevichi\u00bb e in ventidue firmarono la richiesta di convocazione di un nuovo congresso del POSDR.\nIl 4 gennaio 1905 usc\u00ec il primo numero del nuovo settimanale bolscevico \"Vper\u00ebd\" (\"\u0412\u043f\u0435\u0440\u0451\u0434\", \"Avanti\"), fondato da Lenin, al quale collaborarono principalmente, oltre Lenin, Bogdanov, Bon\u010d-Bruevi\u010d, Luna\u010darskij, Ol'minskij e Vorovskij. Il compito del periodico era di riprendere la linea politica della vecchia \"Iskra\", con un \u00absolido orientamento rivoluzionario contro il caos e le oscillazioni\u00bb, appoggiare i comitati bolscevichi e lottare contro il gruppo dirigente menscevico, verso il quale il dissenso non era pi\u00f9 soltanto di natura organizzativa, ma soprattutto politica.\nLa rivoluzione del 1905 e il III Congresso del POSDR.\nIl 22 gennaio 1905 a Pietroburgo una dimostrazione popolare guidata dal pope Gapon, che voleva consegnare allo zar una petizione contenente rivendicazioni economiche e politiche, venne repressa nel sangue dall'esercito, scatenando in seguito un'ondata di disordini civili nota come la Rivoluzione del 1905. Lenin esort\u00f2 i bolscevichi ad assumere un ruolo pi\u00f9 attivo negli eventi, favorendo l'insurrezione violenta, utilizzando slogan come \"insurrezione armata\", \"terrore di massa\" e \"esproprio dei terreni\". La conseguenza fu un'accusa da parte dei menscevichi di aver deviato dal marxismo ortodosso. A sua volta Lenin insistette sul fatto che i bolscevichi si dividessero completamente dai menscevichi; tuttavia tale proposta non fu accolta da tutti ed entrambi i gruppi parteciparono al III Congresso del POSDR, tenutosi a Londra nel mese di aprile del 1905. Lenin present\u00f2 molte delle sue idee nell'opuscolo \"Due tattiche della socialdemocrazia nella rivoluzione democratica\", che pubblic\u00f2 nell'agosto del 1905. Nelle sue tesi egli predisse che alla borghesia liberale della Russia sarebbe bastata una transizione verso una monarchia costituzionale e che quindi avrebbe tradito la rivoluzione; sostenne invece che il proletariato avrebbe dovuto costruire un'alleanza con i contadini per rovesciare il regime zarista e stabilire la \"rivoluzionaria dittatura democratica provvisoria del proletariato e dei contadini\".\nIn risposta alla rivoluzione del 1905 lo zar Nicola II accett\u00f2 una serie di riforme liberali nel suo manifesto di ottobre e nel mese di dicembre Lenin fece ritorno a Pietroburgo clandestinamente, sotto il nome di Karpov. L'adesione al comitato di redazione di \"Novaja \u017dizn\"' (\"Nuova Vita\"), un giornale legale radicale gestito da Marija Andreeva, venne utilizzato da Lenin per discutere questioni di fronte al POSDR. Incoraggi\u00f2 il partito a cercare un'adesione molto pi\u00f9 ampia e sostenne una continua \"escalation\" negli scontri violenti, ritenendo che fossero necessari per una rivoluzione di successo. Seppur per breve tempo, sostenne l'idea di una possibile riconciliazione tra bolscevichi e menscevichi; tuttavia al IV Congresso del partito tenutosi a Stoccolma nel mese di aprile 1906 i menscevichi condannarono Lenin per il suo appoggio alle rapine in banca e alle azioni violente. Poco dopo il governo zarista restaur\u00f2 pienamente l'autocrazia, sia sciogliendo la seconda Duma (un'assemblea legislativa) sia ordinando alla polizia segreta, la Ochrana, di arrestare i rivoluzionari. Lenin dovette fuggire in Finlandia passando dalla Svizzera.\nAleksandr Bogdanov e gli altri bolscevichi di spicco decisero di spostare la loro sede a Parigi; nonostante Lenin non fosse d'accordo, nel dicembre 1908 anch'egli si trasfer\u00ec nella capitale francese, dove proseguirono le polemiche con i menscevichi, i quali si opponevano al fatto che Lenin avesse difeso gli espropri violenti e i furti, come la rapina alla banca Tiflis, a cui i bolscevichi ricorrevano sistematicamente per finanziare le loro attivit\u00e0. Lenin divenne fortemente critico anche nei confronti di Bogdanov e dei suoi sostenitori; Bogdanov riteneva che una cultura socialista orientata dovesse essere sviluppata tra il proletariato della Russia, affinch\u00e9 esso diventasse un veicolo rivoluzionario di successo, mentre Lenin preferiva un'avanguardia di intellettuali socialisti, che avrebbero portato le classi lavoratrici alla rivoluzione. Bogdanov, influenzato da Ernst Mach, riteneva anche che tutti i concetti del mondo fossero relativi, mentre Lenin era fortemente attaccato alla visione ortodossa marxista in cui si asseriva che vi fosse una realt\u00e0 oggettiva del mondo, indipendente dall'osservazione umana. Nonostante che i due avessero trascorso le vacanze insieme nella villa di Maksim Gor'kij a Capri nel mese di aprile 1908, al suo ritorno Lenin promosse una spaccatura all'interno della fazione bolscevica tra i suoi sostenitori e quelli di Bogdanov, accusando quest'ultimo di deviare dal marxismo.\nNel maggio del 1908 Lenin visse per breve tempo a Londra, dove frequent\u00f2 la biblioteca del British Museum per scrivere \"Materialismo ed empiriocriticismo\", un attacco alla prospettiva relativista di Bogdanov, che biasimava come \"menzogna borghese reazionaria\". La faziosit\u00e0 di Lenin inizi\u00f2 a preoccupare un numero crescente di bolscevichi, tra cui alcuni stretti suoi sostenitori, Aleksej Rykov e Lev Kamenev. La Ochrana decise di sfruttare il suo atteggiamento intransigente inviando una spia, Roman Malinovsky, incaricata di diventare un sostenitore e alleato di Lenin all'interno del partito. Sebbene non sia chiaro se quest'ultimo fosse a conoscenza della vera identit\u00e0 della spia, \u00e8 possibile pensare che egli utilizz\u00f2 Malinovsky per fornire false informazioni alla Ochrana.\nNel mese di agosto 1910 Lenin partecip\u00f2 all'VIII Congresso della Seconda Internazionale \u2013 un incontro internazionale di socialisti\u00a0\u2013 a Copenaghen, come rappresentante del POSDR, a cui segu\u00ec una vacanza a Stoccolma con la madre, la moglie e le sorelle. Si trasfer\u00ec poi in Francia, stabilendosi prima a Bombon e poi nuovamente a Parigi. Qui divenne un amico della donna di origine francese filo-bolscevica Inessa Armand; la loro amicizia continu\u00f2 fino al 1912 e alcuni biografi suggeriscono che con lei avesse instaurato una relazione extra-coniugale. Nel frattempo in una riunione a Parigi tenutasi nel mese di giugno 1911 la Commissione centrale del POSDR decise di far ritorno in Russia, ordinando la chiusura del centro bolscevico e del suo giornale, \"Proletari\". Nel tentativo di riconsolidare la sua influenza nel partito Lenin organizz\u00f2 una conferenza a Praga nel mese di gennaio 1912 e, sebbene sedici dei diciotto convocati fossero bolscevichi, Lenin fu pesantemente criticato per le sue tendenze estremiste e non riusc\u00ec a rafforzare il suo \"status\" all'interno del partito.\nIn seguito si rec\u00f2 a Cracovia, allora facente parte del Regno di Galizia e Lodomiria, dove fece uso della biblioteca dell'Universit\u00e0 Jagellonica per condurre una sua ricerca e dove fu comunque in grado di rimanere in stretto contatto con il POSDR operante nell'Impero russo, convincendo i membri bolscevichi della Duma a dividersi dalla loro alleanza parlamentare con i menscevichi.&lt;ref name=\"Rice 122/White 100\"&gt;; .&lt;/ref&gt; Nel gennaio 1913 il bolscevico Iosif Stalin \u2013 che Lenin descrisse come il \"meraviglioso georgiano\" \u2013 lo raggiunse per discutere del futuro dei gruppi etnici non russi dell'impero. Per via delle difficolt\u00e0 di salute, sia sue sia di sua moglie, Lenin si spost\u00f2 nella citt\u00e0 rurale di Bia\u0142y Dunajec, prima di recarsi a Berna, dove la moglie Nadja fu sottoposta a un intervento chirurgico per uno struma.\nLa prima guerra mondiale.\nAllo scoppio della prima guerra mondiale i partiti socialisti francese e tedesco votarono i crediti di guerra, sostenendo lo sforzo bellico dei rispettivi governi; Lenin denunci\u00f2 il fallimento della Seconda Internazionale, che avrebbe tradito lo spirito dell'internazionalismo: nelle conferenze di Zimmerwald (nel 1915) e di Kienthal (nel 1916) sostenne la necessit\u00e0 di trasformare la guerra, che defin\u00ec imperialista, in rivoluzione. Fra le parti in guerra non c'\u00e8 differenza; il significato di nazionale, che ogni borghesia cerca di attribuire alla propria guerra, nasconde il reale contenuto di rapina: \u00abLa Germania si batte non per liberare, ma per opprimere le nazioni. Non \u00e8 compito dei socialisti aiutare il brigante pi\u00f9 giovane e forte a depredare i briganti pi\u00f9 vecchi e nutriti\u00bb.\nSi pu\u00f2 distinguere tra guerra \"giusta\" e \"ingiusta\": indipendentemente da colui che attacca per primo, \u00e8 aggressore colui che opprime; se l'oppresso lotta contro l'oppressore, conduce una guerra giusta. La parola d'ordine della \"difesa della patria\" \u00e8 legittima e progressista in caso di guerra di liberazione nazionale, ma \u00e8 reazionaria nel caso di guerra imperialista: \u00abIl periodo dal 1789 al 1871 fu l'epoca di un capitalismo progressivo in cui l'abbattimento del feudalesimo, dell'assolutismo e la liberazione dal giogo straniero erano all'ordine del giorno della storia. Su questa unica base si poteva ammettere la difesa della patria, cio\u00e8 la lotta contro l'oppressione. Oggi si potrebbe ancora applicare questa concezione in una guerra contro le grandi potenze imperialistiche, ma sarebbe assurdo applicarla in una guerra fra queste grandi potenze, in cui si tratta di sapere chi sapr\u00e0 spogliare meglio i Paesi balcanici e l'Asia minore. [...] una classe rivoluzionaria non pu\u00f2, durante una guerra reazionaria, che augurarsi la sconfitta del proprio governo [...] la rivoluzione in tempo di guerra \u00e8 la guerra civile; la trasformazione della guerra dei governi in guerra civile \u00e8 facilitata dalla sconfitta di questi governi\u00bb.\n1917: la Rivoluzione di febbraio e i giorni di luglio.\nIl ritorno in Russia consentito dalla Germania.\nNel febbraio 1917, la \"Rivoluzione di febbraio\" proruppe a San Pietroburgo - rinominata Pietrogrado all'inizio della prima guerra mondiale - con i lavoratori delle industrie scesi in sciopero per la carenza di cibo e il deterioramento delle condizioni di lavoro nelle fabbriche. Le agitazioni dilagarono in altre parti della Russia e, temendo che sarebbe stato violentemente rovesciato, lo zar Nicola II scelse infine di abdicare. La Duma prese il controllo dello Stato istituendo un governo provvisorio e convertendo l'Impero in Repubblica Russa. Quando Lenin, ancora esule in Svizzera, seppe ci\u00f2 solo dai giornali locali, esult\u00f2 di gioia con gli altri dissidenti. Ancora a gennaio, aveva detto all'amante Inessa Armand: \u00abNoi vecchi forse non vedremo le battaglie decisive\u00bb; ma ora che la rivoluzione era iniziata lui si trovava a 2\u00a0500\u00a0km di distanza. Decise di ritornare in Russia per prendere la guida dei bolscevichi, ma apprese che, causa il conflitto bellico in corso, molti dei passaggi per entrare nel Paese erano sbarrati. Le potenze dell'Intesa, l'Inghilterra e la Francia, spaventate per la propaganda disfattista di Lenin sulla \"guerra predatoria imperialista\" - d'accordo col governo provvisorio russo - gli negarono il passaggio per il ritorno in Russia. Quindi, Lenin, con altri ventisette emigrati\u00a0\u2013 18 bolscevichi, 6 bundisti e 3 menscevichi\u00a0\u2013 organizz\u00f2 un piano per negoziare il loro viaggio in treno attraverso la Germania, allora in guerra con la Russia: si convinse che solo un negoziato con i tedeschi l'avrebbe riportato in patria. Sapendo gi\u00e0 che il gruppo di dissidenti politici avrebbe creato discordia e caos all'interno del fronte dei nemici russi, il governo tedesco diede il suo assenso a che i 32 russi - tra cui Lenin, la moglie e l'amante Inessa Armand - viaggiassero in un vagone ferroviario attraverso il loro territorio. Dietro il permesso del kaiser Guglielmo II si celava un patto politico rischioso: il freddo calcolo tattico era che il ritorno di Lenin avrebbe favorito la sconfitta militare russa, la stanchezza per le carneficine dei soldati in guerra. Inoltre, la Germania erog\u00f2 un finanziamento di decine di milioni di marchi verso i conti correnti del partito di Lenin da febbraio a novembre 1917: in cambio, una volta arrivato al potere in Russia, Lenin avrebbe firmato un trattato di pace coi tedeschi, cosa che effettivamente accadr\u00e0 nel 1918 col trattato di Brest-Litovsk. Tuttavia, temendo Lenin le critiche di quelli che l'avrebbero tacciato di \u00abagente tedesco\u00bb, esposto come un traditore, \"spia del Kaiser\" per aver accettato l'aiuto del nemico della Russia in guerra, egli neg\u00f2 sempre lo scambio, che avrebbe potuto distruggerlo politicamente (la cui esistenza fu sempre negata dall'URSS). Il governo tedesco blocc\u00f2 tre delle quattro entrate del vagone per impedire ogni contatto con la popolazione tedesca: nacque cos\u00ec la leggenda del \u00abvagone piombato\u00bb.\nIl gruppo part\u00ec in treno da Zurigo il 9 aprile 1917: passato il confine, una carrozza speciale li aspett\u00f2 alla stazione di Gottmadigen, per giungere a Sassnitz; un traghetto - il \"Queen Victoria\" - li port\u00f2 a Trelleborg, in Svezia, per proseguire a Malm\u00f6 e a Stoccolma, dove fu accolto dal sindaco socialdemocratico della capitale, alla frontiera di Haparanda-Tornio: poi a Helsinki, prima di prendere il treno finale che li condusse a Pietrogrado. Appena arrivato alla \"Stazione Finlandia\" di Pietrogrado il 16 aprile, Lenin, che era rimasto fuori dalla Russia negli ultimi 17 anni, tenne un discorso per i suoi sostenitori biasimando la condotta del governo provvisorio e facendo un appello per una rivoluzione del proletariato di tutta Europa.\nLe \"Tesi di aprile\": tutto il potere ai Soviet, guerra al governo provvisorio.\nNei giorni seguenti, condannando i tentativi di quelli che volevano la riconciliazione con i menscevichi, Lenin tracci\u00f2 per i bolscevichi, nelle Tesi di aprile, un programma in 10 punti pubblicato il 20 aprile che egli aveva scritto durante il viaggio:\nLe tesi di Lenin sconcertarono, disorientarono e suscitarono resistenza nei suoi compagni di partito, i quali\u00a0\u2013 nella prima riunione del comitato di partito di Pietrogrado\u00a0\u2013 le respinsero a larghissima maggioranza: essi non riuscivano a concepire, nell'attuale momento, la possibilit\u00e0 di una trasformazione in rivoluzione socialista della rivoluzione borghese, che essi ritenevano appena iniziata e bisognosa di un lungo tempo per dare alla Russia le strutture democratiche. Come i menscevichi, essi ritenevano che i soviet dovessero limitarsi a esercitare un controllo sull'attivit\u00e0 del governo provvisorio, espressione della borghesia imprenditoriale. Tuttavia gi\u00e0 alla conferenza del partito della capitale, tenuta il 14 aprile, e in quella panrussa del 24 aprile, le tesi di Lenin guadagnarono l'approvazione della grande maggioranza dei delegati: in essa si condannava il governo per la sua collaborazione con \u00abla controrivoluzione dei borghesi e dei latifondisti\u00bb e impegnava il partito a realizzare \u00abil rapido passaggio di tutti i poteri statali ai soviet dei deputati degli operai e dei soldati\u00bb e alle altre forme di potere, quale l'Assemblea costituente.\nCon la caduta del primo governo provvisorio e la costituzione nel mese di maggio di un nuovo governo costituito da una coalizione di cadetti\u00a0\u2013 il partito della grande borghesia\u00a0\u2013 e di socialisti moderati, espressione dei soviet, si era cercato di risolvere il dualismo dei poteri esistente tra governo e soviet: in realt\u00e0 il governo era intenzionato a proseguire, a fianco degli inglesi e dei francesi che avevano largamente investito capitali nelle industrie russe, una guerra da cui si ripromettevano grandi conquiste territoriali, senza risolversi ad attuare una riforma agraria, dati i contrasti esistenti in proposito fra cadetti e socialisti.\nIl 3 luglio si svolse a Vyborg, sobborgo operaio di Pietrogrado, una manifestazione spontanea di centinaia di migliaia di operai e di soldati della guarnigione della capitale. La presenza dei militari rischia di trasformare la manifestazione, indetta ancora per il giorno successivo, in una rivolta che i bolscevichi intendono scongiurare, giudicandola del tutto prematura; a questo scopo vi aderiscono ufficialmente il giorno dopo con l'intenzione di controllarla, limitandone gli slogan alla richiesta della pace e del passaggio del potere ai soviet. Il 4 luglio si accesero sparatorie fra cosacchi e allievi ufficiali, fedeli al governo e soldati manifestanti, con decine di morti: i manifestanti sono dispersi, le sedi del partito e dei giornali bolscevichi chiuse, diversi dirigenti arrestati. Non Lenin che minacciato di morte, accusato di aver organizzato la sommossa e di essere una spia tedesca, si nascose vicino a Pietrogrado: dal 12 luglio, in una capanna di canne a Razliv, villaggio di pescatori presso il lago; dal 22 agosto, a Helsinki, in Finlandia, allora regione dell'Impero russo.\nLa Rivoluzione di ottobre.\nIl tentativo controrivoluzionario del generale Kornilov, che tent\u00f2 di ripristinare il vecchio regime con la connivenza dei grandi industriali e del partito dei cadetti, per quanto sventato, compromise definitivamente la credibilit\u00e0 del governo provvisorio di Kerenskij a favore dei soviet e degli stessi bolscevichi, che avevano sempre appoggiato il passaggio del potere agli organismi popolari e risultavano ora il primo partito nei soviet di Pietrogrado e di Mosca. Tutti i dirigenti bolscevichi arrestati vennero rilasciati mentre Lenin, dalla clandestinit\u00e0, fece pubblicare il 6 settembre l'articolo \"Sui compromessi\", proponendo la formazione di un governo di menscevichi e socialisti rivoluzionari che goda della fiducia dei soviet e che abbia un programma democratico avanzato. La proposta viene accettata il 13 settembre dal Comitato centrale del partito e il 14 ottobre si apriva a Pietrogrado la conferenza democratica che avrebbe dovuto discutere della formazione di un nuovo governo e degli assetti istituzionali della Repubblica russa, ma non riusc\u00ec a prendere nessuna decisione; nel frattempo Lenin, attraverso due nuove lettere, \"I bolscevichi devono prendere il potere\" e \"Il marxismo e l'insurrezione\", paventando che reazionari e moderati intendessero abbandonare la capitale nelle mani dei tedeschi per soffocare la rivoluzione e giudicando ormai mature le condizioni, proponeva improvvisamente ai compagni di partito di preparare segretamente e in tempi brevi l'insurrezione armata, rifiutando ogni compromesso, definito \u00abcretinismo parlamentare\u00bb, con la conferenza democratica. Il Comitato centrale bolscevico respinse tuttavia la sua proposta.\nLenin rientr\u00f2 allora clandestinamente in treno a Pietrogrado il 9 ottobre: senza barba e senza baffi, con la parrucca, un cappello nero e una giacca col collare da prete, travestito da pastore luterano finlandese, si nascose in un appartamento del quartiere operaio. Nella riunione del Comitato centrale tenuta l'indomani, convinse dieci dei dodici presenti (in totale erano 21 i membri del Comitato) ad approvare il suo piano di insurrezione armata: tra i favorevoli all'iniziativa vi fu anche Trockij, presidente del Soviet e di l\u00ec a breve nominato capo del Comitato militare rivoluzionario dei bolscevichi. Una grave difficolt\u00e0 venne creata il 18 ottobre con la pubblicazione sulla rivista \"Novaja \u017dizn\"' di una lettera inviata da Kamenev che, in disaccordo con la maggioranza, rese di dominio pubblico la preparazione dell'insurrezione; il dissidio tuttavia rientr\u00f2 e il partito organizz\u00f2, per la prima volta nella sua storia, un \"politburo\" incaricato di sovrintendere all'insurrezione, mentre il soviet di Pietrogrado, a maggioranza bolscevica, costitu\u00ec un Comitato militare rivoluzionario. All'alba del 25 ottobre 1917 le guardie rosse\u00a0\u2013 milizie operaie bolsceviche\u00a0\u2013 e i reggimenti della guarnigione della capitale, occupano i punti strategici della citt\u00e0 e il Palazzo d'Inverno, sede del governo, arrestando alcuni ministri: altri, fra cui Kerenskij, riescono a fuggire. La \u00abrivoluzione d'ottobre\u00bb ha vinto senza quasi incontrare resistenza.\nLa conquista del potere.\nIl 26 ottobre il II Congresso panrusso dei soviet degli operai e dei soldati dichiar\u00f2 decaduto il governo provvisorio di Kerenskij, approv\u00f2 i decreti sulla pace e sulla terra: vennero confiscate senza indennizzo le terre dei proprietari fondiari e della Chiesa; ratific\u00f2 la nomina del nuovo governo\u00a0\u2013 il Consiglio dei commissari del popolo (o \"Sovnarkom\") \u2013 a capo del quale \u00e8 Lenin ed \u00e8 costituito da soli bolscevichi\u00a0\u2013 e nomina il Comitato esecutivo centrale panrusso (VCIK), organo facente funzione di parlamento, che \u00e8 composto di centouno rappresentanti dei quali, per il ritiro dei socialisti rivoluzionari (SR) di destra e della maggioranza dei menscevichi dal Congresso dei soviet, sessantadue sono bolscevichi, ventinove SR di sinistra e dieci menscevichi internazionalisti; per attivit\u00e0 controrivoluzionaria vengono soppressi dal Comitato militare rivoluzionario i quotidiani \"Bir\u017eevye Vedomosti\" (\"Informazioni della borsa\"), \"Den\" (\"Il Giorno\"), giornale menscevico finanziato dalle banche, \"Novoe Vremja\" (\"Il tempo nuovo\") e \"Russkaja Volja\" (\"La volont\u00e0 russa\"), di estrema destra, \"Russkie vedomosti\" (\"Informazioni russe\") e \"Re\u010d\"' (\"Il discorso\"), organi dei cadetti.\nUna volta superato il primo momento di sorpresa si organizz\u00f2 la reazione: il 27 ottobre il generale Duchonin, nel suo quartier generale di Mogil\u00ebv, si nomin\u00f2 capo dell'esercito e prese contatto con Kerenskij il quale, con le truppe del generale Krasnov, marci\u00f2 su Pietrogrado; il generale Kaledin controllava il Sud della Russia, dove costitu\u00ec una \"Repubblica dei cosacchi\" mentre una parte dell'Ucraina si costitu\u00ec in repubblica indipendente con capitale Kiev. A Mosca il colonnello Rjabtsev, comandante del distretto militare, occupa il Cremlino uccidendo centinaia di soldati disarmati: la guerra civile \u00e8 di fatto iniziata.\nIl generale Duchonin, destituito da Lenin, che pone al suo posto il sottotenente Krylenko, rifiut\u00f2 di chiedere l'armistizio ai tedeschi e fece liberare i generali golpisti Kornilov, Denikin, Lukomskij e Romanovskij. Prima ancora che Krylenko e le sue truppe giungano a Mogil\u00ebv, Duchonin \u00e8 arrestato e fucilato dai suoi stessi soldati. Intanto le truppe di Krasnov sono state battute e si sbandano: Kerenskij fugge, mentre il generale Krasnov, catturato e rilasciato sulla parola di non combattere pi\u00f9 contro la rivoluzione, va nel bacino del Don dove riorganizza un nuovo esercito controrivoluzionario.\nMentre si costituiscono dal 28 ottobre milizie operaie alle dirette dipendenze del soviet, un decreto del 10 novembre stabilisce, per eliminare ogni formale distinzione di classe sociale, l'abrogazione di ogni privilegio, dei gradi civili, dei titoli nobiliari e onorifici e si afferm\u00f2 l'eguaglianza dei diritti fra uomini e donne.\nIl 12 novembre si tennero le elezioni, che si svolsero a suffragio universale, per l'elezione dei membri dell'Assemblea costituente, avente lo scopo di redigere la nuova costituzione della Russia: su 707 seggi, i SR ne ottengono 410, il 58%, i bolscevichi 175, il 25%, i partiti nazionalisti 86, il 9%, i cadetti 17 e i menscevichi 16, il 4% ciascuno. Se per i bolscevichi le elezioni furono una sconfitta, in parte prevista, il clamoroso successo dei SR \u00e8 in realt\u00e0 solo apparente: gi\u00e0 solo due giorni dopo, al Congresso panrusso dei soviet dei contadini, i SR si scindono in due frazioni, delle quali l'ala sinistra ottenne la maggioranza. Il VCIK venne allargato da 108 membri a 350 (poi ridotti a 200) divenendo il \"Comitato esecutivo centrale panrusso degli operai, dei soldati e dei contadini\" e tre esponenti della sinistra SR entrarono a far parte del governo.\nIl 22 novembre furono aboliti i precedenti organismi giudiziari e tutte le leggi incompatibili con il nuovo regime; al loro posto si costituirono tribunali popolari locali, eletti dai soviet cittadini. Il 6 dicembre vennero requisite le grandi abitazioni, il 7 dicembre venne costituita la \"\u010ceka\" (Commissione straordinaria), diretta da Dzer\u017einskij, incaricata di condurre la lotta contro la controrivoluzione e il boicottaggio e il 27 dicembre vennero nazionalizzate le banche.\nL'Assemblea costituente.\nLa convocazione dell'Assemblea costituente, cos\u00ec come si era costituita in base al risultato elettorale, avrebbe legittimato un'opposizione al regime dei soviet e del governo bolscevico e infatti tutti i partiti antibolscevichi richiesero l'apertura dei suoi lavori. Lenin affront\u00f2 il problema con le sue \"Tesi sull'Assemblea costituente\", apparse sulla \"Pravda\" del 13 dicembre 1917. Se \u00e8 vero che \u00abin una repubblica borghese l'Assemblea costituente \u00e8 la forma pi\u00f9 alta di democrazia\u00bb \u00e8 anche vero, secondo Lenin, che tutte le forze socialdemocratiche le avevano opposto la repubblica fondata sui soviet come \u00abuna forma di democrazia pi\u00f9 elevata\u00bb e \u00abl'unica forma capace di assicurare il passaggio al socialismo nel modo meno doloroso\u00bb, pertanto richiedere la convocazione dell'Assemblea significava rifiutare il passaggio al socialismo, rimanendo \u00abnell'ambito della democrazia borghese\u00bb, proprio ora che la rivoluzione d'ottobre aveva \u00abstrappato il dominio politico dalle mani della borghesia per darlo al proletariato e ai contadini poveri\u00bb. Secondo Lenin \u00abla guerra civile, cominciata con l'insurrezione controrivoluzionaria dei cadetti e dei seguaci di Kaledin [...] ha inasprito la lotta di classe e ha eliminato ogni possibilit\u00e0 di risolvere, per una via formalmente democratica\u00bb, i problemi della Russia.\nGi\u00e0 dal febbraio 1917 la rivoluzione antizarista aveva vissuto il dualismo dei poteri del governo provvisorio borghese e del soviet socialista: ora il governo bolscevico era deciso a risolverlo. Il \"sovnarchom\" convoc\u00f2 l'Assemblea costituente per il 5 gennaio 1918, mentre il VCIK, convocando il III Congresso panrusso dei soviet per l'8 gennaio, prepar\u00f2 un progetto di \"Dichiarazione dei Diritti del Popolo Oppresso e Sfruttato\", che l'Assemblea costituente avrebbe dovuto approvare, che all'articolo 1\u00ba del I paragrafo recitava: \u00abLa Russia \u00e8 una repubblica di soviet dei deputati degli operai, dei soldati e dei contadini. Tutti i poteri, centrali e locali appartengono a questi soviet\u00bb e al IV paragrafo affermava che \u00abL'Assemblea costituente, appoggiando il potere sovietico e i decreti del \"sovnarchom\", ritiene di esaurire i propri compiti, stabilendo le basi fondamentali della trasformazione socialista della societ\u00e0\u00bb.\nL'Assemblea respinse a grande maggioranza la \"Dichiarazione\" e continu\u00f2 i suoi lavori per tutta la notte finch\u00e9, all'alba del 6 gennaio, la minoranza bolscevica e SR di sinistra abbandonarono la seduta. A quel punto il comandante della guardia, il marinaio \u017deleznjakov, fece presente al presidente dell'Assemblea, \u010cernov, che \u00abla guardia \u00e8 stanca\u00bb e l'Assemblea va chiusa. Cos\u00ec fu e la Costituente non si riun\u00ec pi\u00f9.\nIl 20 gennaio 1918 il governo emise il decreto con il quale venne riconosciuta a tutti i cittadini la libert\u00e0 di coscienza\u00a0\u2013 in particolare la libert\u00e0 di professare qualunque religione\u00a0\u2013 e, avendo stabilito il principio della separazione fra Stato e Chiesa, si abrogano, oltre i privilegi di cui al decreto del 10 novembre, anche i sussidi statali di cui la Chiesa godeva. L'insegnamento della religione ortodossa, gi\u00e0 obbligatorio nelle scuole statali, \u00e8 abolito.\nIl trattato di pace.\nDopo lunghi e duri contrasti in seno al partito nel quale Lenin, che chiedeva di raggiungere la pace al pi\u00f9 presto, \u00e8 posto pi\u00f9 volte in minoranza, il 3 marzo il governo russo stipul\u00f2, con il trattato di Brest-Litovsk, la pace con gli Imperi centrali a condizioni durissime: la Russia dovette cedere la Polonia, la Lituania, la Lettonia, l'Estonia, la Finlandia, parte della Bielorussia, alcuni territori alla Turchia, riconoscere la Rada ucraina, pagare sei miliardi di marchi e smobilitare l'esercito e la marina. I SR di sinistra non solo lasciarono il governo, ma si avviarono a una politica di netta opposizione.\nIl 14 giugno 1918 il VCIK espulse i menscevichi e i SR di destra e chiese ai soviet locali di fare altrettanto. Il 6 luglio l'ambasciatore tedesco a Mosca, Wilhelm von Mirbach-Harff, fu assassinato da due SR, membri della \"\u010ceka\". La maggior parte dei delegati SR al V Congresso panrusso dei soviet, compresa la dirigente SR Marija Spiridonova, vennero arrestati e tredici SR, membri della \"\u010ceka\", furono fucilati. La Spiridonova confess\u00f2 di essere la mandante dell'omicidio, ma riconosciuta inferma di mente fu liberata qualche mese dopo.\nCon l'aperto intervento straniero in appoggio alla rivolta zarista la posizione politica dei menscevichi e dei SR divenne delicata: essi non potevano sperare nulla da una vittoria dei \"bianchi\" n\u00e9 rimanere indifferenti di fronte all'invasione straniera. Il congresso menscevico tenuto a Mosca alla fine dell'ottobre 1918 riconobbe la \u00abnecessit\u00e0 storica\u00bb della rivoluzione d'ottobre, rifiut\u00f2 ogni collaborazione con la controrivoluzione, promise di appoggiare le operazioni militari contro gli stranieri e chiese la fine della repressione poliziesca e del \u00abterrore politico ed economico\u00bb. Analogamente stabiliva il congresso SR tenuto a Pietrogrado nel febbraio 1919, cosicch\u00e9 il VCIK riammise, rispettivamente il 30 novembre 1918 e il 25 febbraio 1919 le due formazioni politiche. Ci\u00f2 non toglie che la \"\u010ceka\" continuasse a rendere difficile, con arresti e perquisizioni, la vita dei dirigenti dei due partiti, Dan, Martov, Cernov, che infatti finirono per emigrare.\nLa Costituzione della Repubblica Socialista Federativa Sovietica Russa.\nIl 10 luglio 1918 entr\u00f2 in vigore la nuova Costituzione: i primi due articoli stabiliscono che la Russia \u00e8 \u00abuna repubblica di soviet dei deputati degli operai, dei soldati e dei contadini\u00bb, i quali appartengono i poteri centrali e locali, \u00abistituita sulla base di una libera unione di nazioni libere, come federazione di repubbliche nazionali sovietiche\u00bb. L'articolo 3 prevede che, proponendosi la soppressione di \u00abogni sfruttamento dell'uomo sull'uomo, l'annullamento completo della divisione della societ\u00e0 in classi, lo sterminio completo degli sfruttatori\u00bb e l'edificazione del socialismo, \u00abla propriet\u00e0 privata della terra \u00e8 abolita\u00bb; riafferma il \u00abcontrollo operaio\u00bb sulle fabbriche \u00abper assicurare il potere dei lavoratori sugli sfruttatori\u00bb; annulla tutti i prestiti contratti dal governo zarista, \u00abprimo colpo portato al capitale finanziario internazionale delle banche\u00bb, che sono nazionalizzate; stabilisce il lavoro obbligatorio \u00abper annientare le classi parassite della societ\u00e0\u00bb; decreta \u00abl'armamento degli operai e dei contadini, la formazione dell'Armata rossa socialista degli operai e dei contadini e il disarmo completo delle classi possidenti\u00bb.\nL'articolo 65 stabilisce che non possono essere n\u00e9 elettori n\u00e9 eleggibili \u00aba) le persone che impiegano salariati con lo scopo di aumentare il loro profitto; b) le persone che vivono di redditi non derivanti dal loro lavoro, come: rendite utili su fabbricati, profitti su immobili e cos\u00ec via; c) i commercianti privati e i mediatori di commercio; d) i frati, i cappellani di culto e delle chiese; e) gli impiegati e gli agenti della vecchia polizia, del corpo scelto dei gendarmi, delle sezioni della polizia segreta e i membri delle ex famiglie regnanti; f) gli alienati, i deboli di mente e le persone sotto tutela; g) i condannati per furto e delitti infamanti\u00bb.\nIl Terrore rosso.\nNell'estate 1918 le truppe controrivoluzionarie cecoslovacche avanzarono rapidamente verso Ekaterinburg, dove il deposto Nicola II si trovava agli arresti con la sua famiglia. Il 16 luglio Sverdlov, con il beneplacito di Lenin, ordin\u00f2 al commissario Jurovskij l'eliminazione di Nicola II, della moglie Aleksandra F\u00ebdorovna e dei figli Ol'ga, Tat'jana, Marija, Anastasija e Aleksej, unitamente a membri del loro seguito anch'essi detenuti. La notizia dell'esecuzione a Mosca venne data mentre Lenin ascoltava la discussione sui provvedimenti sanitari proposta dal commissario per la sanit\u00e0 Sema\u0161ko; c'\u00e8 \"silenzio generale\" fino a quando Lenin non propone di continuare la lettura della relazione. Il comunicato ufficiale diramato dall'Izv\u00e9stija del 19 luglio proclamava l'avvenuta fucilazione dello zar, ma non menzionava la famiglia, che anzi dichiarava \"trasferita in un luogo sicuro\". La Chiesa ortodossa russa ha canonizzato nel 2000 Nicola II e la sua famiglia come martiri.\nSe Lenin abbia ordinato o comunque approvato l'esecuzione della famiglia Romanov resta una questione storiografica tuttora dibattuta.\nAi primi di agosto lasciavano la Russia gli ambasciatori delle potenze dell'Intesa, che decisero di appoggiare direttamente la controrivoluzione: il 15 agosto 1918 truppe inglesi e statunitensi sbarcavano ad Arcangelo e a Murmansk mentre il 30, a Mosca, la socialista rivoluzionaria Fanja Kaplan, con due colpi di rivoltella, fer\u00ec gravemente Lenin e a Pietrogrado venne ucciso il dirigente della \"\u010ceka\" Uritskij. Il governo concesse alla \"\u010ceka\" un'autorit\u00e0 illimitata, autorizzando la fucilazione senza processo di oppositori politici e speculatori, l'arresto dei socialisti rivoluzionari di destra, la presa di ostaggi fra i borghesi e gli ufficiali: il 7 settembre vennero rese note 512 fucilazioni a Pietrogrado, un centinaio a Kron\u0161tadt, sessanta a Mosca, ottantasei a Perm' e quarantuno a Novgorod secondo le stime ufficiali, Lo studioso socialista Sergej Melgunov, vivente in Russia in quel periodo calcol\u00f2 le vittime della rappresaglia in oltre 10\u00a0000 e la cattura di 4\u00a0000 ostaggi tra i familiari dei rivoltosi. Poco tempo dopo, Lenin firm\u00f2 il decreto per l'istituzione del primo gulag (SLON) sulle Isole Soloveckie, in Carelia.\nIl 25 ottobre il VCIK dichiar\u00f2 che \u00abvista la situazione, il terrore, come mezzo di sicurezza, si impone. \u00c8 indispensabile, se si vuole salvare la repubblica sovietica contro i suoi nemici, isolare questi ultimi in campi di concentramento e fucilare tutti coloro che saranno sorpresi nelle organizzazioni, nei complotti e nelle sommosse delle guardie bianche\u00bb; \u00e8 la chiara, speculare risposta a dichiarazioni come quella del generale bianco Denisov, il quale afferma che \u00ab\u00e8 necessario sterminare senza piet\u00e0 le persone che fossero scoperte a collaborare con i bolscevichi\u00bb.\nIl comunismo di guerra.\nNel corso del 1918 era scoppiata la guerra civile tra le \"armate bianche\" \u2013 che lottavano per la restaurazione dell'impero zarista (esse trovarono in alcune zone l'iniziale appoggio delle masse rurali contrarie alle requisizioni effettuate dal governo sovietico, ma poi lo persero per la volont\u00e0 dei \"bianchi\" di restaurare sistematicamente nei territori conquistati tutti gli antichi privilegi della nobilt\u00e0 e del clero) \u2013 e le \"armate rosse\" comuniste.\nLe armate bianche erano finanziate e appoggiate militarmente dalle potenze dell'Intesa (Stati Uniti, Impero britannico, Francia, Impero giapponese e Regno d'Italia), contrarie alla nascita di uno Stato anticapitalista. Le armate rosse dovevano anche affrontare una guerra contro la Repubblica di Polonia per il possesso di ampie zone di confine (che si sarebbe poi conclusa col trattato di Riga del 1921) e le numerose sommosse anti-comuniste promosse da contadini, menscevichi e populisti.\nIn conseguenza della situazione precaria Lenin (con l'appoggio degli altri dirigenti del partito bolscevico), al fine di poter vincere la guerra e poter quindi realizzare la rivoluzione socialista e l'eliminazione della \"classe borghese\", autorizz\u00f2 la promulgazione e l'attuazione di una serie di provvedimenti (in vigore tra il 1918 e il 1921), che vanno complessivamente sotto il nome di \"comunismo di guerra\". Fra questi la cosiddetta decosacchizzazione, la deportazione e la fucilazione dei cosacchi della Russia meridionale che richiedevano l'autonomia amministrativa.\nVengono decisi il razionamento delle derrate alimentari e la requisizione forzata delle eccedenze cerealicole dei contadini (la popolazione rurale rispose con sollevazioni ai tentativi del governo di sequestrare le derrate agricole, le quali furono duramente represse, si calcola in 200\u00a0000 i contadini fucilati) il che, in comune con i danni causati dagli scontri della guerra civile e dalla prima guerra mondiale, caus\u00f2 carestie che provocarono (tra il 1918 e il 1922) la morte di un numero di persone stimato fra i due e i cinque milioni, soprattutto tra le pi\u00f9 indigenti.\nIl comunismo di guerra consistette principalmente nel controllo statale della produzione (per fini bellici) e della distribuzione di alimenti e prodotti (che dovevano essere razionati per le esigenze legate alla guerra).\nLa politica di razionamenti avrebbe determinato la crisi dell'economia di scambio basata sulla moneta a favore di una forma di economia basata sul baratto (il governo russo ovvier\u00e0 a tale situazione a partire dal 1921). Per le esigenze legate alla produzione bellica venne vietato lo sciopero e fu attuata la militarizzazione del lavoro, con turni di lavoro forzato.\nPer impedire la diffusione tra il popolo di idee controrivoluzionarie (comprese quelle socialiste e anarchiche) ritenute \"pericolose\" venne soppressa la libert\u00e0 d'opinione, venne reintrodotta (essa era stata abrogata subito dopo la rivoluzione d'ottobre) la pena di morte (per il solo, ma vago reato di \"controrivoluzione\"), venne abolita la libert\u00e0 di stampa (con conseguente ufficializzazione della censura, gi\u00e0 praticata), si inizi\u00f2 la persecuzione di tutti coloro che vennero considerati \"non lavoratori\" e amplissimi poteri vennero dati alla \"\u010ceka\", la polizia politica che divenne il simbolo della repressione leniniana (il cosiddetto \"terrore rosso\", che determin\u00f2 la morte o la detenzione di migliaia di civili; Lenin, basandosi sull'esperienza francese, considerava il terrore indispensabile per la realizzazione di una qualsiasi rivoluzione).\nLa NEP.\nCol X Congresso del Partito Comunista nel marzo 1921 Lenin annunci\u00f2 l'abbandono del \"comunismo di guerra\" e l'inizio la \"Nuova politica economica\" (NEP), come gi\u00e0 preannunciato nel saggio \"L'estremismo, malattia infantile del comunismo\", scritto nell'aprile 1920.\nEgli rinunci\u00f2 alla realizzazione immediata di un sistema economico pianificato (di cui era possibile ravvisare alcuni elementi come il GOELRO, ovvero la Commissione di Stato per l'elettrificazione della Russia istituita nel febbraio del 1920), gi\u00e0 durante il periodo del \"comunismo di guerra\" e in quello immediatamente precedente, giudicando non pronta la popolazione: si ha la sostituzione delle requisizioni ai contadini con un'imposta in natura, la restaurazione della libert\u00e0 di commercio e della propriet\u00e0 privata delle piccole e medie imprese, l'abolizione del controllo operaio, la reintroduzione del cottimo e il ristabilimento dell'azione sindacale. La scelta di abbandonare il comunismo di guerra venne presa dopo una serie di ribellioni operaie e dopo l'ammutinamento della base navale di Kron\u0161tadt (tra il 1\u00ba e il 17 marzo 1921), i cui soldati erano stati determinanti nella presa di Pietrogrado durante la rivoluzione d'ottobre.\nGli ultimi anni e la morte.\nAl X Congresso del partito venne decisa la lotta al \"frazionismo\" e si istituzionalizz\u00f2 il divieto di creare correnti in seno al partito. In tale occasione il partito fu epurato di circa un terzo dei suoi membri e venne attribuita alla segreteria di partito il potere di scegliere i delegati al congresso dei soviet.\nNel 1921 si ebbe la reintroduzione nelle scuole dei sistemi educativi tradizionali, integrati con la propaganda di partito. Si ebbe inoltre la creazione di associazioni giovanili a carattere ideologico socialista: i \"pionieri\" (cui erano iscritti i bambini sino ai quindici anni) e la \"Giovent\u00f9 comunista\" o \"Komsomol\" (cui erano iscritti i ragazzi al di sopra dei quindici anni), che selezionava i candidati al partito (nella fase iniziale queste organizzazioni non erano di massa).\nIl 6 febbraio 1922 la \"\u010ceka\" fu sciolta e sostituita dalla GPU, una nuova polizia politica che nacque ufficialmente per ripristinare la \"legalit\u00e0 rivoluzionaria\" e per porre fine alle procedure extragiudiziarie.\nNel marzo venne decisa la requisizione degli oggetti di culto preziosi appartenenti al clero, ufficialmente allo scopo di rimediare agli effetti della carestia che si era verificata durante la guerra. Si ebbero circa un migliaio di episodi di \"resistenza\", a seguito dei quali i tribunali rivoluzionari sentenziarono la pena di morte a ventotto vescovi e 1\u00a0215 preti e la pena detentiva a circa cento vescovi e diecimila preti. In dicembre venne organizzata una campagna pubblica per irridere il Natale; simili manifestazioni si ebbero anche l'anno seguente in occasione della Pasqua e della festa ebraica del Yom Kippur. Nel medesimo anno fu creata la carica di segretario generale del partito (che venne ricoperta da Stalin). Il 30 dicembre la Russia si trasform\u00f2 in Unione Sovietica (il Partito Comunista Russo divenne Partito Comunista dell'Unione Sovietica).\nLenin spese gli ultimi anni della propria vita, una volta conclusa la guerra e resosi conto delle proprie precarie condizioni di salute, principalmente nel cercare di designare il suo \"successore\" alla guida del partito. Venne colpito il 25 maggio 1922 da un ictus che comport\u00f2 una parziale paralisi del lato destro del corpo, tanto che fu costretto a imparare a scrivere con la sinistra; solo il 2 ottobre cominci\u00f2 a tornare all'attivit\u00e0, ma il 16 dicembre sub\u00ec un secondo attacco. Il 23 dicembre riprese forze e lucidit\u00e0, ma le sue condizioni si aggravarono progressivamente. Dal 6 marzo 1923 non fu pi\u00f9 in grado di comunicare, fino alla completa paralisi e alla morte avvenuta il 21 gennaio 1924.\nData la giovane et\u00e0 di Lenin (aveva solo 53 anni alla data della morte) si sono diffuse nel tempo diverse teorie riguardanti la sua morte: vi fu e vi \u00e8 chi sostiene che la causa della prematura morte sia da rintracciare in una forma di sifilide. A seguito di un'autopsia compiuta sul cadavere poco tempo dopo il decesso per conto del governo russo, la causa ufficiale della morte venne identificata in un'aterosclerosi cerebrale. Tuttavia solo otto dei ventisette medici curanti concordarono che l'aterosclerosi fosse la vera causa della morte e perci\u00f2 solo costoro firmarono il referto autoptico. Gi\u00e0 all'epoca furono ipotizzate diverse cause: ipertensione grave di origine genetico-familiare (ipercolesterolemia severa) aggravata dallo stress psicofisico, endoarterite sifilitica seguita da trattamento dannoso con arsenico e mercurio, avvelenamento da piombo causato dai due proiettili dell'attentato del 1918, rimossi solo nel 1922; nessuna di esse fu mai confermata, cos\u00ec come un eventuale avvelenamento onde accelerarne la morte da parte di Stalin.\nIl \"testamento\" di Lenin.\nLa \"lettera al Congresso\", meglio conosciuta come \"testamento\", \u00e8 un insieme di documenti dettati da Lenin a sua moglie e alla sua stenografa Maria Volodicheva tra il dicembre del 1922 e il gennaio del 1923, durante il suo soggiorno nella casa di cura di Gorky. Nella prima parte della lettera Lenin avanz\u00f2 la necessit\u00e0 di aumentare l'effettivo del Comitato centrale facendovi entrare operai e contadini (cinquanta-cento membri) e deline\u00f2 i ritratti dei maggiori esponenti del partito candidati alla sua successione. Nella seconda parte del testo Lenin propose esplicitamente al Congresso la rimozione di Stalin (giudicato \"troppo grossolano\") dalla carica di segretario generale del partito. Egli riteneva indispensabile rendere noto il contenuto dopo la sua morte, ma il XIII Congresso del PCUS decise all'unanimit\u00e0 di non rendere il testamento di dominio pubblico. Soltanto nel 1956, durante il XX Congresso del PCUS, Nikita Chru\u0161\u010d\u00ebv svel\u00f2 l'esistenza di questo documento che successivamente fu pubblicato integralmente da alcune Organizzazioni Comuniste Internazionaliste.\nLa rottura con Stalin per\u00f2 si percep\u00ec anche prima della stesura del testamento. Durante la malattia di Lenin infatti Stalin costrinse i medici a imporre misure molto restrittive al malato, impedendogli di fatto qualsiasi attivit\u00e0: addirittura non poteva ricevere documenti o notizie dai suoi assistiti, n\u00e9 scrivere sotto dettatura. Il 21 dicembre 1922 Lenin dett\u00f2 alla moglie una breve lettera per Trotsky, ma quando Stalin ne fu informato reag\u00ec con brutalit\u00e0, rimproverando e aggredendo verbalmente la Krupskaja. Quando Lenin fu informato dell'accaduto il 5 marzo 1923, dopo averlo definito \"insolente\", minacci\u00f2 Stalin di interrompere qualsiasi rapporto con lui se non avesse chiesto scusa a sua moglie.\nIl culto della salma.\nSubito dopo la morte il 23 gennaio la salma fu trasferita da Gorkij a Mosca, dove fu esposta in pubblico all'interno della monumentale Sala delle colonne per ricevere l'ultimo omaggio al capo della rivoluzione. Il 26 gennaio fu celebrata una cerimonia nel grande teatro di Mosca e all'uscita, mentre il feretro percorreva la Piazza Rossa, l'enorme folla accorsa inton\u00f2 \"L'Internazionale\". In tutta la Russia le attivit\u00e0 cessarono, la citt\u00e0 natale di Lenin, Simbirsk, fu chiamata in sua memoria Uljanovsk, e Pietrogrado (l'antica Pietroburgo) prese il nome di Leningrado.\nStalin e soprattutto Feliks Dzer\u017einskij, capo della \"\u010ceka\", vollero fare del corpo di Lenin un simbolo da esporre e da venerare in un apposito Mausoleo ai piedi delle mura del Cremlino, nonostante egli avesse espressamente dichiarato di voler essere seppellito accanto ai suoi compagni. All'inizio si pens\u00f2 di congelare il corpo, ma il rapido deteriorarsi nell'attesa che venisse costruita un'apposita camera refrigerata ne rese necessaria l'imbalsamazione. Neppure i ripetuti appelli della vedova di rispettare le ultime volont\u00e0 del marito servirono a far cambiare idea a Stalin.\nL'anatomista ucraino Vladimir Vorobiov e il dottor Boris Zbarsky, a capo di un gruppo di medici, utilizzarono una tecnica che non \u00e8 stata ancora completamente svelata. Da pi\u00f9 di ottant'anni la salma viene fatta oggetto di trattamenti periodici e attenzioni costanti affinch\u00e9 conservi sempre un aspetto \"da vivente\". Oltre a essere ispezionata settimanalmente per rivelare eventuali tracce di muffa o fenomeni degenerativi, ogni anno e mezzo viene immersa per trenta giorni in un bagno di glicerolo e acetato di potassio.\nPensiero e opere di Lenin.\nMaterialismo ed empiriocriticismo.\nNel 1909 Lenin pubblic\u00f2 \"Materialismo ed empiriocriticismo\", in polemica con il compagno di partito Aleksandr Bogdanov, uno dei fondatori del bolscevismo e dirigente della corrente di sinistra (con un ruolo preminente nel 1905), il quale sosteneva che l'unica realt\u00e0 \u00e8 costituita dall'esperienza e che il marxismo vada aggiornato sulla base delle conclusioni degli scienziati positivisti (Bogdanov stesso era uno scienziato). La posizione filosofica di Bogdanov venne valutata da Lenin una variante dell'empiriocriticismo di Richard Avenarius e di Ernst Mach, sebbene Bogdanov proponesse una visione parzialmente diversa, basata sull'unificazione delle esperienze psichiche e fisiche, da lui denominata empiriomonismo.\nRestando sul solco di Plechanov Lenin afferma che \u00abl'unica propriet\u00e0 della materia [...] \u00e8 la propriet\u00e0 di essere una realt\u00e0 obiettiva, di esistere fuori della nostra coscienza [...]. Le nostre sensazioni, la nostra coscienza, sono solo l'immagine del mondo esterno\u00bb. Pertanto secondo Lenin, seguendo Engels, la realt\u00e0 non \u00e8, come sostengono gli empiriocriticisti, \u00abuna forma organizzatrice dell'esperienza\u00bb, ma \u00e8 il modo di essere dell'oggetto a cui il pensiero umano si avvicina secondo una dialettica fra verit\u00e0 assoluta e relativa: il soggetto \u00e8 il cervello umano, \u00abmateria organizzata in un certo modo\u00bb, che segue le stesse leggi della materia.\nLenin sostenne questa polemica senza avere potuto conoscere tutta l'elaborazione filosofica di Marx, pubblicata dopo la sua morte. Pi\u00f9 tardi avrebbe tentato una rifondazione teorica dei presupposti filosofici marxisti nel breve articolo \"Tre fonti e tre parti integranti del marxismo\", dove ripet\u00e9 la spiegazione di Engels secondo cui il marxismo \u00e8 il prodotto originale del confluire di tre grandi filoni di pensiero rappresentativi dei \u00abpunti pi\u00f9 elevati\u00bb raggiunti dal pensiero europeo nel secolo precedente: il socialismo francese, la filosofia tedesca e l'economia inglese.\nNon tutti i seguaci della politica leninista hanno condiviso tutte le riflessioni filosofiche di Lenin, in particolare la teoria del \u00abriflesso\u00bb. Il problema \u00e8 il ruolo della prassi, concetto centrale nel pensiero filosofico di Marx. Se la verit\u00e0 \u00e8 l'adeguamento del soggetto conoscente all'oggetto esistente di per s\u00e9, si contraddice forse la centralit\u00e0 del ruolo della prassi enunciata da Marx nelle sue Tesi su Feuerbach. Se la prassi\u00a0\u2013 l'attivit\u00e0 del soggetto sull'oggetto \u2013 \u00e8 la mediazione fra conoscente e conosciuto, \u00e8 il mezzo stesso del conoscere, essa diviene in Lenin una mera derivazione del riflesso.\nL'imperialismo.\nDal 1912 al 1916 studi\u00f2 il fenomeno dell'imperialismo. Gi\u00e0 nel 1909 il socialdemocratico austriaco Rudolf Hilferding nel suo \"Il capitale finanziario\", aveva individuato nella formazione del capitale finanziario - fusione di capitale bancario e industriale\u00a0\u2013 la premessa delle politiche imperialistiche. Lenin gli rimproverava di trascurare la divisione del mercato mondiale operata dai trust internazionali e la formazione di una classe parassitaria di possessori di reddito azionario: \u00abIl capitalismo ha la propriet\u00e0 di staccare il possesso del capitale dal suo impiego nella produzione, il capitale liquido dal capitale industriale e produttivo, di separare il \"rentier\", che vive soltanto del profitto tratto dal capitale liquido, dall'imprenditore [...] l'imperialismo, cio\u00e8 l'egemonia del capitale finanziario, \u00e8 lo stadio supremo del capitalismo in cui tale separazione assume le maggiori dimensioni\u00bb.\nNe sono conseguenze i diversi fenomeni speculativi, finanziari, di borsa, dei terreni, immobiliari. Se la forma dominante del capitale non \u00e8 pi\u00f9 quella industriale, ma \u00e8 quella finanziaria, se \u00abper il vecchio capitalismo, sotto il pieno dominio della libera concorrenza, era caratteristica l'esportazione di merci, per il nuovo capitalismo, sotto il dominio dei monopoli, \u00e8 caratteristica l'esportazione del capitale [...] la necessit\u00e0 dell'esportazione di capitale \u00e8 determinata dal fatto che in alcuni paesi il capitalismo \u00e8 diventato pi\u00f9 che maturo e al capitale [...] non rimane pi\u00f9 un campo di investimento redditizio\u00bb.\nIn questa fase, secondo la visione leniniana, si mostr\u00f2 pi\u00f9 palesemente il carattere antisociale e l'irrazionalit\u00e0 del capitalismo e la conflittualit\u00e0 che esso provocava fra la sua necessit\u00e0 di profitto e i bisogni sociali della popolazione. Si pu\u00f2 riassumere la definizione leniniana di imperialismo come \u00abcapitalismo giunto alla fase dello sviluppo in cui si \u00e8 formato il dominio dei monopoli e del capitale finanziario, ha acquisito grande importanza l'esportazione dei capitali, \u00e8 iniziata la divisione del mondo fra i trust internazionali e i maggiori paesi capitalistici si sono divisi l'intera superficie terrestre\u00bb.\nStato e rivoluzione.\nSeguendo Marx ed Engels sostenne che lo Stato\u00a0\u2013 qualunque Stato \u2013 \u00e8 l'organo con il quale la classe dominante esercita il suo potere: \u00abLa dittatura di una sola classe \u00e8 necessaria non solo per ogni societ\u00e0 classista in generale, non solo per il proletariato dopo aver abbattuto la borghesia, ma per l'intero periodo storico che separa il capitalismo dalla \"societ\u00e0 senza classi\", dal comunismo. Le forme degli Stati borghesi sono straordinariamente varie, ma la loro sostanza \u00e8 unica: tutti questi Stati sono [...] una dittatura della borghesia. Il passaggio dal capitalismo al comunismo non pu\u00f2 naturalmente non produrre un'enorme abbondanza e variet\u00e0 di forme politiche, ma la sostanza sar\u00e0 inevitabilmente una sola: la dittatura del proletariato\u00bb.\nCome una democrazia borghese restava, secondo Lenin, una forma di dittatura esercitata con i mezzi dello Stato, cos\u00ec anche una democrazia socialista sarebbe stata una dittatura del proletariato: \u00abla democrazia non si identifica con la sottomissione della minoranza alla maggioranza. La democrazia \u00e8 uno Stato che riconosce la sottomissione della minoranza alla maggioranza, cio\u00e8 l'organizzazione sistematica della violenza esercitata da una classe contro un'altra, da una parte della popolazione contro l'altra\u00bb.\nA differenza della societ\u00e0 borghese, che considerava lo Stato una necessit\u00e0 permanente per la sua esistenza, nella societ\u00e0 socialista lo Stato \u00e8 destinato a estinguersi e dovrebbe essere organizzato in modo che cominci a estinguersi: \u00abNoi ci assegniamo come scopo finale la soppressione dello Stato, cio\u00e8 di ogni forma organizzata e sistematica di ogni violenza esercitata contro gli uomini in generale. Noi non auspichiamo l'avvento di un ordinamento sociale in cui non venga osservato il principio della sottomissione della minoranza alla maggioranza. Ma, aspirando al socialismo, abbiamo la convinzione che esso si trasformer\u00e0 in comunismo, e che scomparir\u00e0 quindi ogni necessit\u00e0 di ricorrere in generale alla violenza contro gli uomini [...] perch\u00e9 gli uomini si abitueranno a osservare le condizioni elementari della convivenza sociale, senza violenza e senza sottomissione\u00bb.\nRisposta alle critiche socialdemocratiche.\nAlle critiche, di origine socialdemocratica, che consideravano la Russia immatura per il socialismo, nel 1923 Lenin avrebbe risposto cos\u00ec: "}
{"id": "8713", "revid": "9", "url": "https://it.wikipedia.org/wiki?curid=8713", "title": "Vladimir Ilyich Ulyanov", "text": ""}
{"id": "8714", "revid": "2153148", "url": "https://it.wikipedia.org/wiki?curid=8714", "title": "X.25", "text": "In telecomunicazioni con X.25 si indica un protocollo di rete a pacchetto e orientato alla connessione ovvero a commutazione di circuito virtuale utilizzato generalmente come protocollo di trasporto nella rete di trasporto.\nDescrizione.\nIl protocollo X.25 \u00e8 stato sviluppato dall'Unione internazionale delle telecomunicazioni (ITU) e comprende i primi tre livelli dello standard OSI:\nX.25 consente ad un apparato DTE di comunicare contemporaneamente con pi\u00f9 di un altro apparato DTE. Le connessioni sui canali logici possono essere di due tipi:\nPer stabilire una connessione su un SVC, il DTE chiamante invia un pacchetto di richiesta connessione che comprende l'indirizzo del DTE remoto che dev'essere contattato. Il DTE di destinazione pu\u00f2 decidere se accettare o meno la connessione (il pacchetto di richiesta connessione comprende l'indirizzo del chiamante), la richiesta \u00e8 accettata mediante un pacchetto di accettazione di connessione o annullata mediante l'invio di un pacchetto di annullamento richiesta.\nUna volta che il DTE chiamante riceve il pacchetto di connessione accettata, si stabilisce il circuito virtuale e comincia il trasferimento dei dati. Per terminare la connessione viene inviata la richiesta di annullamento al DTE remoto che risponde con una conferma di annullamento.\nCaratteristiche.\nLa dimensione dei pacchetti pu\u00f2 variare da 64 a 4096 byte anche se la maggior parte delle reti \u00e8 impostata a 128 byte. La dimensione massima pu\u00f2 essere negoziata dai DTE all'attivazione della connessione.\nX.25 \u00e8 ottimizzato per basse velocit\u00e0 di connessione: da 100 kbit/s in gi\u00f9. A velocit\u00e0 superiori, gli effetti della latenza e la piccola dimensione del singolo pacchetto non permettono un utilizzo ottimale della larghezza di banda.\nSulla base dell'X.25 sono stati progettati altri protocolli a commutazione di pacchetto come TCP/IP e ATM in grado di stabilire connessioni uno a molti e di far comunicare DTE con diverse velocit\u00e0 di connessione.\nX.25 \u00e8 nato intorno al 1975 e quindi ha raggiunto una notevole stabilit\u00e0.\nUtilizzi.\nL'X.25 \u00e8 un meccanismo per trasferire qualunque tipo di dati. Esistono degli standard per incapsulare dati di alto livello come TCP/IP o SNA su una rete X.25. Uno degli utilizzi pi\u00f9 diffusi \u00e8 il trasferimento in modalit\u00e0 asincrona di flussi dati prodotti da semplici terminali come i lettori di carte di credito. Questo tipo di dispositivi si connette ad un Assemblatore/Disassemblatore di pacchetti (PAD) che organizza il flusso dei dati in pacchetti X.25 per la trasmissione sulla rete. Il PAD segue gli standard ITU X.28, X.29, X.3. Dall'anno 2000 l'utilizzo dell'X.25 su reti SNA \u00e8 in declino a favore delle connessioni TCP/IP. \u00c8 molto usato per l'autorizzazione dei pagamenti mediante bancomat e carte di credito. Anche l'utilizzo di mezzi trasmissivi a basso BER come la fibra ottica che non necessitano quindi di un controllo di errore ad ogni nodo di transito lo ha reso un protocollo troppo pesante e passato progressivamente in disuso in favore dei gi\u00e0 citati Frame Relay e ATM che relegano tali funzioni agli estremi della connessione. Comunque le infrastrutture X.25 sono ancora diffuse in diverse parti del mondo."}
{"id": "8716", "revid": "148107", "url": "https://it.wikipedia.org/wiki?curid=8716", "title": "Adrone", "text": "Un adrone (dal greco \"hadr\u00f3s\": \"forte\") \u00e8 una particella subatomica composta da quark o da quark e antiquark, legati dalla forza nucleare forte. La famiglia degli adroni \u00e8 suddivisa in due sottogruppi:\nCome per tutte le particelle, il numero quantico di un adrone segue il gruppo di Poincar\u00e9:\ndove formula_2 \u00e8 lo spin, formula_3 la parit\u00e0, formula_4 la coniugazione di carica e formula_5 la massa. Inoltre gli adroni possono avere sapore, come ad esempio l'isospin (o parit\u00e0 formula_6) o stranezza.\nLa branca della fisica subnucleare che si occupa dello studio degli adroni \u00e8 detta \"fisica adronica\".\nBarioni.\nI barioni sono adroni contenenti un numero dispari di quark di valenza. I barioni pi\u00f9 conosciuti, il protone e il neutrone, hanno tre quark, ma \u00e8 stata dimostrata l'esistenza di barioni esotici come i pentaquark (con cinque quark, di cui tre di colori diversi e una coppia quark-antiquark). Poich\u00e9 i barioni hanno un numero dispari di quark, hanno spin semintero e di conseguenza sono fermioni. Essendo il numero barionico dei quark formula_7, i barioni hanno numero barionico formula_8.\nOgni barione ha una corrispondente antiparticella nella quale i quark sono sostituiti dai corrispondenti antiquark. Per esempio, come il protone \u00e8 composto da due quark up e un quark down, l'antiprotone \u00e8 composto di due antiquark up e un antiquark down.\nDal 2015 sono noti due pentaquark, e , entrambi scoperti dalla collaborazione del LHCb.\nMesoni.\nI mesoni sono adroni contenenti un numero pari di quark e antiquark di valenza. I mesoni pi\u00f9 conosciuti sono i pioni e i kaoni, composti da una coppia di quark-antiquark e comunemente prodotti in esperimenti di fisica delle particelle. I pioni hanno anche un ruolo nel tenere insieme i nuclei per mezzo della forza forte residua. Potrebbero essere stati scoperti mesoni esotici come i tetraquark (4 quark) e gli esaquark (6 quark, composti o da un dibarione o tre coppie di quark-antiquark). Potrebbero esistere a livello teorico molti altri tipi ipotetici di mesoni esotici, ma non entrano nella classificazione del modello a quark; tra questi i glueball e i mesoni ibridi (mesoni legati da gluoni eccitati).\nPoich\u00e9 i mesoni hanno un numero pari di quark, hanno spin intero e sono bosoni. Hanno numero barionico \"B\"\u00a0=\u00a0 \u2212 \u00a0=\u00a00."}
{"id": "8717", "revid": "148107", "url": "https://it.wikipedia.org/wiki?curid=8717", "title": "Gluone", "text": "Un gluone (da \"glue\", inglese per colla) \u00e8 una particella elementare che agisce come particella di scambio (o bosoni di gauge) della interazione forte tra i quark. \u00c8 analogo allo scambio di fotoni nell'interazione elettromagnetica tra due particelle cariche. In parole povere, \"incollano\" insieme i quark, formando adroni, come i protoni e i neutroni.\nIn termini tecnici, i gluoni sono bosoni vettori di gauge che mediano l'interazione forte dei quark nella cromodinamica quantistica (QCD). I gluoni stessi possiedono la carica di colore dell'interazione forte. Questo \u00e8 diverso dal fotone, che media l'interazione elettromagnetica ma manca di una carica elettrica. Pertanto i gluoni stessi partecipano nella interazione forte oltre a mediarla, rendendo la QCD molto pi\u00f9 difficile da analizzare rispetto alla QED (elettrodinamica quantistica).\nHanno carica elettrica zero, elicit\u00e0 1 e generalmente si assume che abbiano massa nulla. Dato che sono bosoni vettori di gauge hanno spin pari a 1. Il loro stato legato viene definito in inglese glueball (palla di colla).\nConcetti generali.\nI gluoni sono bosoni di gauge che mediano la forza cromatica tra la carica di colore dei quark nella cromodinamica quantistica (QCD). Essendo responsabili dell'attrazione fra i quark negli adroni, come per esempio i protoni e i neutroni, garantiscono la stabilit\u00e0 del nucleo atomico.\nA differenza del fotone, mediatore dell'interazione elettromagnetica che non ha carica elettrica ed \u00e8 magneticamente neutro, i gluoni, essendo dotati di carica di colore, risentono dell'interazione forte. I gluoni possono quindi interagire tra loro e sono soggetti al fenomeno del confinamento, per il quale non possono esistere isolati ma solo a gruppi (glueball). Quando due quark si scambiano un gluone la loro carica di colore cambia.\nLe prime evidenze sperimentali dell'esistenza dei gluoni furono trovate all'inizio degli anni '80 nell'electron-positron-collider PETRA del DESY di Amburgo, quando vennero trovate evidenze di una tripla emissione (strutture a 3 \"jet\") nelle collisioni tra un elettrone ed un protone. Mentre la presenza di 2 \"jet\" era attribuita all'emissione di una coppia quark antiquark, la terza emissione fu interpretata come l'ulteriore emissione di un gluone (immediatamente \"rivestito\" in un \"jet\") da parte di uno dei due quark.\nCarica di colore.\nNella fisica delle particelle, il colore o carica di colore \u00e8 una propriet\u00e0 dei quark e dei gluoni che \u00e8 in relazione con la loro interazione forte nel contesto della cromodinamica quantistica (QCD). Ci\u00f2 \u00e8 analogo alla nozione di carica elettrica delle particelle, ma il fatto che il gluone sia dotato di carica di colore, a differenza del fotone che \u00e8 elettricamente neutro, comporta sostanziali differenze sia formali sia sostanziali tra la QCD (quantum chromodynamics) e la QED (quantum electrodynamics), l'elettrodinamica quantistica. Il \"colore\" di quark e gluoni non ha nulla a che vedere con i colori percepiti dall'occhio umano.\nPoco dopo la proposta dell'esistenza dei quark avvenuta nel 1964, Oscar W. Greenberg avanz\u00f2 il concetto di carica di colore per spiegare come quark con caratteristiche identiche possono coesistere all'interno degli adroni e al contempo soddisfare il principio di esclusione di Pauli.\nComposizione dei gluoni.\nI gluoni hanno due componenti di carica di colore: un colore e un anti-colore. Chiamando formula_1 e formula_2 le componenti rosse, verdi e blu (\"red, green e blue\"), i gluoni base possibili dovrebbero essere nove:\nUna possibile base di gluoni \u00e8 la seguente (ottetto dei colori):\nUn'altra possibile scelta della base di gluoni \u00e8:\nQuindi vi sono in realt\u00e0 solo 8 gluoni indipendenti."}
{"id": "8718", "revid": "126257", "url": "https://it.wikipedia.org/wiki?curid=8718", "title": "Neutrone", "text": "Il neutrone \u00e8 una particella subatomica costituita da un quark up e due quark down, con carica elettrica netta pari a zero. In quanto formato da quark appartiene alla famiglia degli adroni, in particolare al gruppo dei barioni. Avendo spin semi-intero \u00e8 un fermione.\nHa massa a riposo di /c\u00b2, leggermente superiore a quella del protone, e, ad eccezione del pi\u00f9 comune isotopo dell'idrogeno (il cui nucleo atomico consiste di un singolo protone), compone i nuclei insieme al protone, con il quale si trasforma in continuazione mediante l'emissione e l'assorbimento di pioni.\nContrariamente al protone, al di fuori del nucleo il neutrone \u00e8 instabile e ha una vita media di circa 15 minuti. Il suo decadimento d\u00e0 luogo a un protone, un elettrone e un antineutrino secondo la reazione formula_1(decadimento beta); l'energia rilasciata \u00e8 Q = 0,782 \u00b1 0.013 MeV.\nStoria.\nNel 1930, in Germania, Walther Bothe e Herbert Becker osservarono che, se le particelle alfa del polonio, dotate di grande energia, incidevano su nuclei di elementi leggeri, specificatamente berillio, boro e litio, veniva prodotta una radiazione particolarmente penetrante. In un primo momento, si ritenne che potesse trattarsi di radiazione gamma, sebbene si mostrasse pi\u00f9 penetrante dei raggi gamma allora conosciuti e i dettagli dei risultati sperimentali fossero difficili da interpretare in tali termini. \nIl successivo contributo fu apportato negli anni tra il 1931 e il 1932 da Ir\u00e8ne Curie e suo marito Fr\u00e9d\u00e9ric Joliot-Curie a Parigi: essi mostrarono che questa radiazione misteriosa, se colpiva paraffina o altri composti contenenti idrogeno, ne provocava l'espulsione di protoni di alta energia. Ci\u00f2 non era del tutto in contrasto con l'ipotesi di radiazione gamma; tuttavia, un'analisi quantitativa dettagliata rendeva difficile accettare questa ipotesi. All'inizio del 1932, il fisico James Chadwick, in Inghilterra, esegu\u00ec una serie di misurazioni che mostrarono come l'ipotesi dei raggi gamma non fosse in grado di spiegare completamente i dati sperimentali. Egli ipotizz\u00f2 che la radiazione penetrante del berillio consistesse in particelle neutre dotate di massa approssimativamente uguale a quella dei protoni, la cui esistenza era stata proposta pi\u00f9 di un decennio prima, senza che fossero stati realizzati esperimenti efficaci per rivelarla.\nPropriet\u00e0.\nNeutralit\u00e0.\nLa propriet\u00e0 per eccellenza dei neutroni, che li differenzia dalle altre particelle, \u00e8 la sua carica elettrica nulla, in quanto risulta composto da due quark down e un quark up:\nLa carica elettrica nulla \u00e8 alla base della loro alta capacit\u00e0 di penetrazione e della difficolt\u00e0 di manipolazione. Inoltre sono assenti delle sorgenti naturali importanti, ulteriore motivo del ritardo della scoperta del neutrone rispetto alle altre due particelle che compongono l'atomo.\nPenetrazione.\nLe particelle cariche (come i protoni, gli elettroni e le particelle alfa) perdono energia nell'attraversare la materia, principalmente a causa delle forze elettromagnetiche che ionizzano gli atomi con cui tali particelle interagiscono. Il neutrone risente debolmente di queste forze in quanto ha carica elettrica nulla. Tuttavia il neutrone \u00e8 soggetto all'azione della forza nucleare forte, caratterizzata da un corto raggio d'azione, efficace soltanto nelle vicinanze di un nucleo. Per cui il neutrone si comporta in modo simile ad una sfera solida (probabilmente quanto di pi\u00f9 lontano esista dal neutrone sotto moltissimi altri aspetti) che impatta altri corpi solidi (i nuclei del mezzo). Un neutrone libero prosegue il suo tragitto indisturbato fino a quando non urta \"frontalmente\" con un nucleo. \nA causa della ridotta sezione trasversale dei nuclei rispetto allo spazio che li separa gli uni dagli altri, queste collisioni avvengono molto raramente e i neutroni percorrono grandi distanze prima di collidere. Distanze ancora maggiori vengono percorse prima di essere assorbiti da un nucleo, tanto maggiori quanto maggiore \u00e8 la velocit\u00e0 del neutrone: la dose assorbita da un materiale irraggiato con neutroni \u00e8 tanto maggiore e tanto pi\u00f9 concentrata in superficie quanto pi\u00f9 bassa \u00e8 la loro velocit\u00e0:\nPericolosit\u00e0.\nLa loro massa a riposo maggiore di quella di altri tipi di radiazione li rende pi\u00f9 pericolosi per i tessuti biologici una volta che abbiano interagito e pu\u00f2 dare esito nei tessuti biologici e nei materiali ordinari a rilascio secondario di raggi gamma per cattura neutronica (ad esempio con l'idrogeno risulta in un deutone e in un fotone da 2,2\u00a0MeV), a trasmutazione e talora a spallazione (per esempio l'attivazione dell'azoto-14 in carbonio-14 con rilascio di un protone o la spallazione del piombo sfruttata nei sistemi guidati da acceleratore), causando trasmutazione e per i transuranici fertilizzazione. \nIl loro fattore di pericolosit\u00e0 \"una volta assorbiti\" rispetto alle radiazioni gamma vale:\ne cio\u00e8 a seconda della loro energia passano da una pericolosit\u00e0 rispettivamente 5 volte maggiore dei fotoni se sono \"termici\" (E &lt; 10 keV) o 25 volte maggiore se sono \"veloci\" Si noti per\u00f2 che questo fattore non tiene per\u00f2 conto della precedente propriet\u00e0 di penetranza, quindi la pericolosit\u00e0 relativa di un fascio veloce rispetto ad uno termico \u00e8 in realt\u00e0 sovrastimata da questo fattore.\nEvanescenza.\nLa rivelazione indiretta dei neutroni si basa sulla trasmissione del moto ad atomi leggeri del mezzo che avviene nelle collisioni elastiche: un nucleo molto pesante acquisisce per urto elastico una piccola frazione della quantit\u00e0 di moto; invece un protone (che ha una massa approssimativamente pari a quella del neutrone) viene proiettato in avanti con una frazione significativa della velocit\u00e0 originaria del neutrone, che a sua volta rallenta. Dato che i nuclei messi in moto mediante queste collisioni sono carichi, producono ionizzazione e possono essere facilmente rilevati sperimentalmente.\nImmanovrabilit\u00e0.\nLe particelle cariche possono essere accelerate, decelerate e deflesse dal campo elettrostatico, che per\u00f2 non ha praticamente effetto sui neutroni, rendendoli manovrabili solo con campo magnetico dato il loro momento di dipolo magnetico piuttosto alto rispetto al momento di quantit\u00e0 di moto intrinseco. Il segno negativo di tale momento magnetico simula la rotazione di cariche negative in senso antiorario intorno alla direzione dello spin. L'unico mezzo per controllare i neutroni liberi \u00e8 quello di porre dei nuclei sulla loro traiettoria, in modo che i neutroni vengano rallentati, deflessi o assorbiti nella collisione. Questi sono i principali effetti regolatori nei reattori e nelle armi nucleari.\nInstabilit\u00e0.\nUn fascio pulsato e collimato di neutroni liberi decade passando fra due spettrometri a lente magnetica sistemati in modo da raccogliere l'uno i protoni l'altro gli elettroni con vita media di 880 \u00b1 1 s\nPer quanto riguarda il neutrone legato agli altri nucleoni nel nucleo, la teoria della grande unificazione prevede una vita media dell'ordine di 1031 anni (pi\u00f9 di mille di miliardi di miliardi di volte l'et\u00e0 attuale dell'universo di circa 1010 anni), simile a quella del protone.\nSviluppi.\nL'esistenza di pacchetti stabili di quattro neutroni, o tetraneutroni, \u00e8 stata ipotizzata da un gruppo guidato da Francisco-Miguel Marqu\u00e9s del CNRS Laboratory for Nuclear Physics, basandosi sulla disintegrazione di nuclei di berillio-14. La teoria corrente suppone che questi pacchetti non dovrebbero essere stabili e quindi non dovrebbero esistere."}
{"id": "8719", "revid": "6923", "url": "https://it.wikipedia.org/wiki?curid=8719", "title": "Barione", "text": "Il barione \u00e8 una particella subatomica non elementare costituita da un numero dispari (almeno 3) di quark di valenza. In quanto composti da quark i barioni appartengono alla famiglia degli adroni e prendono parte all'interazione forte. Avendo spin semintero sono fermioni.\nIl termine barione fu proposto da Abraham Pais e deriva dal greco \"\u03b2\u03b1\u03c1\u03cd\u03c2\" (\"barys\") che significa \"pesante\", trattandosi di particelle con massa maggiore rispetto a quelle fino ad allora conosciute. I barioni pi\u00f9 noti sono il protone e il neutrone, entrambi formati da tre quark, che costituiscono la maggior parte della massa visibile nell'universo e compongono il nucleo di tutti gli atomi.\nUn censimento dei barioni dell'universo indica che il 10% pu\u00f2 essere trovato dentro le galassie, dal 50 al 60% nel mezzo circumgalattico, e il restante 30 o 40% nel mezzo intergalattico tiepido-caldo (WHIM).\nAcquisizioni pi\u00f9 recenti.\nIn data 22 dicembre 2006 sono stati scoperti due nuovi barioni, chiamati \"Sigma-secondarie-b\". Uno dei nuovi barioni scoperti dall'esperimento \u00e8 formato da due quark up e da uno bottom, l'altro da due quark down e da un bottom. Le due nuove particelle subatomiche sono state individuate da un gruppo di ricerca americano coordinato da Petar Maksimovic della Scuola di arti e Scienze Krieger.\nPer un certo tempo si \u00e8 ritenuto che alcuni esperimenti mostrassero l'esistenza di pentaquark, barioni \"esotici\" costituiti da quattro quark e un antiquark (vedi paragr. successivo).\nNel 2014, nell'ambito dell'esperimento LHCb al LHC, sono state scoperte le due particelle di natura barionica Xi_b'-, Xi_b*-\nAspetti generali.\nEssendo fermioni, i barioni sono descritti dalla statistica di Fermi-Dirac, che si applica a tutte le particelle che obbediscono al principio di esclusione di Pauli.\nI quark hanno numero barionico \"B\"\u00a0=\u00a0 mentre per gli antiquark \"B\"\u00a0=\u00a0\u2212. Il termine barione solitamente si riferisce ai \"triquark\", ovvero quei barioni composti da tre quark (\"B\"\u00a0=\u00a0\u00a0+\u00a0\u00a0+\u00a0\u00a0=\u00a01). Ogni barione ha un'antiparticella formata dagli antiquark corrispondenti; per esempio, un protone \u00e8 costituito di due quark up e un quark down, mentre l'antiprotone, \u00e8 costituito di due antiquark up e un antiquark down.\nSono stati proposti barioni esotici, come il pentaquark, formato da quattro quark e un antiquark (\"B\"\u00a0=\u00a0\u00a0+\u00a0\u00a0+\u00a0\u00a0+\u00a0\u00a0\u2212\u00a0\u00a0=\u00a01), ma la loro esistenza non \u00e8 generalmente accettata. In particolare, nel 2006 e nel 2008 la comunit\u00e0 dei fisici delle particelle si esprimeva in modo predominante contro la loro esistenza. Tuttavia nel luglio 2015 l'esperimento LHCb osserv\u00f2 due risonanze compatibile con stati di pentaquark nel decadimento \u039b \u2192 J/\u03c8Kp, con una significativit\u00e0 statistica combinata di 15\u03c3.\nIn teoria, potrebbero esistere anche gli eptaquark (5 quark, 2 antiquark), i nonaquark (6 quark, 3 antiquark), ecc.\nLista dei barioni.\nQueste liste espongono tutti i barioni noti e quelli previsti teoricamente con momento angolare totale \"J\"\u00a0= 1/2 e nelle configurazioni di \"J\" = 3/2 con parit\u00e0 positiva. Le antiparticelle non sono elencate nelle tabelle, tuttavia si possono ottenere semplicemente scambiando tutti i quark con antiquark (e gli antiquark con quark), e rendendo \"Q\", \"B\", \"S\", \"C\", \"B\u2032\" di segno opposto.\nI simboli utilizzati sono: \"I\" (isospin), \"J\" (operatore momento angolare totale), \"P\" (parit\u00e0), u (quark up), d (quark down), s (quark strange), c (quark charm), b (quark bottom), \"Q\" (carica), \"B\" (numero barionico), \"S\" (stranezza), \"C\" (charm), \"B\u2032\" (bottomness).\nLe particelle con il simbolo \u2020 accanto al nome sono previste dal modello standard ma non ancora osservate. I valori segnati in rosso non sono ancora stati stabiliti tramite gli esperimenti, ma sono previsti dal modello a quark e sono coerenti con le misure.\n\"J\"\"P\" = barioni 1/2+.\n\u2020 Particella non ancora osservata.\n[a] Le masse del protone e del neutrone sono conosciute con migliore precisione in unit\u00e0 atomiche (u) che in MeV/c\u00b2, a causa del valore relativamente poco conosciuto della carica elementare. Nell'unit\u00e0 di massa atomica, la massa del protone \u00e8 1,007\u00a0276\u00a0466\u00a088(13) u mentre quella del neutrone \u00e8 1,008\u00a0664\u00a0915\u00a060(55) u.\n[b] Almeno 1035 anni. Vedi decadimento del protone.\n[c] Per i neutroni liberi; nella maggior parte dei nuclei, i neutroni sono stabili.\n[d] Il PDG riferisce la larghezza di risonanza (\u0393). Qui invece viene data la conversione \u03c4\u00a0=\u00a0\u0127/\u0393.\n[e] I valori specifici del nome non sono stati ancora decisi, ma potrebbero essere vicini a \u03a3b(5810).\n[f] Esistono alcune controversie riguardo a questi dati.\n[g] Questa \u00e8 in realt\u00e0 una misura della vita media dei barioni B che decadono in un getto (\"jet\") contenente una stessa coppia di segni \u039e\u2213l\u2213. Probabilmente la miscela (\"mix\") \u00e8 principalmente \u039eb con qualche \u039bb.\n\"J\"\"P\" = barioni 3/2 +.\n\u2020 Particella non ancora osservata.\n[h] Il PDG riporta la larghezza di risonanza (\u0393). Qui invece viene data la conversione \u03c4\u00a0=\u00a0\u0127/\u0393."}
{"id": "8720", "revid": "1318658", "url": "https://it.wikipedia.org/wiki?curid=8720", "title": "Alcani", "text": "Gli alcani sono composti organici costituiti solamente da carbonio e idrogeno (per questo motivo appartengono alla pi\u00f9 ampia classe degli idrocarburi), aventi formula bruta CnH(2n + 2). Gli alcani sono \"saturi\", cio\u00e8 contengono solo legami singoli C-C (per cui a parit\u00e0 di atomi di carbonio, possiedono il massimo numero di idrogeni possibile rispetto agli altri idrocarburi), a differenza degli alcheni (che contengono legami doppi C=C) che sono detti \"insaturi\" e degli alchini (che contengono legami tripli C\u2261C).\nGli alcani sono inoltre \"aciclici\", cio\u00e8 non contengono catene chiuse ad anello (a differenza dei cicloalcani).\nGli alcani fanno parte della classe delle paraffine, alla quale si contrapongono i cicloalcani, detti nafteni; il termine \"paraffina\" deriva dal latino \"parum affinis\", e indica la scarsa reattivit\u00e0 di tali composti chimici; gli alcani comunque reagiscono in determinate condizioni con ossigeno, cloro e altre sostanze.\nIl pi\u00f9 semplice alcano esistente \u00e8 il metano, avente formula CH4; segue l'etano, avente formula CH3-CH3.\nGli atomi di carbonio e di idrogeno negli alcani possono essere combinati in modi differenti. Il metano (CH4) ha una sola struttura possibile. Cos\u00ec anche l'etano e il propano. Invece nel caso degli alcani con un maggiore numero di atomi di carbonio possono esserci diverse disposizioni. Gli alcani come il n-butano (leggasi \"normal-butano\"), che hanno gli atomi di carbonio su una catena lineare si chiamano \"alcani lineari\" o \"alcani normali\" (\"n\"-alcani). Al contrario, gli alcani nei quali la catena si ramifica si chiamano appunto \"alcani a catena ramificata\". Le varie forme di alcani con stessa formula ma struttura differente sono isomeri. Ad esempio il n-butano e l'isobutano sono isomeri di struttura.\nUn esempio comune di miscela di alcani \u00e8 la benzina, che \u00e8 costituita da diversi alcani (contenenti in media 7-8-9 atomi di carbonio), ottenuta dalla distillazione frazionata del petrolio e dal cracking catalitico. Il cracking catalitico \u00e8 utile inoltre per ottenere benzine ad alto numero di ottano. Un'altra via per l'ottenimento della benzina \u00e8 il processo Fischer-Tropsch, a partire da miscele gassose di monossido di carbonio e idrogeno in presenza di catalizzatore. Questo metodo \u00e8 stato impiegato saltuariamente in passato, soprattutto come conseguenza di embarghi petroliferi, e non si esclude che possa tornare in uso nel caso di aumento del prezzo del petrolio.\nPrivando un alcano di un atomo di idrogeno si ottiene il corrispondente alchile.\nPropriet\u00e0.\nLe molecole degli alcani sono apolari, per cui risultano insolubili in acqua e solubili in molti solventi organici.\nNegli alcani gli atomi di carbonio sono uniti tra loro attraverso legami covalenti semplici a formare una catena aperta, lineare o ramificata, mentre gli idrogeni vanno a legarsi ad ognuno dei siti di legame degli atomi di carbonio rimasti liberi. Ogni atomo di carbonio risulta al centro di un tetraedro i cui vertici sono occupati dagli atomi cui esso \u00e8 legato; tale geometria \u00e8 quella tipica degli orbitali ibridi \"sp3\", con gli angoli di 109,5\u00ba tra i legami. Le proiezioni di Newman sono rappresentazioni grafiche della struttura molecolare molto utilizzate per evidenziare i conformeri di un alcano.\nA temperatura e pressione ambiente, gli alcani pi\u00f9 leggeri (fino a 4 atomi di carbonio) sono gassosi, mentre quelli aventi da 5 a 17 atomi di carbonio sono liquidi incolori, e infine quelli pi\u00f9 pesanti hanno l'aspetto di solido ceroso.\nAll'aumentare della massa molecolare relativa aumentano anche il punto di fusione e il punto di ebollizione. Altre propriet\u00e0 come la lunghezza del legame o l'energia di legame sono circa uguali in tutti gli alcani (rispettivamente circa 1,54\u00b10,01 \u00c5 e 85\u00b13 kcal/mol).\nGli alcani ramificati presentano punti di ebollizione pi\u00f9 bassi rispetto agli alcani lineari. Ci\u00f2 \u00e8 dovuto al fatto che in un alcano ramificato le forze di Van der Waals sono meno forti, in quanto tra gli atomi della catena intercorre una distanza lievemente maggiore. \nGli alcani, soprattutto i pi\u00f9 leggeri, vengono largamente impiegati come carburanti per via dell'elevata entalpia di combustione per unit\u00e0 di massa, della notevole inerzia chimica e dell'abbondante (ma non illimitata) disponibilit\u00e0 sulla Terra.\nNomenclatura IUPAC.\nLa nomenclatura IUPAC stabilisce le seguenti regole per la denominazione di un alcano:\nPreparazione industriale.\nLa principale fonte di approvvigionamento degli alcani pi\u00f9 leggeri \u00e8 la distillazione frazionata del petrolio grezzo e del gas naturale.\nTuttavia, al crescere del numero di atomi di carbonio, il numero di isomeri aventi propriet\u00e0 fisiche simili diventa talmente elevato da rendere pressoch\u00e9 impossibile isolare un particolare isomero con una purezza elevata da una miscela di alcani simili.\nIn tali casi, una reazione che ha relativamente ampia applicazione \u00e8 lidrogenazione degli alcheni\n RR'C=CHR\" + H2 \u2192 RR'CH-CH2R\"\nin cui \"R\" rappresenta convenzionalmente un qualsiasi alchile.\nLa reazione avviene in condizioni di temperatura e pressione relativamente blande in presenza di catalizzatori metallici quali platino, palladio o nichel.\nUn'altra reazione di utilit\u00e0 industriale \u00e8 il cracking (o \"pirolisi\"), in cui l'alcano, scaldato ad alta temperatura in assenza d'aria ed in presenza di catalizzatori, subisce decomposizione in idrogeno, alcheni ed alcani pi\u00f9 leggeri (ad esempio: benzina dal cracking dei bitumi).\nPreparazioni per sintesi.\nIn laboratorio, gli alcani possono essere preparati per\n RR'C=CHR\" + H2 \u2192 RR'CH-CH2R\"\n R-X + Zn + H+ \u2192 R-H\n 1. R-X + Mg \u2192 R-Mg-X\n 2. R-Mg-X + H2O \u2192 R-H \n 1. R-X + Li \u2192 R-Li \"(alchil-litio)\"\n 2. R-Li + CuI \u2192 R2CuLi \"(litio dialchilrame)\"\n 3. R2CuLi + R'-X \u2192 R-R' \"(R' deve essere un alchile primario)\" \n R-X + Na \u2192 R-Na\n R-Na + R-X \u2192 R-R \n 1. R-C=O + H2N-NH2 \u2192 R-C=N-NH2 (\"idrazone\")\n R' R'\n 2. R-C=N-NH2 + KOH, \"calore\" \u2192 R-CH2-R'\n R' \n R-C=O + Zn(Hg) + HCl \u2192 R-CH2-R'\n R' \n R-COO- \u2192 RH + CO2 \"pirolisi\"\n 2 R-COO- \u2192 R-R + 2 CO2 \"reazione di Kolbe\" \nReazioni tipiche.\nLa reattivit\u00e0 degli alcani \u00e8 basata sulla formazione di radicali, innescata dalla luce o dal calore. L'esempio pi\u00f9 noto \u00e8 la combustione, una reazione a catena - a volte esplosiva - in cui il calore sviluppato produce ulteriori radicali che proseguono ed amplificano la reazione stessa.\n R-H + O2 \u2192 CO2 + H2O + calore\n R-H + X2 \u2192 R-X + HX\nGli alcani sono la principale fonte industriale di alcheni utilizzati per produzioni di massa. Nelle raffinerie si opera la trasformazione degli alcani in alcheni a temperature di 400\u00a0\u00b0C in presenza di catalizzatori metallici.\nUn alcano si trasforma in un alchene per irraggiamento con luce ultravioletta ed in presenza di un accettore di idrogeno, come ad esempio un altro alchene che si riduce a sua volta in alcano.\nGrazie alla scoperta di nuovi catalizzatori \u00e8 possibile trovare trasformazioni degli alcani, anche se non sempre risultano convenienti su scala industriale. Un esempio \u00e8 la trasformazione di alcani in alcheni per mezzo di un catalizzatore metallo-organico di iridio. La trasformazione avviene a soli 200\u00a0\u00b0C anche in assenza di accettori; lo svantaggio di questo catalizzatore \u00e8 che si inquina quando l'alchene comincia a concentrarsi, per cui i prodotti devono essere allontanati a mano a mano che si formano."}
{"id": "8721", "revid": "120941376", "url": "https://it.wikipedia.org/wiki?curid=8721", "title": "Cicloalcani", "text": "I cicloalcani (o nafteni) sono composti organici monociclici saturi (cio\u00e8 che non contengono legami doppi o tripli tra atomi di carbonio) costituiti solamente da atomi di carbonio e di idrogeno (e per questo appartenenti alla pi\u00f9 ampia classe degli idrocarburi). Appartengono inoltre alla classe dei composti aliciclici (che comprende inoltre i cicloalcheni e i cicloalchini).\nI cicloalcani presentano formula bruta CnH2n.\nEsempi di cicloalcani sono il ciclobutano e il cicloesano.\nSimili agli alcani, si differenziano da questi ultimi in quanto nella loro struttura gli atomi di carbonio sono uniti a formare un anello chiuso.\nBench\u00e9 tale anello venga rappresentato per comodit\u00e0 con un poligono regolare, i cicloalcani non hanno una struttura planare (ad eccezione del ciclopropano). L'angolo di legame di 109,5\u00b0, tipico degli atomi di carbonio con ibridazione \"sp3\" fa s\u00ec che l'anello risulti piegato.\nQuando il numero di atomi di carbonio nell'anello \u00e8 3 (ciclopropano) o 4 (ciclobutano), gli atomi di carbonio sono forzati a formare legami con angoli molto piccoli, 60\u00b0 e 88\u00b0 rispettivamente, ben inferiori al valore di 109,5\u00b0 tipico della struttura tetraedrica. Questa forzatura produce una tensione (detta \"tensione d'anello\") che rende la molecola meno stabile. Un esempio estremo di molecola in tensione \u00e8 quello del cubano.\nNomenclatura IUPAC.\nLe formule utilizzate in questo esempio sono formule di struttura semplificate. Ogni vertice rappresenta un atomo di carbonio e gli atomi di idrogeno direttamente legati ad essi non sono evidenziati - con l'eccezione degli atomi dei gruppi legati ai cicli, voluta in questo caso dall'autore per evidenziare i criteri di assegnazione dei nomi.\n\u00a0cicloesano \u00a0\u00a0\u00a0\u00a0\u00a0\u00a0\u00a0 metilciclopentano \u00a0\u00a0\u00a0\u00a0\u00a0 1,2-dietilcicloesano\nIsomeria nei cicloalcani.\nNei cicloalcani, data la loro particolare struttura tridimensionale non lineare, manca la possibilit\u00e0 di avere \"rotazione libera di legami\" come ad esempio negli \"n\"-alcani. Nonostante questa maggior rigidit\u00e0, i cicloalcani possono manifestare fenomeni di isomeria e questa \u00e8 data dalla posizione dei loro sostituenti rispetto al piano orizzontale. I sostituenti possono infatti presentarsi sulla stessa faccia e saranno quindi in cis (a) oppure presentarsi su facce opposte ed essere quindi in trans (b). A differenza degli \"isomeri di struttura\" i sostituenti sono legati nello stesso ordine ma hanno disposizione tridimensionale differente. Composti con queste propriet\u00e0 sono definiti stereoisomeri.\nFonti industriali.\nLe reazioni condotte su scala maggiore sono l'addizione di idrogeno al benzene e ad altri composti aromatici sostituiti per convertirli nei corrispondenti cicloesani. Data la stabilit\u00e0 degli anelli aromatici, la reazione richiede un catalizzatore e condizioni di lavoro piuttosto drastiche. Generalmente il catalizzatore \u00e8 nichel, l'idrogeno viene mantenuto a pressioni non inferiori alle 15 atmosfere e la temperatura di reazione a non meno di 150\u00a0\u00b0C.\nPreparazioni per sintesi.\nI ciclopropani si preparano per \n R-CH=CH-R' + CH2N2 \u2192 R-CH---CH-R' \n CH2\n CH2---CH2\n Cl-CH2-CH2-CH2-Cl + Zn \u2192 \\ /\n CH2\nI cicloalcani superiori ed i sistemi policiclici possono venire preparati ricorrendo alle reazioni elettrocicliche; tra esse la pi\u00f9 comune \u00e8 la reazione di Diels-Alder tra un diene ed un alchene sostituito con gruppi elettron-attrattori (detto \"dienofilo\"). La reazione produce un cicloalchene che viene successivamente idrogenato (vedi alcheni) a cicloalcano.\nReazioni tipiche.\nI cicloalcani hanno una reattivit\u00e0 pressoch\u00e9 identica a quella degli alcani. Come questi sono infiammabili e subiscono facilmente reazioni di sostituzione radicalica catalizzate dalla luce o dal calore.\nPer via della tensione d'anello, il ciclopropano reagisce con idrogeno attraverso apertura dell'anello, trasformandosi in propano:\n CH2---CH2\n \\ / + H2 \u2192 CH3-CH2-CH3\n CH2\no con acidi alogenidrici attraverso apertura dell'anello, trasformandosi nei corrispondenti propani alogenati:\n CH2---CH2\n \\ / + HX \u2192 CH3-CH2-CH2-X\n CH2"}
{"id": "8722", "revid": "116679379", "url": "https://it.wikipedia.org/wiki?curid=8722", "title": "Statistica di Fermi-Dirac", "text": "In meccanica statistica la statistica di Fermi-Dirac, o distribuzione di Fermi-Dirac, \u00e8 una distribuzione statistica dei fermioni negli stati di energia per un sistema in equilibrio termico.\nIntrodotta da Enrico Fermi e Paul Dirac nel 1926, rappresenta, insieme alla statistica di Bose-Einstein per i bosoni, l'aggiornamento quantistico della classica distribuzione di Maxwell-Boltzmann. Nel 1927 fu applicata da Arnold Sommerfeld agli elettroni nei metalli e da allora usata estesamente per lo studio degli elettroni nei solidi, ponendosi come base dell'elettronica e della fisica dei semiconduttori e rendendo possibili scoperte come il transistor.\nSviluppo concettuale.\nSi suppongano due fermioni posti in un sistema con quattro livelli. Esistono sei possibili disposizioni di tale sistema, che sono mostrate nel diagramma sottostante. \n \u03b51 \u03b52 \u03b53 \u03b54\n A * *\n B * *\n C * *\n D * *\n E * *\n F * *\nOgnuna di queste disposizioni \u00e8 detta \"microstato\" del sistema. \u00c8 un postulato fondamentale della fisica statistica che in equilibrio termico, ognuno di questi microstati sia egualmente soggetto ai vincoli imposti dell'energia totale e del numero di particelle conosciute.\nA seconda dei valori di energia per ogni stato, pu\u00f2 essere che l'energia totale di una di queste sei combinazioni sia pari alle altre. In effetti, se si assume che le energie siano multiple secondo interi successivi (a partire da 1) di un dato valore formula_1, l'energia di ognuno dei sei microstati diventa:\nformula_2\nformula_3\nformula_4\nformula_5\nformula_6\nformula_7\nQuindi, sapendo che il sistema ha energia pari a formula_8, si pu\u00f2 concludere che gli stati formula_9 e formula_10 hanno la stessa probabilit\u00e0 di essere occupati. Si noti che se le particelle fossero distinguibili (il caso classico), i microstati sarebbero dodici e non sei.\nLa funzione di distribuzione di Fermi-Dirac.\n\u00c8 possibile ottenere da argomenti statistici (come esplicitato nel prossimo paragrafo) la forma della distribuzione di Fermi-Dirac, cio\u00e8 del numero medio di fermioni che occupano uno stato di singola particella di energia formula_1 alla temperatura formula_12. Si ottiene:\ndove:\nUna derivazione della distribuzione di Fermi-Dirac.\nConsideriamo un sistema di formula_19 fermioni, che possono occupare degli stati di\nsingola particella individuati da una collezione formula_20 di numeri quantici, a cui\n\u00e8 associata l'energia formula_21. Vogliamo determinare il \nnumero medio di occupazione dello stato formula_20, supponendo che esso dipenda solo\nda formula_21, oltre che da formula_19 e dalla temperatura formula_12.\nOtterremo questa distribuzione mediante il principio di massimo dell'entropia, cercando cio\u00e8 la distribuzione che rende massima l'espressione di Boltzmann-Gibbs dell'entropia, con i\nvincoli che il numero totale di particelle sia pari a formula_19 e l'energia totale del sistema\nsia pari a formula_27.\nL'entropia per un sistema microcanonico \u00e8 data dalla legge di Boltzmann:\ndove formula_29 \u00e8 il numero di stati microscopici che corrispondono a quella distribuzione. Supponiamo di raggruppare gli stati microscopici in gruppi, tali che il gruppo formula_30 contiene formula_31 stati di singola particella e formula_32 particelle, con formula_33, e tuttavia le energie corrispondenti siano molto vicine fra loro e a un'energia \"media\" formula_34. In queste condizioni, il numero medio di occupazione degli stati che appartengono al gruppo formula_30 \u00e8 uguale per tutti, e pari a:\nformula_36\nIl numero di modi in cui le formula_32 particelle possono essere distribuite fra i formula_31 stati \u00e8 dato dal coefficiente binomiale formula_39. Quindi il logaritmo naturale del numero totale di stati microscopici sar\u00e0 dato dalla somma di questi contributi per ogni gruppo formula_30:\ndove abbiamo utilizzato la formula di Stirling per il fattoriale:\nOtteniamo cos\u00ec \nche deve essere massimizzato con i vincoli\nQuesto \u00e8 un problema di estremo vincolato che si risolve introducendo due moltiplicatori di Lagrange formula_45 e formula_46. La soluzione \u00e8:\nRisolvendo rispetto a formula_48 si ottiene: \nche coincide con la distribuzione di Fermi se\nGas di Fermi degenere.\nNel limite di bassa temperatura (praticamente in prossimit\u00e0 dello zero assoluto), la distribuzione di Fermi-Dirac assume un andamento a \"gradino\":\ndove:\novvero la distribuzione vale 1 se formula_56 e 0 se formula_57.\nIn queste condizioni, il sistema occupa tutti e soli gli stati di singola particella con energia inferiore a un valore massimo formula_58, detto energia di Fermi. Un gas di fermioni che si trovi in questa situazione \u00e8 detto \"gas di Fermi degenere\" ed \u00e8 caratterizzato da particolari propriet\u00e0:\nLa teoria del gas di Fermi degenere \u00e8 stata studiata in particolare dal fisico tedesco Arnold Sommerfeld ed ha importanti applicazioni in diversi campi:"}
