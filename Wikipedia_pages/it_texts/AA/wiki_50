{"id": "19712", "revid": "2121638", "url": "https://it.wikipedia.org/wiki?curid=19712", "title": "Sito web", "text": "Un sito web (o sito Internet oppure detto semplicemente sito) \u00e8 un insieme di pagine web correlate, ovvero una struttura ipertestuale di documenti informativi che risiede, tramite hosting, su un server web, raggiungibile dall'utente finale attraverso un comune motore di ricerca e/o un indirizzo web tramite l'uso di browser web.\nDescrizione.\nStruttura.\nDal punto di vista dell'organizzazione o struttura dei contenuti tipicamente un sito web \u00e8 strutturato in una \"pagina principale\" (home page), che rappresenta la pagina principale di presentazione del sito e dei suoi contenuti e dalle pagine web secondarie dei contenuti, raggiungibili dai men\u00f9 e widget presenti nell'home page stessa tramite link interni (\"ancore\") al sito stesso. Quando il sito web costituisce un punto di partenza, un portone di ingresso, per raggruppare servizi o informazioni web di tipi differenti (di solito sviluppate e gestite in modo autonomo l'una dall'altra), si parla pi\u00f9 propriamente di portale web. Spesso inoltre un sito web si accoppia/accompagna ad un database sullo stesso web server per la memorizzazione strutturata di dati e informazioni. L'home page di un sito \u00e8 la pagina che si ottiene digitando il solo nome di dominio.\nPer esempio, nell'indirizzo www.w3c.org/Consortium/Offices/role.html:\nSolitamente le pagine di un sito risiedono tutte sullo stesso Web server, ossia lo spazio fisico in cui risiedono i files che compongono il sito, e la ramificazione in sottocartelle dell'indirizzo corrisponde ad una uguale ramificazione nell'hard disk dello stesso server. Ovviamente l'accesso ad un sito o alle pagine web per eventuali modifiche su contenuti e/o forma da parte degli sviluppatori \u00e8 del tutto riservato all'amministratore del sito tramite codici o chiavi di accesso.\nPer l'interpretazione del codice che compone una pagina web vengono comunemente utilizzati i browser, ovvero quei software che hanno il compito di interpretare il codice e restituirne un output grafico. Tra i browser pi\u00f9 comunemente utilizzati possiamo trovare (a titolo indicativo e non esaustivo) Mozilla Firefox, Google Chrome, Opera, Microsoft Internet Explorer, Microsoft Edge (OS Windows 10) e Safari. I file interpretati da questi software all'accesso della pagina web sono solitamente i fogli di stile (CSS) e i vari script che vengono richiamati all'accesso della pagina. Questi determinano dunque l'aspetto grafico finale restituito all'utente all'accesso della pagina.\nTipologie.\nDal punto di vista della struttura e della tecnologia utilizzata, i siti web si possono distinguere sommariamente in due tipi principali:\nA loro volta alcune agenzie web pi\u00f9 professionali tendono a volerli differenziare ancora in:\nMolto importante \u00e8 capire che lo sviluppo web su misura \u00e8 caratteristica assai complessa da elaborare e che i relativi costi di produzione possono variare di molto sulla scala economica. I siti web \"statici\" formati da pagine statiche presentano contenuti di sola ed esclusiva lettura, solitamente vengono aggiornati con una bassa frequenza e sono mantenuti da una o pi\u00f9 persone che agiscono direttamente sul codice HTML della pagina (tramite appositi editor web). Si tratta storicamente della prima generazione di siti web.\nI siti web \"dinamici\" formati da pagine web dinamiche presentano invece contenuti redatti \"dinamicamente\" (in genere grazie al collegamento con un database) e forniscono contenuti che possono variare in base a pi\u00f9 fattori. I siti web dinamici sono caratterizzati da un'alta interazione fra sito e utente; alcuni elementi che caratterizzano la dinamicit\u00e0 di un sito possono essere: l'interazione con uno o pi\u00f9 database, la visualizzazione dell'ora server, operazioni varie sul file system (tipo creazione dinamica di documenti, ecc.), il cloaking basandosi su vari parametri (tra i quali lo user agent, o il browser, o la risoluzione dell'utente), la visualizzazione o stampa o catalogazione degli indirizzi IP degli utenti, e molto altro.\nEssi possono essere scritti tramite linguaggi di scripting come ASP, PHP e molti altri linguaggi web. Particolarit\u00e0 dei siti dinamici \u00e8 che le \"pagine\" che costituiscono il sito vengono generate all'atto della chiamata da parte dell'utente (fatta eccezione per i sistemi che adottano una cache) in quanto i contenuti non sono memorizzati direttamente nel codice sorgente della pagina, bens\u00ec in sistemi di memorizzazione esterni allo stesso, come le gi\u00e0 citate basi di dati. La modifica dei contenuti, che spesso possono essere aggiornati grazie ad alcuni editor grafici (detti \"WYSIWYG\") anche senza agire direttamente sul codice, \u00e8 generalmente frequente. Un chiaro esempio di sito dinamico \u00e8 www.wikipedia.org.\nCategorie.\nI siti web vengono poi comunemente divisi in categorie per inquadrarne il settore di operativit\u00e0 o i servizi offerti:\nMolti siti sono un incrocio tra due o pi\u00f9 delle precedenti categorie. Ad esempio, un sito aziendale pu\u00f2 allo stesso tempo pubblicizzare i propri prodotti e pubblicare materiale informativo. Prende il nome di \"portale\" un sito web che ha assunto dimensioni tali da costituire un punto di partenza, una porta di ingresso ad un gruppo consistente di risorse per gli utenti del web; l'argomento del portale pu\u00f2 essere pi\u00f9 o meno generalista oppure specializzato (\"portale verticale\"). Taluni siti web presentano \"aree riservate\", ovvero sezioni accessibili solamente previo pagamento di un canone, registrazione, o assegnazione di una password.\nAccesso.\nI siti risiedono, tramite hosting, su un server web e sono accessibili all'utente \"client\" che ne inoltri richiesta di accesso tramite un web browser sul World Wide Web della rete Internet, digitando in esso il rispettivo URL o direttamente l'indirizzo IP. Le pagine di un sito web sono accessibili tramite una radice comune (detta \"nome di dominio\", per esempio \"www.kernel.org\"), seguita da una serie opzionale di \"sotto cartelle\" e dal nome della pagina. Il nome completo di ogni pagina \u00e8 detto \"indirizzo web\" o, pi\u00f9 tecnicamente, URI (o URL).\nProgettazione, realizzazione e gestione.\nLa progettazione di un sito web \u00e8 analoga a larghe linee al modello di sviluppo del software tipica dell'ingegneria del software con la definizione/pianificazione iniziale di ci\u00f2 che deve essere realizzato a livello logico (analisi/definizione delle specifiche, strutturazione dei contenuti e grafica/formattazione), seguita dalla fase implementativa e dalla fase di testing e successiva eventuale correzione delle incongruenze con le specifiche o l'usabilit\u00e0 del sito stesso. La realizzazione/gestione di un sito web fa ampio uso di tecniche e conoscenze proprie della programmazione Web o di format predefiniti direttamente a disposizione dell'utente amministratore forniti da strumenti appositi o reperibili in rete e dall'utilizzo tipicamente user friendly.\nI linguaggi.\nIl linguaggio pi\u00f9 diffuso con cui i siti web sono realizzati \u00e8 l'HTML (\"Hyper Text Markup Language\"), i suoi derivati e i CSS. In particolare l'HTML viene interpretato da particolari software chiamati web browser. Alcuni plugin per i browser, come Flash, Shockwave o applet Java, permettono la visualizzazione di contenuti animati. Per i siti web dinamici dove alcuni contenuti possono essere generati dinamicamente sul browser dell'utente, in aggiunta ai precedenti linguaggi si utilizzano linguaggi di scripting come JavaScript o Dynamic HTML, tecnologie supportate per impostazione predefinita da tutti i browser recenti (programmazione web client-side).\nPer la costruzione/realizzazione di siti web dinamici in grado invece di estrapolare dati da database, inviare email, gestire informazioni, ecc., i linguaggi di scripting pi\u00f9 diffusi sono PHP, Ruby, Python e ASP in alternativa al Java, solitamente utilizzato per applicazioni enterprise (programmazione web server-side). Per la creazione di siti internet molti webmaster utilizzano comunemente strumenti automatizzati, chiamati webeditor (es. WYSIWYG), grazie ai quali possono redigere il codice anche senza avere un'approfondita conoscenza dei linguaggi. Sempre pi\u00f9 la realizzazione e la gestione di siti web complessi e ricchi di contenuti passa attraverso l'uso di Content Management System (CMS), delle vere piattaforme web (sorta di evoluzione dei web editor) per le quali non \u00e8 richiesta alcuna conoscenza di tecniche di programmazione web ed utili anche per forum, blog e portali di e-commerce. Queste piattaforme spesso si appoggiano su piattaforme XAMPP.\nAccessibilit\u00e0.\nI siti web devono soddisfare dei requisiti di accessibilit\u00e0 che rendano i suoi contenuti fruibili a chiunque, compresi i soggetti affetti da disabilit\u00e0 psichica e fisica, definiti in regole precise denominate Web Content Accessibility Guidelines (WCAG) definite dal World Wide Web Consortium (W3C).\nFigure professionali.\nTra le figure professionali legate alla creazione dei siti web vi sono:\nNel panorama delle professionalit\u00e0 di rete si \u00e8 cercato di dare una regolamentazione basandosi sui modelli europei E-cf con la creazione da parte di IWA - entit\u00e0 di standardizzazione per le professioni Web - di una serie di figure professionali secondo criteri di competenze e conoscenze.\nVulnerabilit\u00e0 dei siti web.\nSiti dinamici.\nSebbene esistano tecniche per aumentare la sicurezza, nei siti dinamici potrebbero verificarsi:\nPerformance.\nLe cause principali per un sito web lento sono:\nPremi.\nAnnualmente e mensilmente alcune associazioni assegnano premi ai migliori siti web (per quanto riguarda il coding, il design, la creativit\u00e0, l'originalit\u00e0 eccetera).\nAspetti giuridici.\nGli aspetti giuridici relativi alla pubblicazione di documenti su un sito web sono spesso controversi, poich\u00e9 documenti siti in una determinata nazione sono resi accessibili anche da luoghi con leggi ed usi del tutto differenti, ma anche perch\u00e9 le stesse leggi delle singole nazioni seguono con fatica la continua e rapida evoluzione del Web. In linea generale i contenuti di un sito sono sottoposti alle condizioni di utilizzo del fornitore dello spazio web (\"hosting\") e alle leggi della nazione in cui esso \u00e8 situato (ad esempio leggi sul copyright, sulla pornografia, ecc.). Alcuni ordinamenti prevedono speciali adempimenti a carico dei gestori di siti web. Nei paesi germanofoni, ad esempio, \u00e8 obbligatorio inserire nel sito una dichiarazione di propriet\u00e0 e paternit\u00e0 detta \"Impressum\".\nIn Italia.\nIn Italia, il Dlgs 196/2003 (\"Legge sulla privacy\") impone ai siti che raccolgono informazioni personali degli utenti, o svolgono attivit\u00e0 di commercio elettronico, di fornire all'interessato una idonea informativa sul trattamento dei dati personali. Tuttavia, nel 2014 una ricerca di Federprivacy ha evidenziato che il 67% dei siti italiani violavano tale prescrizione, soggetta a sanzioni dai 6.000 fino ai 36.000 euro.\nL\u2019art. 2250 del Codice Civile, modificato dall\u2019art. 42, L. 88/2009 impone alle societ\u00e0 di capitali di pubblicare informazioni legali nei propri atti, nella corrispondenza, nel sito web aziendale e negli altri luoghi virtuali di comunicazione, come email e profili sui social networks. Questi dati includono: ragione sociale, sede legale, Codice Fiscale e Partita IVA, posta elettronica certificata (PEC), Ufficio del Registro dove si \u00e8 iscritti, numero Repertorio economico amministrativo (Rea), e altre ancora, in funzione dello specifico assetto societario."}
{"id": "19713", "revid": "48344", "url": "https://it.wikipedia.org/wiki?curid=19713", "title": "Sudamerica", "text": ""}
{"id": "19714", "revid": "1652635", "url": "https://it.wikipedia.org/wiki?curid=19714", "title": "Pietismo", "text": "Il pietismo \u00e8 una forma concreta con cui si volle vivere il cristianesimo di confessione protestante, sorta in polemica con il luteranesimo istituzionale per opera di Philipp Jacob Spener. Questi, nel 1670 a Francoforte, organizz\u00f2 gruppi di laici (detti \"collegia pietatis\"). Il conte Nikolaus Ludwig von Zinzendorf (1700-1760) condusse l'esperimento di una intera comunit\u00e0 retta secondo i principi del pietismo come modello di vita sociale, a Herrnhut in Slesia.\nIl pietismo si rapportava in modo critico con i dogmi imposti da gerarchie ecclesiastiche, predicando piuttosto una religiosit\u00e0 interiore strettamente individuale. Era animato e sorretto da un'esperienza mistica, con la quale gli adepti si sollevano al grado di \"ridestati\" o \"rigenerati\"; soltanto il misticismo, d'altronde, avrebbe potuto dare un senso cristiano a una condotta di vita regolata da una ascesi assai rigorosa.\nIl pietismo part\u00ec dalla convinzione, tipica del cristianesimo riformato, che il credente possa ricevere il perdono delle sue colpe (giustificazione) solo per l'intervento di una grazia esterna. Il pietismo, per\u00f2, vedeva questa giustificazione come una trasformazione interiore totale: il perdono del peccato comporterebbe una conversione totale del credente, e non soltanto un miglioramento, una correzione. L'uomo convinto di ci\u00f2 percepirebbe in un lampo, come l'apostolo Paolo sulla via di Damasco, la strada della salvezza, che \u00e8 anche la via verso l'interiorit\u00e0.\nUsando la terminologia propria dell'alchimia i pietisti insegnavano che, dal momento della sua rigenerazione, il cristiano cerca continuamente di trasformare il piombo della propria anima nel nobile oro, capace di riflettere l'infinita gloria di Dio, attraverso la via dolorosa dell'espiazione, continuamente esposta all'insidia del demonio.\nSviluppo storico.\nMovimenti di riforma anticipatori del Pietismo.\nIl pietismo \u00e8 stato influenzato da molti movimenti e dal loro sguardo critico. Il punto di partenza di essi sono la percezione di una difficolt\u00e0 nella realizzazione della fede nella vita delle chiese riformate, interrogativi sulla pratica personale di una vita cristiana e le conseguenze per la natura della chiesa, a cui in questi movimenti si cerca di dare risposta. Nell'area tedesca vi furono tra gli altri Kaspar Schwenckfeld in Slesia, i Battisti, Paracelso, Valentin Weigel, Jacob B\u00f6hme, Christian Hoburg e loro seguaci e comunit\u00e0 mistico-spiritualistiche che hanno mantenuto viva la questione del \"vero cristianesimo\" e di presentare nella chiesa l'autentico Cristo.\nJohann Arndt, in particolare con il suo testo devozionale \"Quattro libri del vero cristianesimo\", ha mediato tra la visione dei Padri della chiesa, della mistica tardomedievale di Tommaso da Kempis, Paracelso e Valentin Weigel, realizzando una sintesi di luteranesimo, mistica, alchimia e spiritualismo. Le controversie sui suoi libri devozionali di ampia diffusione mostrano che la critica era ben consapevole di registrarvi un pensiero eterodosso (rispetto al luteranesimo), ma l'impulso alla piet\u00e0 di Arndt trov\u00f2 anche un valido difensore in Johann Gerhard. Il movimento devozionale all'interno delle chiese luterane ha dunque aperto la strada al Pietismo tra i cui significativi esponenti, accanto al menzionato Johann Gerhard, vi furono Andrea Musculus, Stefano Praetorius, Filippo Nicolai, Johannes Valentinus Andreae e Theofilo Grossgebauer.\nDa non sottovalutare \u00e8 anche l'influenza che il puritanesimo inglese, attraverso la diffusione dei suoi libri di devozione e trattati teologici, ebbe sul pietismo del periodo barocco, e anche sul movimento olandese di seconda riforma del pietismo, in modo particolare nel pietismo riformato, perch\u00e9 le chiese riformate nel Sacro Romano Impero Germanico avevano un'intensa trama di rapporti con le loro chiese sorelle nei Paesi Bassi.\nPietismo riformato (1660-1780).\nCome padre del pietismo riformato si considera Theodor Undereyck (1635\u20131693). Durante i suoi studi a Utrecht fu conquistato dalla preoccupazione e piet\u00e0 della \"Nadere Reformatie\". Dal 1660 al 1668 fu parroco a M\u00fclheim an der Ruhr. Egli stabil\u00ec nella comunit\u00e0 un presbiterio e affili\u00f2 la comunit\u00e0 alla struttura sinodale di Duisburg. La sua opera comprendeva visite a domicilio, lezioni di catechismo, predicazione del catechismo, e costruzione di chiese. I suoi sermoni sottolineano l'importanza della rinascita spirituale e la ricerca della salvezza personale. Quando il conte di Daun-Falkenstein intervenne contro Undereyck negli affari della congregazione, egli lasci\u00f2 il suo precedente ambito e divenne un eccellente predicatore di corte a Kassel. Nel 1670 accett\u00f2 una chiamata a S. Martini, Brema, dove oper\u00f2 fino alla morte nel 1693, nei principi del Pietismo. Qui tenne, tra l'altro, corsi catechetici presso la sua canonica: il rafforzamento della catechesi era tra le sue maggiori preoccupazioni. Promosse l'introduzione della disciplina ecclesiastica. Undereyck seppe portare alcuni suoi simpatizzanti e discepoli ai pastori di Brema, che diffusero le preoccupazioni del pietismo nelle proprie chiese riformate di appartenenza. Alla fine del suo ministero a M\u00fclheim an der Ruhr sorsero spontaneamente, senza la partecipazione di Undereyck, incontri domestici in cui si discutevano i suoi sermoni.\nNel Basso Reno nel 1674 venne in confronto con il labadismo sulla regolarizzazione delle \"riunioni di piet\u00e0\" (conventicole), ma anche sulla loro radicalizzazione. Il pastore Samuel Nethenus, gi\u00e0 da tre anni attivo nel difendere il labadismo nel Basso Reno, fu sospeso dall'incarico essendo stati scoperti i suoi abusi. Similmente anche il pastore Reiner Copper fu rimosso dal servizio, e in seguito, si un\u00ec ai labadisti. Attraverso i suoi studenti, le idee pietistiche di Undereyck poterono affermarsi nel XVII secolo in Frisia orientale e nel Lippe-Detmold. Nel XVIII secolo visioni pietistiche erano presenti in quasi tutte le chiese riformate statali.\nCome unico teologo importante del pietismo riformato si deve menzionare Friedrich Adolf Lampe (1683\u20131729). Il pietismo ha avuto un suo sviluppo sul Basso Reno. Con Wilhelm Hoffmann (1676\u20131746) si svilupparono, a M\u00fclheim an der Ruhr come altrove, delle conventicole vicino alle chiese. Il pi\u00f9 importante collaboratore di Hoffmann fu Gerhard Tersteegen (1697\u20131769), che ha portato avanti queste riunioni dopo la morte di Hoffmann. Attraverso il suo discepolo, la sua eredit\u00e0 \u00e8 giunta nella chiesa riformata. Egli \u00e8 considerato assieme a Joachim Neander come il pi\u00f9 importante cantautore pietistico della regione della chiesa riformata. \nPietismo svizzero.\nIn Svizzera ci furono tendenze pietistiche nelle chiese statali riformate alla fine del XVII secolo. Fino al 1720 attraverso l'opera di parroci pietistici per ottenere per legge un posto nella Chiesa. Dopo che il movimento fu condannato dalla legge statale, risultando compromesso come movimento di riforma interna della Chiesa, si radicalizz\u00f2 nei primi decenni del secolo XVIII, e si and\u00f2 a costruire una comunit\u00e0 tra i laici pietistici, i \" fratelli Heimberger\" e il \"Movimento biblico di Lucerna\" nella cattolica Lucerna, quest'ultimo per\u00f2 fu perseguitato dalla legge.\nPietismo luterano (1670-1780).\nLa personalit\u00e0 centrale del pietismo luterano \u00e8 l'alsaziano Philipp Jacob Spener (1635\u20131705). \u00c8 difficile trovare un territorio nell'Impero Germanico, con il quale egli non abbia avuto a che fare. Come manifesto del pietismo luterano si considera l'opera di Spener pubblicata nel 1675 \"Pia desideria\", traducibile come \"utopia\", in cui in primo luogo deplorava lo stato della chiesa contemporanea e dei suoi membri, e in secondo luogo sviluppava un programma di riforme, consistente in: introduzione di incontri per migliorare la conoscenza della Bibbia, collaborazione dei \"laici\" nella chiesa, passaggio dalla conoscenza della fede alla vita di fede, contenimento delle polemiche confessionali, riforma degli studi teologici verso la \"praxis pietatis\", cio\u00e8 spostando il contenuto della predicazione dalla conoscenza della fede all'edificazione dell'uomo interiore.\nNel 1670 fu chiesto a Spener di tenere speciali incontri di edificazione, che Spener tenne nella sua canonica, e furono chiamati \"Collegium pietatis\" o \"Exercitium pietatis\". Da questi incontri nacque la pratica dell'ora di edificazione, ovvero di studio biblico, nella sua forma ancora oggi caratteristica del pietismo. Nel W\u00fcrttemberg e in altre aree, tali eventi sono tuttora chiamati \"ore\" (in tedesco, \"Stunden\"), e nel tedesco svizzero i loro partecipanti sono chiamati \"St\u00fcndeler\", mentre nella lingua russa nacque nel XIX secolo il termine \"\u0448\u0442\u0443\u043d\u0434\u0438\u0441\u0442\", \"Stundist\", per indicare un membro del culto. In queste conventicole il rischio di separazione era virulento. Tra le figure pi\u00f9 importanti di questo \"Collegium\" guidato da Spener vi fu Johann Jacob Sch\u00fctz, che in seguito si separ\u00f2 dalla chiesa mettendo a rischio l'accettazione di questo aspetto della riforma all'interno della chiesa luterana.\nPietismo di Halle.\nAnche il pietismo di Halle risale a Philipp Jacob Spener, che fu uno dei fondatori dell'Universit\u00e0 di Halle. Un noto studente di Spener, il teologo e pedagogo August Hermann Francke, fu nominato professore di greco e lingue orientali alla neofondata Universit\u00e0 e fu chiamato a fare il pastore a Glaucha, nella periferia di Halle. Egli \u00e8 il fondatore dell'orfanotrofio di Halle, da cui ebbero origine molteplici istituzioni pedagogiche e scientifiche con differenti ramificazioni, le Fondazioni Francke. Assieme a Carl Hildebrand von Canstein (1667\u20131719) fond\u00f2 l'Istituto biblico Canstein, la pi\u00f9 antica societ\u00e0 biblica del mondo. La \"Missione di Danimarca e Halle\", organizzazione internazionale ed ecumenica fondata da Francke, invi\u00f2 i primi missionari evangelici in India, Bartolomeo Ziegenbalg e Heinrich Pl\u00fctschau. Halle divenne il centro principale del pietismo luterano, pur accanto a molti altri centri sorti in Germania e all'estero. Cos\u00ec il pietismo di Halle durante il regno di Cristiano VI ebbe un forte influsso sulla chiesa in Danimarca, Norvegia e nei ducati di Schleswig Holstein, il suo carisma era internazionale.\nPresso l'Universit\u00e0 di Halle ci fu una controversia tra Christian Thomasius, un filosofo del primo illuminismo, e Francke, da cui il Pietismo usc\u00ec vincente. Nella controversia con Christian Wolff, Francke pot\u00e9 ottenere che questo fosse espulso dal paese. Tuttavia ai pietisti di Halle manc\u00f2 la formazione filosofica e teologica per un fruttuoso confronto accademico con l'illuminismo. Essi si concepivano come gli autentici rappresentanti dell'ortodossia luterana e in base a questa autoconvinzione si rapportavano con i loro critici provenienti dai ranghi dell'ortodossia protestante anteriore.\nPietismo nel W\u00fcrttemberg.\nCome particolarmente dominato dal Pietismo risulta il territorio del Ducato di Vestfalia, o Regno del W\u00fcrttemberg. L\u00ec all'inizio del XVII secolo prevaleva grande angoscia di una carestia che, dopo la Guerra dei Trent'anni, soprattutto dopo la battaglia di N\u00f6rdlingen del 1634, seguisse un ulteriore periodo di crisi. La lotta alla povert\u00e0 e il lavoro di ricostruzione dopo la pace di Vestfalia e nei successivi momenti di emergenza promossero la concezione luterana del lavoro quotidiano come servizio a Dio, mentre il riemergere dell'amore del piacere in ampi strati della popolazione e anche tra i nobili veniva considerato come ad esso contrario. In questa tensione interna furono lette opere devozionali puritane, che esercitarono un forte influsso sul pietismo nel W\u00fcrttemberg.\nGi\u00e0 i pietisti della prima generazione ottennero cariche ecclesiastiche di alto livello. Di grande importanza Johann Andreas Hochstetter (1637\u20131720), che fu professore di teologia a Tubinga nel 1688, prelato di Maulbronn e nel 1689 prelato di Bebenhausen. Egli ha criticato gli abusi ecclesiali e sociali e si \u00e8 pronunciato per la riforma delle lezioni di catechismo e per l'introduzione della Confermazione, che poi fu realizzato nel 1722. Suo figlio Andreas Adam Hochstetter (1668-1717) fu predicatore di corte a Stoccarda e anche professore di teologia a Tubinga. Anche nel W\u00fcrttemberg gli sforzi pietistici furono contrastati dall'ortodossia luterana, e quando alcuni studenti del Tubinger Stift (il collegio degli studenti di teologia del W\u00fcrttemberg) visitarono conventicole pietistiche, ci\u00f2 li condusse a indagare; tra gli altri, Hochstetter figlio si dichiar\u00f2 favorevole a un avvicinamento dell'ortodossia luterana e del pietismo. Fino a circa il 1730 il movimento pietista nel W\u00fcrttemberg fu in gran parte della corrente del pietismo radicale; si basava soprattutto sulle richieste di Spener, protestando contro il lusso nel vestire, il tabagismo, l'ubriachezza, la danza, le commedie teatrali, il gioco, con un'espressione radicale contro qualsiasi tipo di piacere, gioco e musica.\nLa figura pi\u00f9 influente del pietismo nel Wurttemberg fu Johann Albrecht Bengel (1687\u20131752), che con la sua teologia orientata agli studi biblici e alla storia della salvezza ha formato una gran parte dei giovani pastori del W\u00fcrttemberg. Studenti significativi furono il parroco e compositore Philipp Friedrich Hiller (1698\u20131769), il professore di teologia a Tubinga, Jeremias Friedrich Reuss (1700\u20131777), che ha formato un'intera generazione di parroci del W\u00fcrttemberg, Johann Christian Storr (1712\u20131773), che fece carriera fino ai vertici della chiesa, e Friedrich Christoph Oetinger (1702\u20131782), che raccolse molte altre tradizioni nella sua originale teologia che a sua volta fu formativa per il pietismo nel Wurttemberg. Lo stesso vale per Philipp Matth\u00e4us Hahn (1739\u20131790). Nel 1743 le conventicole pietistiche ottennero un riconoscimento giuridico da parte di un \"Rescritto generale riguardante le riunioni private dei pietisti\", in cui si diceva che esse non fomentavano alcuna visione eterodossa e separatista. Questo promosse il consolidamento del pietismo nel W\u00fcrttemberg.\nTra i laici \u00e8 da menzionare Johann Michael Hahn (1758\u20131819) come pensatore influente e fondatore delle omonime comunit\u00e0, tuttora esistenti. Allo stesso modo esistono ancora le comunit\u00e0 Pregizier, che risalgono all'opera del pastore Christian Gottlob Pregizer (1751\u20131824). Importanti padri del pietismo del Wurttemberg come Michael Hahn, Johann Albrecht Bengel e Friedrich Christoph Oetinger fecero propria la teoria della riconciliazione universale (\"apokatastasis pant\u014dn\"). All'inizio del XIX secolo ci fu un'ondata di emigrazione di pietisti verso la Bessarabia, la Crimea, la regione del Volga e il Caucaso dovuta a speculazioni escatologiche e innovazioni nel culto liturgico. Per contrastarle, si arriv\u00f2 alla fondazione delle due comunit\u00e0 pietistiche del Korntal (1819) e di Wilhelmsdorf (W\u00fcrttemberg) (1824) a cui furono concessi speciali privilegi.\nI Fratelli moravi.\nLa nascita e sviluppo della comunit\u00e0 dei fratelli moravi \u00e8 inseparabile dal suo fondatore Nikolaus Ludwig von Zinzendorf. Zinzendorf crebbe con la nonna Henriette Catharina von Gersdorff, che professava un cristianesimo interconfessionale, anche se si reputava sempre collegato con la chiesa luterana. Il suo modo di pensare ha influenzato in modo profondo Zinzendorf e attraverso di lui la comunit\u00e0 dei fratelli, cos\u00ec come la devozione di sua zia Henriette von Gersdorf, che gli ha insegnato la preghiera devozionale a Ges\u00f9 Salvatore. All'et\u00e0 di dieci anni Zinzendorf usc\u00ec dall'ambito educativo di Halle e, anche se tirato su negli insegnamenti del pietismo di Halle, mantenne le distanze dalle devozioni ivi praticate. Studi\u00f2 legge a Wittenberg, e in questo periodo la sua fede fu in equilibrio tra ortodossia luterana e pietismo di Halle. Nel 1722 consent\u00ec ai rifugiati evangelici provenienti dalla Moravia d'insediarsi nella sua tenuta in Lusazia. Essi erano discendenti degli antichi Fratelli boemi, che erano quasi completamente scomparsi durante la guerra dei trent'anni. In seguito accolse anche discepoli di Schwenckfeld dalla Slesia, Pietisti, Separatisti, Luterani e Riformati. Dal 1724 questo insediamento fu chiamato Herrnhut. Qui, a partire dai coloni con le loro diverse tradizioni, si riusc\u00ec a creare una comunit\u00e0 ecclesiale completamente nuova. Ritenendo di aver ripristinato l'antica Unit\u00e0 dei fratelli boemi, gli fu possibile rimanere nel campo del luteranesimo. A Herrnhut la vita religiosa e liturgica fior\u00ec con grande variet\u00e0 di forme, e Herrnhut divenne il punto di partenza di una intensa diaspora verso tutto l'Impero Germanico, i Paesi Bassi e la Svizzera. Nel giro di pochi anni si svilupp\u00f2 una rete di circoli di amici e comunit\u00e0 figlie. Herrnhut divenne cos\u00ec centro missionario, mentre nei territori di missione si andavano costituendo proprie chiese. \nPietismo tardo (1780-1820).\nIl pietismo di questo periodo viene spesso considerato unitariamente al pietismo del periodo barocco, ma se ne differenzia in quanto \u00e8 consapevole in modo del tutto diverso della sua opposizione all'illuminismo, essendo influenzato dallo \"Sturm und Drang\" e dal romanticismo. Ancora pi\u00f9 forte che nel primo pietismo \u00e8 l'enfasi sulla individualit\u00e0 e il sentimentalismo. I revivalisti si raccolsero soprattutto nella Societ\u00e0 cristiana tedesca e nella Comunit\u00e0 dei fratelli moravi con la sua diaspora. Il pietismo di questo periodo \u00e8 molto influenzato da alcuni pensatori, anche se non sempre possono essere definiti pietisti: Johann Kaspar Lavater, Johann Friedrich Oberlin, Johann Heinrich Jung-Stilling e Matthias Claudius.\nAlcuni inviati moravi visitarono i circoli dei risvegliati e si rafforzarono nella loro fede, ma fecero ci\u00f2 soltanto quando il clero locale della chiesa di Stato ne fosse stato informato o anzi lo supportava. I risvegliati hanno anche contribuito all'emergere di organizzazioni missionarie e societ\u00e0 bibliche. La societ\u00e0 cristiana tedesca a Basilea raggruppava anche circoli di risvegliati. Loro fondatore e patrono fu Johann August Urlsperger, che volle confrontarsi con l'Illuminismo e Neologia. Pur senza averlo come proprio obiettivo, fin\u00ec con il costruire una rete di persone di uguale sentire: dentro e fuori la Germania furono fondate numerose societ\u00e0 filiali in cui le differenze confessionali avevano scarso peso. Fu fondata una societ\u00e0 che vendeva letteratura edificante. Nel 1804 fu costituita la Societ\u00e0 Biblica di Basilea e nel 1815 la Missione di Basilea ad opera di Christian Friedrich Spittler. Forti impulsi in tal senso giunsero dall'Inghilterra. Ai movimenti di risveglio successivi al 1815 contribuirono molti fattori. In gran parte essi continuarono l'opera dei fratelli moravi, e la societ\u00e0 cristiana e le loro comunit\u00e0 figlie furono supportate da questi ambienti."}
{"id": "19715", "revid": "481349", "url": "https://it.wikipedia.org/wiki?curid=19715", "title": "LZ 129 Hindenburg", "text": "LZ 129 \"Hindenburg\" era il nome di un dirigibile Zeppelin tedesco. Chiamato cos\u00ec in onore del secondo presidente della Repubblica di Weimar, Paul von Hindenburg, \u00e8 stato il pi\u00f9 grande oggetto volante mai costruito.\nStoria.\nSviluppo.\nAveva una struttura innovativa, interamente in alluminio: 245 m di lunghezza (24 m in meno del Titanic) e 46,8 m di diametro; conteneva 211.890 m\u00b3 di gas divisi in 16 scomparti, con una spinta utile di 112 tonnellate, ed era spinto da quattro motori da 1200 CV (890\u00a0kW), che gli consentivano una velocit\u00e0 massima di 135\u00a0km/h. Poteva portare 72 passeggeri (50 nei voli transatlantici) e aveva un equipaggio di 61 uomini. Per motivi aerodinamici, i passeggeri erano alloggiati all'interno del corpo del dirigibile, invece che nelle gondole. Il rivestimento era in cotone, impregnato con ossido di ferro e acetato butirrato di cellulosa, miscelati con polvere di alluminio.\nCostruito dalla Luftschiffbau Zeppelin GmbH nel 1935 al costo di 500.000\u00a3 (in parte finanziato da Adolf Hitler), fece il suo primo volo nel marzo del 1936 e complet\u00f2 una doppia traversata atlantica, nel tempo record di 5 giorni, 19 ore e 51 minuti, nel luglio dello stesso anno. L\"'Hindenburg\" era stato pensato per essere riempito con elio, ma un embargo militare statunitense su questa sostanza costrinse i tedeschi a utilizzare l'altamente infiammabile idrogeno. Conoscendo i rischi che l'idrogeno comportava, gli ingegneri impiegarono diverse misure di sicurezza per evitare che l'idrogeno causasse incendi in caso di perdite e realizzarono il rivestimento dell'aeronave in modo da prevenire le scintille elettriche che potessero causare il fuoco.\nIl disastro.\nIl 6 maggio 1937, alle 19:25, l'Hindenburg prese fuoco e venne completamente distrutto, nel giro di circa mezzo minuto, mentre cercava di attraccare al pilone di ormeggio della Stazione Aeronavale di Lakehurst, New Jersey. Nel disastro, diventato famoso, morirono 35 delle 97 persone a bordo (13 passeggeri e 22 membri dell'equipaggio, mentre la trentaseiesima vittima fu un membro dell'equipaggio di terra): 16 membri dell'equipaggio e 10 passeggeri morirono nello schianto o nell'incendio (la maggior parte delle vittime mor\u00ec carbonizzata, mentre alcune trovarono la morte saltando dal dirigibile quando si trovava ad un'altezza eccessiva, oppure in seguito all'inalazione del fumo o a causa della caduta di rottami), mentre altri 6 membri dell'equipaggio, 3 passeggeri e un membro dell'equipaggio di terra morirono nei giorni seguenti, principalmente a causa delle ustioni riportate.\nIl disastro \u00e8 ricordato a causa della sua straordinaria copertura da parte di cinegiornali e fotografi e della testimonianza radiotrasmessa dal campo d'atterraggio dall'annunciatore Herbert Morrison. Le parole di Morrison non vennero trasmesse se non il giorno dopo, ma rimasero celebri le parole pronunciate al momento dell'impatto: \"Oh, the humanity!\". Parti del suo racconto vennero in seguito sovrapposte alle sequenze del cinegiornale (dando la scorretta impressione, ad alcuni spettatori moderni abituati alla televisione dal vivo, che le parole e le immagini fossero sempre state assieme).\nC'erano stati diversi incidenti con altre aeronavi (nessuna delle quali della Zeppelin) prima dell'incendio dell\"'Hindenburg\", principalmente a causa del cattivo tempo. Comunque, gli Zeppelin avevano accumulato un record impressionante in fatto di sicurezza. Ad esempio, il Graf Zeppelin aveva volato tranquillamente per pi\u00f9 di un milione e mezzo di chilometri, comprendenti la prima circumnavigazione completa del globo. La Luftschiffbau Zeppelin era molto orgogliosa del fatto che nessun passeggero si fosse mai fatto un graffio sulle sue aeronavi.\nL'incidente dell\"'Hindenburg\", tuttavia, cambi\u00f2 tutto. La fiducia del pubblico nelle aeronavi venne mandata completamente in frantumi dalle spettacolari sequenze cinematografiche e dalle registrazioni sonore della scena. A causa del clamore sollevato da questa vicenda, i trasporti con gli Zeppelin giunsero immediatamente al capolinea. L'evento segn\u00f2 la fine dell'epoca del trasporto passeggeri su gigantesche aeronavi rigide.\nIl numero delle vittime.\nLa posizione occupata da passeggeri e membri dell'equipaggio al momento dell'inizio dell'incendio fece una grande differenza infatti la maggior parte delle persone che si trovavano nelle immediate vicinanze di una via d'uscita (un portello o una finestra per saltare a terra) sopravvisse, mentre la quasi totalit\u00e0 di quanti si trovavano all'interno dell'involucro, senza una via di fuga immediata, rimase uccisa.\nNella prua del dirigibile si trovavano dodici membri dell'equipaggio: quattro sulla piattaforma d'ormeggio nell'estremit\u00e0 dell'ogiva, due (i pi\u00f9 a poppa) in corrispondenza di due portelli a met\u00e0 strada tra l'estrema prua e la gondola di comando, e sei sulle scale che portavano verso la piattaforma d'ormeggio. Subito dopo l'esplosione, le fiamme, incendiando tutte le celle d'idrogeno (l'ultima delle quali era situata subito a poppavia della piattaforma d'ormeggio), avvolsero immediatamente la piattaforma d'ormeggio. Il resto della prua, che prese fuoco solo in un secondo momento, rimase impennato in aria per circa mezzo minuto, venendo progressivamente divorato dalle fiamme, e la maggior parte degli occupanti, per non essere raggiunti dal fuoco, dovettero saltare da un'altezza ancora eccessiva. I superstiti furono solo tre, ovvero quelli pi\u00f9 a poppavia: i due uomini situati a met\u00e0 strada tra la gondola di comando e l'estrema prua, che poterono saltare a terra da un'altezza non eccessiva e fuggire pressoch\u00e9 illesi, e uno degli uomini sulle scale che portavano a prua, che attese che il dirigibile toccasse terra e riport\u00f2 ustioni serie, ma non mortali. Altri cinque uomini rimasero uccisi per essersi lanciati da un'altezza ancora troppo elevata, mentre quattro (tra cui tre degli occupanti della piattaforma d'ormeggio) sopravvissero all'incendio, ma morirono entro 10-15 ore per le gravissime ustioni riportate.\nAll'estrema poppa, nella deriva inferiore del timone di coda o nelle sue immediate vicinanze, si trovavano quattro membri dell'equipaggio. Nonostante l'estrema vicinanza al punto di origine dell'incendio, tutti e quattro gli occupanti della deriva si misero in salvo riportando solo ferite non gravi: la deriva, infatti, non fu incendiata immediatamente e giunse a terra quasi subito, permettendo ai suoi occupanti di saltare al suolo e sfuggire alle fiamme.\nOltre all'estrema prua, la zona del dirigibile ove si registr\u00f2 il pi\u00f9 elevato numero di vittime fu la zona centrale dell'involucro, ov'erano situate il locale macchina e la centrale elettrica. In tale area, all'interno dell'involucro, si trovavano sette membri dell'equipaggio: due nel locale macchina, due nella centrale elettrica, uno nella passerella interna che collegava il locale macchina alla gondola del motore n. 3 (al centro a dritta), uno sulla passerella di chiglia, poco a poppavia del locale macchina, e uno anch'esso sulla passerella di chiglia ma pi\u00f9 a poppa, in corrispondenza della passerella che univa le gondole dei motori 1 (a poppa a dritta) e 2 (a poppa a sinistra). Tale area prese fuoco poco dopo l'inizio dell'incendio, e collass\u00f2 su s\u00e9 stessa, rientrando per una lunghezza di una quindicina di metri, poco dopo che la zona poppiera ebbe toccato terra. Sei dei sette uomini che si trovavano in tale zona perirono nell'incendio, mentre il settimo, il capoelettricista Philipp Lenz, sopravvisse, pur seriamente ustionato, perch\u00e9 rimase bloccato nella centrale elettrica, che, essendo pressurizzata e isolata da un rivestimento di alluminio per evitare contatti dell'elettricit\u00e0 con l'idrogeno, resistette in mezzo alle fiamme.\nGli occupanti di tre delle quattro gondole dei motori (quattro uomini nella gondola 3, al centro a dritta, tre nella gondola 4, al centro a sinistra, e due nella gondola 2, a poppa a sinistra) sopravvissero all'incendio, potendo saltare a terra dalle rispettive gondole e allontanarsi dal dirigibile in fiamme. I motoristi delle gondole 2 e 4 scamparono con ferite e ustioni di varia gravit\u00e0, anche piuttosto serie, mentre gli occupanti della gondola 3 rimasero illesi o riportarono ferite minori. I due motoristi addetti alla gondola 1, a poppa dritta, rimasero invece uccisi, in quanto la struttura in fiamme del dirigibile seppell\u00ec la gondola prima che si potesse tentare la fuga.\nI dodici uomini che si trovavano nella gondola di comando e i due che erano nella sala radio (sopra e subito a poppavia della gondola di comando) sopravvissero tutti all'incendio iniziale. Alcuni degli occupanti, dopo essere saltati a terra, poterono allontanarsi senza incontrare ostacoli, mentre diversi altri rimasero temporaneamente intrappolati quando un pezzo dell'involucro in fiamme e altri rottami crollarono tutt'intorno alla gondola, dovendo poi farsi strada tra i rottami. Otto dei quattordici uomini uscirono illesi o lievemente feriti dal disastro, mentre altri quattro rimasero seriamente ustionati (tra cui, in maniera particolarmente grave, il comandante Max Pruss) e due decedettero per le ferite riportate (il capitano Ernst August Lehmann, per le ustioni riportate, e il capo ufficiale radio Willy Speck, per le ustioni e una grave ferita alla testa).\nTutti i passeggeri, e diversi membri dell'equipaggio (principalmente steward e cuochi), si trovavano nel ponte A e nel sottostante ponte B, nei quali erano situati tutti i locali passeggeri (sale e cabine) nonch\u00e9 le cucine, le mense e i servizi. Per le persone che si vennero a trovare in tali aree una forte differenza fu costituita dal trovarsi sul lato di dritta o su quello di sinistra. Nell'adagiarsi al suolo, infatti, l'\"Hindenburg\" sband\u00f2 leggermente sul lato di dritta, cos\u00ec che, quando la struttura in fiamme inizi\u00f2 a collassare, i rottami crollarono sul terreno antistante le finestre del lato di dritta, i cui occupanti dovettero cos\u00ec farsi strada tra i rottami in fiamme, che continuavano a cadere, mentre tale problema non si verific\u00f2 sul lato sinistro. Le sale passeggeri del lato sinistro, inoltre, rimasero per alcuni minuti relativamente intatte prima che le fiamme le distruggessero, con il ponte A a un'altezza sufficiente per saltare al suolo in sicurezza (4-6 metri) e il ponte B sufficientemente basso perch\u00e9 diversi soccorritori potessero arrampicarvisi e risalire le scale per soccorrere gli ultimi passeggeri rimasti sul lato sinistro del ponte A. La porta che conduceva verso dritta, invece, rimase bloccata in seguito all'impatto con il suolo, impedendo qualsiasi tentativo di soccorso in tale direzione. Inoltre, il vento spinse le fiamme e il fumo verso dritta.\nSul ponte A, ov'erano situate le due sale da pranzo (ai lati) e le cabine (al centro) si trovavano in tutto 31 passeggeri e 7 membri dell'equipaggio. 15 passeggeri erano nella sala da pranzo di dritta, altri 15 passeggeri e 7 membri dell'equipaggio erano nella sala da pranzo di sinistra e un altro passeggero si trovava nel corridoio della zona sinistra delle cabine. Quest'ultimo sopravvisse illeso, scendendo nel sottostante ponte B e saltando a terra da un'apertura sul lato sinistro. Dei quindici passeggeri che si trovavano sul lato di dritta, sei non sopravvissero (almeno due di essi saltarono a terra senza problemi, ma rimasero poi intrappolati e uccisi in conseguenza della caduta dei rottami in fiamme). Un settimo passeggero usc\u00ec vivo dal relitto, ma mor\u00ec per le ferite riportate (sebbene non per ustioni), mentre altri cinque riportarono ustioni di varia gravit\u00e0 (uno dei quali in maniera gravissima, che richiese diversi mesi di cura) e solo tre scamparono con ferite lievi. Tutte le 22 persone che si trovavano nella sala da pranzo di sinistra sopravvissero, almeno inizialmente, al disastro: la quasi totalit\u00e0 ebbe infatti il tempo di saltare a terra e allontanarsi dal relitto, mentre gli ultimi passeggeri vennero condotti fuori dalla sala dai soccorritori frattanto arrivati. 16 delle 19 persone che saltarono (tutti i 7 membri dell'equipaggio e 6 passeggeri) si misero in salvo illese o con lievi ferite (soprattutto slogature e storte, piuttosto che ustioni), mentre altre tre, tra le ultime a gettarsi, riportarono ustioni di maggiore gravit\u00e0. Altri sei passeggeri, soprattutto tra i pi\u00f9 anziani, rimasero bloccati all'interno della sala da pranzo ma poterono essere tutti portati in salvo da soccorritori accorsi risalendo le scale del ponte B. Tre di questi ultimi superstiti, tuttavia, subirono ustioni di maggiore gravit\u00e0, che causarono la morte di due di essi.\nSei membri dell'equipaggio e altrettanti passeggeri si trovavano in diverse zone del ponte B, che era diviso in due zone: una, risalente alla costruzione, ove si trovavano le cucine, le mense ufficiali ed equipaggio, i servizi igienici, il bar, l'ufficio del commissario di bordo e la sala fumatori, e una, spostata sulla dritta a poppavia della prima zona, ricavata pi\u00f9 di recente, e interamente occupata da cabine. Nella prima zona si trovavano cinque membri dell'equipaggio e due passeggeri: quattro membri dell'equipaggio erano sul lato sinistro (uno nella mensa equipaggio, uno nelle cucine, uno nell'atrio antistante le cucine e uno nella mensa ufficiali) e uno, il barista Max Schulze, su quello di dritta (nel bar o nella sala fumatori). I due passeggeri erano anch'essi sul lato di dritta, nel corridoio che portava alle cabine della seconda zona. Tre dei quattro uomini che si trovavano nei locali di sinistra, cos\u00ec come uno dei due passeggeri a dritta, saltarono a terra da varie aperture pressoch\u00e9 illesi (tra di essi il ragazzo di cabina Werner Franz, che fu salvato dalla cascata d'acqua proveniente da una cisterna squarciata, che lo svegli\u00f2 dopo che era svenuto e che lo preserv\u00f2 dalle fiamme), mentre Schulze e il radiotelegrafista Franz Eichelmann, scomparso subito dopo aver dato l'allarme agli altri uomini sulla sinistra, rimasero uccisi. Il secondo passeggero, John Pannes, perse la vita dopo essersi diretto nella seconda zona alla ricerca della moglie Emma. Nessuno degli occupanti dell'area cabine del ponte B, tre passeggeri e un membro dell'equipaggio (oltre a John Pannes), usc\u00ec vivo dal relitto dell'\"Hindenburg\".\nLe perdite umane non si limitarono tuttavia a passeggeri ed equipaggio del dirigibile. La coda dell'aeronave, infatti, precipit\u00f2 a terra in fiamme pochi secondi dopo l'inizio dell'incendio, travolgendo diversi membri della squadra di terra addetti ai cavi d'ormeggio calati dalla zona poppiera, che non fecero in tempo ad allontanarsi. La maggior parte di tali uomini riusc\u00ec a liberarsi dai rottami senza riportare ferite gravi, ma tre rimasero ustionati pi\u00f9 seriamente, e Allen Hagaman, un negoziante locale assunto quale membro civile dell'equipaggio di terra, mor\u00ec per le gravissime ustioni riportate.\nTeorie sulle cause del disastro.\nQuestioni e controversie circondano l'incidente ancor oggi. Ci sono due punti principali di contesa:\nAll'epoca il sabotaggio veniva spesso avanzato come causa dell'incendio, in particolare da Hugo Eckener, ex capo della Luftschiffbau Zeppelin e \"grande vecchio\" delle aeronavi tedesche. Gli Zeppelin erano largamente visti come simboli della Germania e del potere nazista. Come tali, erano un bersaglio invitante per gli oppositori del regime. Comunque, nessuna prova evidente a supporto di questa teoria venne mai prodotta alle audizioni formali su questa questione. Anche se le prove non sono affatto conclusive, si pu\u00f2 dare un certo sostegno alla teoria alternativa che l'incendio scoppi\u00f2 a causa di una scintilla causata dall'accumulo di elettricit\u00e0 statica. I sostenitori della \"scintilla statica\" fanno il seguente ragionamento:\nL'involucro dell'aeronave non era costruito in modo da permettere alla sua carica di distribuirsi uniformemente, ed era separato dall'intelaiatura in alluminio da funi isolanti in rami\u00e8, una fibra vegetale. Il dirigibile pass\u00f2 attraverso un fronte di aria umida. Il pilone di approdo era bagnato e quindi conduttivo.\nQuando l'aeronave si mosse attraverso l'aria umida, l'involucro si caric\u00f2. Quando il pilone bagnato si connesse alla struttura di alluminio lo mise a terra. La messa a terra della struttura provoc\u00f2 una scarica elettrica che and\u00f2 dall'involucro all'intelaiatura in alluminio. I testimoni riportarono di aver visto un bagliore simile a un \"fuoco di sant'Elmo\".\nLa controversia sul rapido diffondersi delle fiamme cerca per lo pi\u00f9 di capire se incolpare principalmente l'uso dell'idrogeno o la copertura infiammabile usata per la parte esterna del tessuto che costituiva l'involucro.\nI sostenitori della teoria del \"tessuto infiammabile\" asseriscono che la copertura estremamente infiammabile in ossido di ferro e acetato butirrato di cellulosa impregnato di alluminio pu\u00f2 aver preso fuoco a causa della statica atmosferica, producendo una falla attraverso la quale l'idrogeno sarebbe fuoriuscito. Dopo il disastro gli ingegneri della compagnia degli Zeppelin determinarono che questo tipo di materiale, usato solo sull'\"Hindenburg\", era pi\u00f9 infiammabile di quello usato per l'involucro delle aeronavi precedenti. L'acetato butirrato di cellulosa \u00e8 ovviamente infiammabile, ma l'ossido di ferro incrementa l'infiammabilit\u00e0 della polvere di alluminio. Infatti l'ossido di ferro e l'alluminio possono essere usati come componenti per il carburante solido dei razzi. L'idrogeno brucerebbe senza fiamma (emettendo luce nello spettro ultravioletto) e quindi le fiamme visibili (vedi foto a lato) non potrebbero, secondo i sostenitori di tale teoria, essere state causate da quest'ultimo. Inoltre, le riprese cinematografiche mostrano l'incendio propagarsi anche verso il basso, mentre l'idrogeno, essendo meno denso dell'aria, brucia verso l'alto (ma \u00e8 in realt\u00e0 da notare come le fiamme che distrussero l'Hindenburg bruciarono verso l'alto, e le parti inferiori dell'aeronave presero fuoco per ultime, quando ormai l'incendio aveva raggiunto proporzioni tali da estendersi ovunque). Alcuni hanno speculato sul fatto che il governo tedesco diede la colpa all'idrogeno, allo scopo di mettere in cattiva luce l'embargo statunitense sull'elio, di cui gli Stati Uniti erano l'unico produttore. In aggiunta, l'idrogeno, normalmente inodore, sull'\"Hindenburg\" era \"aromatizzato\" con l'essenza di aglio, in modo da poter individuare eventuali perdite, e nessuno riport\u00f2 alcun odore di aglio durante il volo o durante la fase di atterraggio precedente al disastro.\nGli oppositori della teoria del \"tessuto infiammabile\" sostengono che questa \u00e8 un'analisi sviluppata di recente allo scopo di deviare la preoccupazione dell'opinione pubblica sulla sicurezza dell'idrogeno. Secondo essi, la teoria del \"tessuto infiammabile\" non riesce a rendere conto di molti fatti importanti di questo caso. In particolare, nei pochi secondi che seguirono l'esplosione iniziale, una enorme lingua di fuoco corse lungo tutto il dirigibile sino all'estrema prua, risalendo (e incendiando) tutte le celle di idrogeno situate lungo la passerella assiale, mentre il resto della zona prodiera, dove non vi era idrogeno, prese fuoco solo in un secondo momento. Si pu\u00f2 inoltre notare, nei filmati che mostrano il disastro, come in diverse zone, al centro e nella prua del dirigibile, l'involucro prenda fuoco e bruci solo quando completamente avvolto dalle fiamme generate dall'idrogeno al suo interno.\nNegli ultimi anni \u00e8 stata pubblicata un'altra teoria riguardo al disastro: l'Hindenburg viaggiava con diverse ore di ritardo e quando arriv\u00f2 a destinazione il tempo atmosferico non era dei migliori; questi due fattori fecero s\u00ec che il capitano, ormai esausto, ordinasse un'improvvisa virata prima a destra poi a sinistra per permettere l'allineamento del dirigibile col vento e favorirne l'attracco, senza aspettare che le condizioni meteorologiche migliorassero.\nQueste due violente virate provocarono la rottura di uno dei tanti cavi elettrici che passavano all'interno dell'Hindenburg, andando a frustare le cisterne dell'idrogeno e permettendo la fuoriuscita del gas che, a contatto con l'elettricit\u00e0, cominci\u00f2 a bruciare senza fiamma (tipico dell'idrogeno). Alcuni testimoni hanno raccontato di aver visto, pochi secondi prima dell'incendio, una luce sulla parte posteriore del mezzo (idrogeno che cominciava a bruciare) e successivamente le fiamme causate dal contatto del gas con il rivestimento esterno del dirigibile. Coloro che formularono questa ipotesi andranno a scoprire poco dopo che l'Hindenburg non era stato progettato per effettuare virate strette e che si era raccomandato all'equipaggio di guida di effettuare manovre piuttosto ampie in fase d'attracco e di volo."}
{"id": "19717", "revid": "510847", "url": "https://it.wikipedia.org/wiki?curid=19717", "title": "Monade", "text": "La parola monade deriva dal greco \u03bc\u03bf\u03bd\u03ac\u03c2 \"monas\" (a sua volta derivante da \u03bc\u03cc\u03bd\u03bf\u03c2 \"monos\" che significa \"uno\", \"singolo\", \"unico\") e ha assunto differenti significati a seconda dei contesti in cui \u00e8 stata utilizzata.\nFilosofia.\nFilosofia classica e medievale.\nIl termine, nel senso di \"ultima unit\u00e0 indivisibile\", comparve molto presto nella storia della filosofia greca. \nIn generale si pu\u00f2 affermare che, mentre il termine atomo sia nel suo significato fisico che in quello metafisico implica solo un aspetto corporale, o materiale, la monade, di regola, implica sempre qualcosa di incorporeo, spirituale, o, al limite, vitale.\nLeibniz.\nIl termine \"monade\" \u00e8 generalmente legato alla filosofia di Gottfried Leibniz, nella quale la dottrina del monadismo occupa una posizione di primaria importanza. Per capire la sua dottrina relativa a questo argomento, \u00e8 necessario ricordare che Leibniz era stato spinto a tentare di definire questa materia da un duplice motivo: desiderava riconciliare la dottrina degli atomisti con la teoria scolastica della materia e della forma, evitando \nEgli sperava di raggiungere questi obiettivi per il tramite della dottrina delle monadi, definendo la sostanza in termini di azione indipendente.\nGli atomisti, pur sostenendo l'esistenza di una molteplicit\u00e0 di sostanze minute, erano giunti ad un rifiuto materialistico dell'esistenza degli spiriti e delle forze spirituali. Gli scolastici, al contrario, avevano rigettato questo materialismo atomistico, ma, cos\u00ec facendo, sembrava che essi rappresentassero il principale ostacolo al pensiero scientifico moderno. Leibniz intendeva trovare un sistema per riconciliare gli atomisti con gli scolastici: per giungere a questa riconciliazione, sostenne che tutte le sostanze sono composte di particelle minute in parte materiali ed in parte immateriali. Cos\u00ec immaginava che il contrasto tra il materialismo atomistico e lo spiritualismo scolastico potesse risolversi riconoscendo la dottrina per cui tutte le differenze tra sostanze ed entit\u00e0 materiali sono semplici variazioni di grado di spiritualit\u00e0 (coscienza), che contribuiscono a comporre il quadro unitario di un'armonia prestabilita.\nLe monadi sono, per Leibniz, sostanze puntiformi, se per \"sostanza\" intendiamo un 'centro di forza'. Esse non possono avere inizio o fine nel tempo se non tramite creazione o annichilazione. Hanno un'attivit\u00e0 interna, ma non possono essere fisicamente influenzate da elementi esterni. In questo senso sono indipendenti. Inoltre, ogni monade \u00e8 unica; ovvero, non ci sono due monadi uguali tra loro. Allo stesso tempo le monadi devono avere altre caratteristiche; \u00abAltrimenti\u00bb, affermava Leibniz (\"Monadologia\", n. 8), \u00abnon sarebbero anche delle entit\u00e0\u00bb. Ci deve, dunque, essere in ogni monade il potere di rappresentazione, mediante il quale essa riflette ogni altra monade in maniera tale che un occhio possa, guardando in una monade, osservarvi l'universo intero l\u00ec rispecchiato.\nQuesto potere di rappresentazione \u00e8 diverso in ogni monade. Nelle sostanze di grado pi\u00f9 basso esso \u00e8 inconscio, mentre in quelle di grado pi\u00f9 alto esso \u00e8 completamente consapevole. Possiamo, infatti, distinguere in ogni monade una zona di rappresentazione oscura ed una zona di rappresentazione chiara. Nella monade del granello di polvere, per esempio, la zona di rappresentazione chiara \u00e8 molto limitata, non manifestando la monade altra attivit\u00e0 che quella dell'attrazione e della repulsione. Nella monade dell'anima umana, invece, la regione di rappresentazione chiara \u00e8 al suo massimo, essendo questo genere di monade, la \"monade dominante\", caratterizzata dal potere di pensiero intellettuale e autocosciente. Questo tipo di rappresentazione, altrimenti detta \"Appercezione\", \u00e8 infatti tipica di Dio. Tra questi due estremi, tutte le monadi, minerali, vegetali, ed animali, si differenziano dalla monade di genere inferiore per il possesso di una pi\u00f9 grande area di rappresentazione chiara. Pertanto, in ogni monade \u00e8 presente un elemento materiale (la regione di rappresentazione oscura) ed un elemento immateriale (l'area di rappresentazione chiara).\nDai tempi di Leibniz il termine monade viene usato dai vari filosofi per designare centri di forza indivisibili, ma, come regola, queste unit\u00e0 non hanno il potere di rappresentazione o percezione, che sono la caratteristica della monade di Leibniz. Si deve fare eccezione nel caso di Renouvier che, nel suo \"Nouvelle monadologie\", insegnava che la monade non ha solo attivit\u00e0 interna ma anche il potere di percezione.\nGnosticismo.\nIn certe frange dello Gnosticismo, specialmente quelle ispirate dal monismo, la \"Monade\" era una entit\u00e0 superiore che cre\u00f2 d\u00e8i minori o \"emanazioni primordiali\". Questa visione, secondo Sant'Ippolito di Roma, fu ispirata dai Pitagorici.\nIn tali sistemi gnostici, Dio \u00e8 conosciuto come la Monade, l'Uno, l'Assoluto, \"Aion teleos\" (l'Eone Perfetto), \"Bythos\" (Profondit\u00e0), \"Proarch\u00e8\" (Prima dell'Inizio), \"Arch\u00e8\" (L'Inizio) e Padre Inconoscibile. Egli \u00e8 la fonte del Pleroma, la regione di luce. Le varie emanazioni del Dio sono chiamate eoni.\n\u00c8 importante notare che in alcune versioni di gnosticismo antico, specialmente quelle derivanti dalla scuola di Valentino, una divinit\u00e0 minore, nota come il Demiurgo aveva un ruolo nella creazione del mondo materiale, in aggiunta a quello svolto dalla Monade. In queste forme di gnosticismo, il Dio dell'Antico Testamento \u00e8 spesso identificato con il Demiurgo, non la Monade, che \u00e8 la fonte spirituale di tutto ci\u00f2 che emana dal pleroma, e potrebbe essere contrapposto all'oscurit\u00e0 della pura materia.\nInformatica.\nIn Informatica una monade \u00e8 una struttura dati con uno stato associato. Tipicamente \u00e8 utilizzata per modellare un aspetto del mondo esterno al programma e permette ai linguaggi funzionali di rimanere puri, cio\u00e8 senza effetti collaterali.\nLe monadi sono state introdotte da Eugenio Moggi nel 1991.\nMatematica.\nIn matematica una monade \u00e8 un oggetto largamente utilizzato in teoria delle categorie, definito come una terna composta da un endo-funtore e due trasformazioni naturali.\nIn analisi non standard con monade di un numero iperreale formula_1, in simboli formula_2, si intende la classe di equivalenza della relazione formula_3 se formula_4 \u00e8 infinitesimo o formula_5. In parole povere designa l'intorno di numeri infinitesimi di un iperreale standard.\nMusica.\nNel contesto della musica la monade \u00e8 una frequenza o classe di frequenze singola."}
{"id": "19719", "revid": "3732", "url": "https://it.wikipedia.org/wiki?curid=19719", "title": "Papa Marcello II", "text": "Biografia.\nMarcello Cervini nacque da una nobile famiglia toscana originaria di Montepulciano. Il padre Ricciardo (Riccardo) Cervini era stato inviato per lavoro nella Marca anconitana. La madre, Cassandra Benci, lo diede alla luce a Montefano, nella valle del fiume Musone. Tornato in Toscana con la famiglia, trascorse l'infanzia e la fanciullezza a Montepulciano. Il padre era funzionario della Penitenzieria Apostolica; la sorella, Cinzia Cervini, fu la madre di san Roberto Bellarmino, cardinale e dottore della Chiesa. Per via di un'alleanza con la nobile famiglia senese degli Spannocchi, Ricciardo aggiunse allo stemma di famiglia le spighe e nel 1497 \u00e8 ricordato in un atto notarile per la prima volta come Cervini-Spannocchi. L'alleanza con i Spannocchi fu fondamentale per la carriera di Ricciardo, e gli procur\u00f2 il posto di vice-tesoriere della Marca di Ancona. Gli Spannocchi ottennero l'iscrizione di Ricciardo nella nobilt\u00e0 senese nel 1493, con le loro proprie armi.\nIntorno al 1520 il Cervini venne inviato a Siena e fu affidato alla protezione del cardinale Giovanni Piccolomini e della famiglia Spannocchi. Nella locale universit\u00e0 studi\u00f2 greco antico, matematica e astronomia. Frequent\u00f2 le riunioni dell'Accademia senese, prestigioso sodalizio letterario. Dopo la morte del padre nel 1534, si stabil\u00ec a Roma.\nNegli anni Trenta del Cinquecento Roma era un ambiente culturale ricco di forti personalit\u00e0: il Cervini entr\u00f2 in contatto con Annibale Caro, Angelo Colocci, Carlo Gualteruzzi, Giovanni Della Casa, Bernardino Maffei (di cui divenne amico), Francesco Molza, Sebastiano Delio, ed entr\u00f2 in corrispondenza con Benedetto Varchi, Piero Vettori e Pietro Bembo. Dimostratosi \"un valente giovane\" godette ben presto di un'alta reputazione per la sua integrit\u00e0 morale e per le sue grandi doti spirituali. Fu membro della commissione istituita da papa Clemente VII per la riforma del calendario giuliano. Conobbe e collabor\u00f2 con il francese Philibert de l'Orme, che soggiorn\u00f2 a Roma tra il 1533 e il 1536.\nGrazie ai legami della propria famiglia con quella dei Farnese, fu accolto da questi ultimi. L'elezione di Paolo III Farnese (1534) diede l'avvio alla carriera curiale del Cervini. Divenuto segretario del \"gran cardinale\" Alessandro Farnese, fu ordinato sacerdote nel 1535.\nNel 1538 Alessandro Farnese fu nominato direttore della Segreteria pontificia. Marcello Cervini era il segretario personale di Alessandro: non sfugg\u00ec ai pi\u00f9 valenti osservatori che, in realt\u00e0, era il Cervini a essere chiamato \"al maneggio delle cose di Sua Santit\u00e0, e al servigio di tutta la Romana corte\".\nIn questa veste fu impegnato in diverse missioni diplomatiche. Nel giugno 1538 si rec\u00f2 a Nizza con Paolo III per discutere con il re di Francia Francesco I della pace con l'impero. Nel 1539 fu al seguito del cardinal Farnese in due legazioni: la prima in Spagna presso l'imperatore Carlo V; la seconda, in novembre, dove prese parte agli incontri tra Francesco I e Carlo V.\nIl 19 dicembre 1539 Paolo III lo cre\u00f2 cardinale. In questa veste svolse un ruolo di prim'ordine nella legazione diplomatica che incontr\u00f2 Francesco I ad Amiens il 9 febbraio 1540 e Carlo V a Gand il 24 febbraio successivo.\nDal 1540 partecip\u00f2 alle discussioni sulla riforma ecclesiastica; il cardinale Cervini non rinunci\u00f2 all'impegno per una riforma radicale dell'istituzione ecclesiastica e delle sue gerarchie. La commissione di cui fece parte present\u00f2 una relazione che fu firmata anche dal cardinale Gasparo Contarini. \nFu inviato in qualit\u00e0 di legato nel gennaio 1541 alla Dieta di Ratisbona. Nel 1542 fu presidente dell'Accademia della Virt\u00f9, sodalizio culturale che riuniva i principali intellettuali e artisti di Roma.\nFu uno dei tre legati papali al Concilio di Trento (assieme ai cardinali Del Monte e Pole). Nel 1547 Cervini e Del Monte ottennero il trasferimento dei lavori del Concilio da Trento a Bologna, in funzione anti-imperiale. Durante il suo incarico come Bibliotecario apostolico (1548-1555) acquis\u00ec numerosi manoscritti risalenti ai primi secoli del cristianesimo. Dopo l'elezione al Soglio don\u00f2 alla Biblioteca vaticana la sua collezione di monete, che costitu\u00ec il primo nucleo del Gabinetto numismatico vaticano.\nNel 1550 divenne pontefice Giovanni Maria Ciocchi del Monte. Il nuovo papa, che prese il nome di Giulio III, lo nomin\u00f2 Presidente della Commissione per la riforma ecclesiastica.\nIl cardinal Cervini, non condividendo la , lasci\u00f2 Roma e si trasfer\u00ec a Gubbio, dove visse fino al 1555, anno della morte del papa. Si concentr\u00f2 nell'attivit\u00e0 di cardinale protettore dei agostiniani e dei serviti, dei quali favor\u00ec correzione e riorganizzazione. Sostenne anche la Compagnia di Ges\u00f9.\nMarcello Cervini fu anche membro dell'Inquisizione.\nIl conclave dell'aprile 1555.\nI cardinali erano divisi in due gruppi: uno appoggiava il candidato francese; l'altro il candidato imperiale. Al primo turno Gian Pietro Carafa, decano del collegio cardinalizio, ottenne 12 voti, Cervini otto e Ippolito d'Este sei. Al turno successivo usc\u00ec eletto Marcello Cervini.\nMarcello Cervini fu eletto papa la sera del 9 aprile 1555 nella Cappella Paolina in Vaticano. Il giorno dopo fu incoronato dal cardinale Francesco Pisani. Come un suo recente predecessore, Adriano VI (1522-23), nella scelta del nome pontificale prefer\u00ec mantenere il nome di battesimo. Sar\u00e0 l'ultima volta per un romano pontefice.\nIl nuovo pontefice volle una cerimonia dell'incoronazione con un tono dimesso e umile. Rinunci\u00f2 ai festeggiamenti pubblici, devolvendo ai poveri il danaro stanziato dalla Curia per i riti previsti dal protocollo dell'elezione papale.\nIl pontificato.\nMarcello II regn\u00f2 sulla Chiesa cattolica solo per 22 giorni. Il suo \u00e8 il sesto pontificato pi\u00f9 breve della storia, il pi\u00f9 breve dai tempi di Celestino IV (1241). Dopo Marcello, un altro breve pontificato fu quello di Urbano VII (15-27 settembre 1590).\nTra le sue prime decisioni vi fu quella di comunicare ai propri familiari di non trasferirsi a Roma. Ci\u00f2 induce a pensare che il nuovo pontefice rifiutasse le logiche nepotiste e i favoritismi di qualsiasi genere verso i propri consanguinei, pratiche in uso nella Corte pontificia.\nDecise di organizzare un vertice tra Francia e Spagna con lo scopo di ravvicinare le due nazioni. A questo scopo scrisse una serie di lettere a Carlo V, al principe Filippo e alla regina Maria I d'Inghilterra.\nMorte e sepoltura.\nIl 30 aprile 1555 fu colpito da un attacco apoplettico. Il giorno dopo mor\u00ec.\nMancava una settimana al suo 54\u00ba compleanno. Quando mor\u00ec fu il pontefice pi\u00f9 giovane dai tempi di Leone X (morto a 46 anni nel 1521). Dopo di lui nessun pontefice \u00e8 morto ad un'et\u00e0 pi\u00f9 giovane.\nFu sepolto nelle grotte vaticane in un semplice sarcofago paleocristiano, cos\u00ec come egli desiderava. Il 16 ottobre 1606 le sue spoglie furono traslate in un sepolcro cristiano antico, sempre nelle grotte vaticane.\nConclavi.\nMarcello Cervini, durante il suo periodo di cardinalato, partecip\u00f2 a due conclavi:\nConcistori per la creazione di nuovi cardinali.\nNon risulta che Papa Marcello II durante il suo pontificato abbia proceduto alla nomina di cardinali.\nGenealogia episcopale.\nLa genealogia episcopale \u00e8:"}
{"id": "19723", "revid": "1149807", "url": "https://it.wikipedia.org/wiki?curid=19723", "title": "The Presidents of the United States of America", "text": "The Presidents of the United States of America sono un gruppo musicale alternative rock formatosi a Seattle (Washington) nel 1993.\nIl gruppo \u00e8 attualmente composto dal cantante e chitarrista/bassista Chris Ballew, dal batterista e cantante Jason Finn e dal chitarrista/bassista e cantante Andrew McKeag. Il primo cantante e chitarrista/bassista Dave Dederer ha lasciato il gruppo nel 2004. Hanno pubblicato sei album in studio.\nBiografia.\nAl contrario degli altri gruppi di Seattle, The Presidents of the United States of America si sono distinti per l'umorismo presente in canzoni brevi, semplici e la cui forza si basava soprattutto su un atteggiamento volutamente demenziale e ironico.\nLa band viene fondata alla fine del 1993 da Ballew e Dederer, gi\u00e0 compagni di una scuola privata di Seattle, che inizialmente si esibiscono come duo senza batterista e con svariati nomi, tra cui The Lo-Fis, Dynamic Duo e Pure Frosting. Una volta scelto il nome definitivo \"The Presidents of the United States of America\", Ballew e Dederer chiamano nel gruppo il batterista Jason Finn, allora anche nei Love Battery, e debuttano come trio a Seattle nel dicembre del 1993.\nAll'inizio del 1994, il gruppo registra in un solo giorno \"Froggystyle\", una cassetta con dieci canzoni da vendere ai loro concerti. Tra le particolarit\u00e0 del loro stile, \u00e8 da notare che Ballew usa il \"basitar\" (bass + guitar), una chitarra con le due corde pi\u00f9 basse prese da un basso, mentre Dederer suona il \"guitabass\" (guitar pi\u00f9 bass), un basso con tre corde prese da una chitarra.\nLo stesso anno firmano per la piccola etichetta di Seattle, PopLlama Records e pubblicano il loro album d'esordio, \"The Presidents of the United States of America\" l'anno successivo. Nello stesso periodo, il gruppo pubblica un singolo in edizione limitata in vinile blu 7\", \"Fuck California\" per la C/Z Records, firma per la Columbia Records e ripubblica l'album alla fine di luglio 1995. Grazie ai singoli \"Lump\", \"Peaches\", e \"Kitty\", l'album si rivela un successo, ricevendo la nomination per il Grammy nel 1996 e nel 1997.\nAnche il secondo album, \"II\", riceve lodi dalla critica, ma non riesce a ripetere il successo commerciale del primo. Dal 1995 al 1997, per promuovere i due album, il gruppo gira il mondo in tour e partecipa alle pi\u00f9 importanti trasmissioni televisive, tra cui i talk show di Jay Leno e di David Letterman. \"Pure Frosting\" viene pubblicato nel 1998. Il CD contiene tracce inedite, cover, demo e i video anche video per \"Lump\", \"Peaches\", \"Mach 5\" e \"Dune Buggy\". Tuttavia il gruppo si scioglie lo stesso anno, quando Ballew sceglie di trascorrere pi\u00f9 tempo con la sua famiglia e di esplorare altri terreni musicali.\nNel 2000 il gruppo si riunisce per pubblicare un nuovo album, \"Freaked Out and Small\", ma a causa delle scarse vendite, si scioglie nuovamente. Si riforma nel 2004 e pubblica l'album \"Love Everybody\" per l'etichetta PUSA Inc., da loro fondata. Al momento, l'ultimo album del gruppo \u00e8 \"These Are the Good Times People\" del 2008. Il 5 marzo 2011 il gruppo presenta una nuova canzone, \"Can't stop catchin' 'em all!\", al Nintendo World di New York, in occasione del lancio americano dei videogiochi \"Pok\u00e9mon Nero e Bianco\". Il pezzo, cos\u00ec come il video, illustra alcuni dei Pok\u00e9mon della regione di Unima, in cui \u00e8 ambientato il videogioco."}
{"id": "19737", "revid": "1060", "url": "https://it.wikipedia.org/wiki?curid=19737", "title": "Giovanni Duns Scoto", "text": ""}
{"id": "19738", "revid": "2138421", "url": "https://it.wikipedia.org/wiki?curid=19738", "title": "Miecislao III di Polonia", "text": "Dal 1138 al 1202 fu duca della Grande Polonia. Dal 1173 al 1177, nel 1190, dal 1198 al 1199 e infine nel 1202, fu duca di Cracovia e granduca di Polonia. \nBiografia.\nEra figlio di Boleslao III, duca di Polonia, e di Salomea di Berg, terzo figlio di Boleslao e secondo figlio della coppia ducale.\nNel suo testamento Boleslao III divise la Polonia in 4-5 province da assegnare ai suoi figli pi\u00f9 la provincia di Cracovia (la cosiddetta \"Dzielnica senioralna\", \"provincia del seniore\") destinata al figlio maggiore, che riceveva anche il titolo di granduca di tutta la Polonia.\nUna di queste province, la Grande Polonia fu assegnata a Miecislao, figlio terzogenito di Boleslao, da suddividere poi nel futuro tra i suoi discendenti e successori.\nConflitti con Ladislao II e Boleslao IV.\nNel 1144 Salomea di Berg mor\u00ec e Ladislao II, legittimo granduca, si prese i territori di \u0141\u0119czyca appartenuti alla matrigna. Miecislao e i fratelli, aiutati da Piotr W\u0142ostowic, importante voivoda all'epoca, decisero di dare il via a una rivolta, che per\u00f2 non and\u00f2 a buon fine. Nel 1146 W\u0142ostowic venne catturato ed esiliato dal granduca, cosa che fece ridurre enormemente i suoi sostenitori e lo port\u00f2 alla sconfitta. Boleslao IV, il secondogenito, prese il suo posto come granduca di Polonia.\nMiecislao ebbe modo di ribellarsi anche durante il regno di Boleslao, in due occasioni distinte: la prima in favore del fratello minore Casimiro II, che si era visto negare alcuni territori di suo diritto; la seconda per aiutare il pronipote Iaroslao (figlio di Boleslao I l'Alto, figlio a sua volta di Ladislao II), che essendo stato costretto a diventare sacerdote non poteva ereditare il ducato di Slesia.\nGranducato e esilio.\nNel 1173, alla morte del fratello, Miecislao fu innalzato al trono di Cracovia e divenne granduca di Polonia (\"dux maximus\", \"dux totius Poloniae\"). Durante il suo governo cerc\u00f2 di tenere tutto il potere per s\u00e9, essendo il pi\u00f9 anziano figlio di Boleslao III ancora in vita. Aument\u00f2 le tasse, cosa che indispose i nobili locali.\nNel 1177 il suo primogenito Odon I, che era stato costretto a prendere i voti, si ribell\u00f2 al padre che lo voleva escludere dalla linea di successione. Venne supportato da molti parenti, cosa che colse di sorpresa Miecislao, certo della loro lealt\u00e0, il quale scelse dunque di fuggire all'estero in cerca di sostegno. Gli succedette come granduca di Polonia il fratello Casimiro e come duca della Grande Polonia il figlio Odon I.\nRecupero del potere.\nNel 1179 Miecislao chiese l'aiuto di Federico il Barbarossa che per\u00f2 avrebbe accettato solo dopo il pagamento di un'ingente somma. Un altro rifiuto era giunto precedentemente dalla Boemia. Riusc\u00ec alla fine a trovare degli alleati in Pomerania. Grazie a loro nel 1181 fu in grado di riconquistare i territori pi\u00f9 orientali della Grande Polonia, compresi Gniezno e Kalisz, precedentemente facenti parte della regione di Cracovia. In breve riusc\u00ec a riprendersi il resto della Grande Polonia, per poi riappacificarsi nel 1182 con il figlio Odon I. Nel 1184 cerc\u00f2 di allearsi nuovamente con il Barbarossa, ma venne battuto sul tempo dal fratello Casimiro. Miecislao allora punt\u00f2 gli occhi sul ducato di Masovia; in breve riusc\u00ec a convincere Lezsek, unico figlio superstite di Boleslao IV, a lasciargli il ducato in eredit\u00e0 se fosse morto senza successori. Tuttavia prima di morire Lezsek cambi\u00f2 ancora una volta il testamento per rendere lo zio Casimiro suo erede. Quando mor\u00ec nel 1186 per\u00f2 Miecislao riusc\u00ec comunque a prendersi la regione della Cuiavia per affidarla a suo figlio Ladislao.\nNel 1191 Miecislao approfitt\u00f2 di un momento di difficolt\u00e0 del fratello per insediarsi al trono, ma fu presto deposto per ristabilire la situazione originaria. Riprov\u00f2 nel 1194 alla morte di Casimiro II, ma con scarso successo. Fu nel 1198 che finalmente riusc\u00ec a prendere il posto di Leszek, il primogenito del fratello, ritornando ad essere granduca fino alla sua morte, avvenuta nel 1202.\nMatrimoni ed eredi.\nMieszko si spos\u00f2 due volte. Nel 1140 spos\u00f2 Elisabetta d'Ungheria, figlia di B\u00e9la II d'Ungheria. Nel 1154 spos\u00f2 Eudoksia di Kiev, figlia di Izjaslav II, granduca di Kiev.\nFigli:"}
{"id": "19741", "revid": "767487", "url": "https://it.wikipedia.org/wiki?curid=19741", "title": "Solaris (film 1972)", "text": "Solaris () \u00e8 un film di fantascienza sovietico del 1972 diretto da Andrej Tarkovskij, tratto dall'omonimo romanzo del 1961 dell'autore polacco Stanis\u0142aw Lem. Presentato in concorso al 25\u00ba Festival di Cannes, ha vinto il Grand Prix Speciale della Giuria.\nNel 1968 la tv sovietica aveva prodotto lo sceneggiato \"Solaris\", in due puntate, dei registi Boris Nirenburg e Lidija Isimbaeva. Alcuni tratti estetici dei personaggi dello sceneggiato televisivo vengono ripresi da Tarkovskij nel suo film.\nTrama.\nIn un futuro imprecisato, la \"Solaristica\" \u00e8 l'insieme di discipline scientifiche intorno allo studio di Solaris, un pianeta extrasolare ricoperto da un misterioso oceano gelatinoso e dalla natura imperscrutabile. Lo psicologo Kris Kelvin \u00e8 in procinto di partirvi per decidere le sorti della stazione scientifica orbitante intorno ad esso, il cui equipaggio \u00e8 ormai ridotto a tre componenti.\nTrascorrendo gli ultimi giorni nella dacia paterna, immerso nei ricordi in compagnia dell'anziano genitore, conscio di non rivederlo mai pi\u00f9 data la lunghezza del viaggio, riceve la visita indesiderata dell'amico di famiglia Henri Berton, venuto ad avvertirlo degli strani e sconvolgenti fenomeni ai quali avrebbe assistito anni prima sul pianeta. Una commissione del Consiglio Astronautico aveva liquidato la sua testimonianza come frutto di allucinazioni, scetticismo confermato dallo stesso Kris, che sfiduciato considera la \"Solaristica\" stessa una branca scientifica inutile, destando la rabbia di Berton che si congeda bruscamente.\nGiunto su Solaris, Kris trova la stazione in evidente stato di abbandono fino ad incontrare il Dr. Snaut il quale, visibilmente turbato dal nuovo venuto, conferma l'accadimento di eventi inspiegabili e comunica la recente morte per suicidio del Dr. Gibarian, collega ed amico di Kris. Giunto nella stanza di questi, il protagonista rinviene un messaggio video nel quale il suicida lo mette in guardia dall'influenza del pianeta, capace di far perdere la ragione.\nAngosciato Kris si reca presso il laboratorio del Dr. Sartorius, che vi si \u00e8 barricato dentro, innescandovi un'accesa discussione che viene interrotta da un misterioso nano sgusciato fuori all'improvviso. Lo spaesamento di Kris aumenta quando incrocia per i corridoi un'adolescente, che segue fino alla cella frigorifera dove trova il corpo congelato di Gibarian; Kris barricatosi nel suo alloggio, riprende la visione del video cogliendo un nesso tra il collega morto e la giovanissima. Stravolto e confuso, cade in un sonno profondo.\nRisvegliatosi, Kris si trova accanto una donna con le sembianze e gli atteggiamenti di sua moglie Hari, morta suicida dieci anni prima. Kris si rende conto che non si tratta di un sogno e spaventato la convince a entrare in una capsula spaziale, lanciandola nello spazio e rischiando di restare bruciato vivo dai razzi. Soccorso da Snaut, viene messo finalmente al corrente di come questi \"ospiti\" potrebbero essere una reazione volontaria dell'oceano ai loro esperimenti, dimostrandone cos\u00ec la natura intelligente e la validit\u00e0 degli studi su di esso.\nLa notte successiva appare una nuova Hari, inconsapevole degli eventi precedenti. Kris riesce a mantenere la calma ed assecondarla. Al risveglio per\u00f2, quando lui abbandona di nascosto la stanza lasciandola sola, lei sfonda a mani nude la porta metallica, per raggiungerlo. Le ferite della ragazza sembrano guarire all'istante. Lei stessa non si \u00e8 resa conto di nulla, ma confessa la strana impossibilit\u00e0 ad allontanarsi dall'uomo senza venir assalita da un panico incontrollabile e, a causa di questo, Kris \u00e8 costretto a portare anche Hari ad un incontro con gli altri due scienziati, presentandola come sua moglie; viene accolta quasi con indifferenza, dal momento che i due che abitano da lungo tempo la stazione sono consci del meccanismo degli \"ospiti\". I tre discutono e giungono alla conclusione che questi esseri siano creati dall'oceano di Solaris, attingendo dai ricordi e dai pensieri pi\u00f9 intimi dei terrestri durante il sonno. Composti non da atomi bens\u00ec da neutrini, divengono invulnerabili ed immortali.\nSartorius propone l'utilizzo di un \"annichilatore\", macchina di sua costruzione in grado di neutralizzarne il campo magnetico che stabilizza la struttura neutrinica, un proposito che incontra la decisa opposizione di Kris. Snaut propone in alternativa di provare a comunicare con Solaris, attraverso la trasmissione di un encefalogramma di un umano sveglio, fornendo cos\u00ec un esempio di pensiero vigile e coerente e sperando in uno sviluppo pi\u00f9 costruttivo in questo strano \"dialogo\".\nDurante la festa per il compleanno di Snaut, si ripresentano i contrasti tra gli occupanti della stazione e nella discussione si inserisce anche Hari che vorrebbe essere considerata \"umana\"; la ragazza infatti sta prendendo sempre pi\u00f9 coscienza di s\u00e9 e della situazione, restando per\u00f2 turbata dalla mancanza di una vera memoria: non riconosce il proprio volto e i suoi ricordi e atteggiamenti le derivano dai ricordi di Kris o se li inventa al momento; la sua natura stessa resta per lei un mistero. Una notte, presa ormai da un'angoscia crescente, la ragazza tenta il suicidio ingerendo dell'ossigeno liquido, tuttavia in breve tempo il suo corpo si ricompone e la giovane resuscita sotto gli occhi atterriti dell'uomo, ormai sinceramente innamorato di lei.\nNonostante il sentimento che li lega, sale un'atmosfera opprimente: ora \u00e8 Kris a non voler lasciare sola Hari che, dal canto suo, ritiene una normale vita insieme irrealizzabile. Nervosismo e notti insonni portano Kris a una febbre delirante, durante la quale sogna la casa della sua infanzia e sua madre rediviva, che si prende cura di lui. Una volta guarito, Kris apprende da Snaut che Hari si \u00e8 sottoposta volontariamente all'annichilazione, lasciandogli un biglietto nel quale gli dichiara il suo affetto e lo prega di accettare la sua decisione, presa per liberare entrambi da un sogno impossibile.\nDopo la trasmissione dell'elettroencefalogramma di Kris tutti gli \"ospiti\" sembrano spariti definitivamente e dall'oceano sono emerse delle isole, quasi a testimoniare un avvenuto contatto. Kris, ancora sconvolto dagli avvenimenti, medita se rimanere ancora nella stazione, nella flebile speranza di rivedere Hari, oppure tornare sulla Terra, rinunciandovi definitivamente. Kris si ritrova nella dacia paterna dove rivede suo padre e il suo cane; la carrellata aerea a ritroso rivela per\u00f2 che non si tratta della Terra bens\u00ec di una delle isole emerse su Solaris.\nProduzione.\nNella colonna sonora di \u0116duard Nikolaevi\u010d Artem'ev ricorre un adattamento del preludio corale in Fa minore \"Ich ruf' zu Dir, Herr Jesu Christ\" (BWV 639) dall'Orgelb\u00fcchlein di Johann Sebastian Bach. Gli effetti tonali sono ottenuti con un sintetizzatore fotoelettrico ANS dell'Accademia delle Scienze sovietica, un apparecchio molto avanzato per l'epoca, competitivo con l'occidentale Moog.\nIl film fu girato in interni negli studi della casa cinematografica statale Mosfil'm; gli esterni vicino a Mosca, per la scena rurale, e in Giappone, nella sequenza del tragitto automobilistico di Berton. La pellicola fu distribuita in Unione Sovietica il 20 marzo 1972 e la versione in DVD in Russia il 30 gennaio 2001.\nLa sequenza metropolitana intende dare un tono avveniristico al contesto. La sua lunghezza, eccessiva per taluni, sarebbe servita quale motivazione per ottenere i permessi dalle autorit\u00e0 per una trasferta estera degli operatori. Una cosa difficilissima, dato il clima di ristrettezza della mobilit\u00e0 per i cittadini sovietici, al punto che la troupe non pot\u00e9 filmare scorci futuribili della fiera di Osaka, oramai conclusa.\nEdizione italiana.\nReclamizzato come \"La risposta della cinematografia sovietica a \"\"\", il film apparve in Italia nel 1974 mutilato dei primi 40 minuti, stravolgendone i dialoghi ed i profili dei personaggi, tutto deciso dalla casa di distribuzione italiana senza consultare il regista, onde \"snellire\" il film per fini di cassetta.\nI titoli di testa ed il mesto accompagnamento dell'adagio di Bach sono trasferiti nella sequenza iniziale, della passeggiata di Kelvin tra i boschi, in una similitudine con la scena finale. Sono soppressi la visita di Berton, il filmato dell'inchiesta e la sua corsa tra delle tangenziali avveniristiche.\nCon il copione \"riadattato\" da Dacia Maraini, si \u00e8 fatto uso di un doppiaggio dialettale e contadino, tipico della filmografia di Pasolini (il quale, con un marcato accento friulano, presta la voce al padre di Kelvin, mentre quest'ultimo parla con accento nuorese), in accordo con la sua idea di ridurre la distanza intellettuale tra l'opera e lo spettatore.\nVisionato alla 33\u00aa Mostra internazionale d'arte cinematografica di Venezia del 1972, indignato per tale scempio, giudicandolo \"antitetico\" rispetto all'originale, il regista Tarkovskij preg\u00f2 inutilmente per la cancellazione del suo nome dai titoli. In contropartita, limitandosi alla pura traslitterazione della titolazione originale, sono accreditati degli interpreti assenti nella versione italiana, come Vladislav Dvor\u017eeckij, nel ruolo di Berton. Nonostante tutto ci\u00f2 \"Solaris\" ottenne consensi di pubblico e di critica.\nL'edizione italiana del film fu trasmessa per la prima volta sulla Rete 2 Rai nel luglio 1976, in concomitanza con l'atterraggio della sonda automatica Viking 1 sul suolo di Marte.\nLa stessa versione \u00e8 stata edita in videocassetta VHS dagli anni novanta. L'edizione integrale \u00e8 disponibile per la prima volta dal 2002 in DVD, restaurata nelle immagini - tranne nei titoli di testa - e con l'audio in russo sottotitolato.\nRemake.\nNel 2002 il regista Steven Soderbergh ne ha girato un remake omonimo, con George Clooney."}
{"id": "19742", "revid": "172", "url": "https://it.wikipedia.org/wiki?curid=19742", "title": "Radioamatori", "text": ""}
{"id": "19743", "revid": "775372", "url": "https://it.wikipedia.org/wiki?curid=19743", "title": "Birr etiope", "text": "Il birr (in amarico \u1265\u122d) \u00e8 la valuta monetaria dell'Etiopia. La moneta attuale, che fu introdotta al termine della seconda guerra mondiale nel 1945 con il nome inglese di \"dollar\" (dollaro), dal 1976 \u00e8 stata ridenominata in lingua amarica \"birr\".\nDa notare che anche la moneta precedentemente usata in Etiopia, il Tallero di Maria Teresa, usato fino all'occupazione da parte dell'Italia avvenuta nel 1936, era chiamato in lingua locale con il termine \"birr\".\nIl codice ISO 4217 del birr etiope \u00e8 ETB ed il suo valore si aggira sui 5-6 centesimi di euro. Ecco perch\u00e9 \u00e8 difficile trovare monete, mentre \u00e8 pi\u00f9 utilizzata la cartamoneta.\nFino al 1997 il birr era usato anche in Eritrea.\nNelle lingue ge'ez e amarica, birr significa \"argento\".\nMonete.\nLe monete attualmente in circolazione sono nei tagli da:\nBanconote.\nLe banconote attualmente in circolazione sono nei tagli da:"}
{"id": "19744", "revid": "1442080", "url": "https://it.wikipedia.org/wiki?curid=19744", "title": "James Lee Peters", "text": "Biografia.\nFiglio del dottor Austin Peters e Francis Howie Lee, nacque a Boston, Massachusetts, il 13 agosto 1889. Comp\u00ec i primi studi presso la Roxbury Latin School, seguita dalla sua accettazione all'Universit\u00e0 di Harvard, dove si laure\u00f2 nel 1912.\nL'interesse di Peters per la storia naturale si svilupp\u00f2 in giovane et\u00e0. Nei suoi primi viaggi di studio, alla raccolta di campioni nelle Isole della Maddalena, fuorno sui compagni Arthur Cleveland Bent, Charles Haskins Townsend e H.K. Job. Tre dei primi mentori di Peters furono Charles Johnson Maynard, il giudice Charles Jenney e Outram Bangs.\nAlla fine, Peters assunse l'incarico di \"Curator of Birds\" presso il Museum of Comparative Zoology (Museo di zoologia comparata) dell'Universit\u00e0 di Harvard. Venne eletto presidente dell'American Ornithologists' Union nel periodo tra il 1942 e il 1945, inoltre per in certo periodo fu alla presidenza dell'International Commission on Zoological Nomenclature.\nPeters \u00e8 meglio conosciuto per l'opera a pi\u00f9 volumi \"Check-list of Birds of the World\" (1931-52), ampiamente indicato semplicemente come check-list di Peters. Rispetto alle precedenti check-list redatte da Richard Bowdler Sharpe, la lista di Peters fece diversi progressi significativi, tra cui l'uso di sottospecie (nomenclatura trinomiale), che Bowdler non aveva. Per i primi quattro volumi fu premiato con la Brewster Medal. Peters mor\u00ec prima di finire il lavoro, e gli ultimi volumi, cos\u00ec come gli aggiornamenti di alcuni dei primi, furono completati da Ernst Mayr, James Greenway, Melvin Alvah Traylor, Jr. e altri, con l'ultimo volume 16 pubblicato nel 1987. Questa check-list \u00e8 stata molto influente in ornitologia, ed \u00e8 stata usata - direttamente o indirettamente - come base per numerose check-list moderne come \"The Clements Checklist of the Birds of the World\" di James Clements, \"The Howard and Moore Complete Checklist of the Birds of the World\" a cura di Edward C. Dickinson, \"Distribution and Taxonomy of Birds of the World\" di Charles Sibley e Burt Monroe, l\"'AOU Checklist of North American Birds\" della American Ornithologists' Union (AOU), and la check-list degli iccelli dell'America meridionale della South American Classification Committee (SACC).\nRiconoscimenti.\nIn alcune sottospecie viene ricordato nella tassonomia, la nomenclatura trinomiale del nome scientifico termina con \"petersi\" in onore di Peters. Tra gli altri, vanno menzionati le seguenti:\nInoltre, una sottospecie del piccolo tirannide della Cordigliera costiera (\"Zimmerius improbus\" petersi), \u00e8 stato descritto da Hans von Berlepsch nel 1907 con il nome di \"Tyranniscus petersi\". Questo taxon, tuttavia, risale al\" Candidatus theologi\u00e6 Ernst Peters\", la cui collezione Berlepsch aveva ricevuto da Cura\u00e7ao."}
{"id": "19746", "revid": "125707830", "url": "https://it.wikipedia.org/wiki?curid=19746", "title": "Repubblica Ceca", "text": "La Repubblica Ceca (in ceco: \"\u010cesk\u00e1 republika\", ), conosciuta anche come Cechia (\"\u010cesko\"), \u00e8 uno Stato membro dell'Unione europea, situato nell'Europa centrale.\nConfina a sud-est con la Slovacchia, a sud con l'Austria, a ovest con la Germania e a nord con la Polonia. \u00c8 uno Stato senza sbocco al mare. La sua capitale \u00e8 Praga. \u00c8 formata storicamente da tre grandi regioni: Boemia (ovest), Moravia (est) e Slesia (divisa con la Polonia e, per una porzione minima, con la Germania).\nNata il 1\u00ba gennaio 1993, assieme alla Slovacchia, dalla pacifica scissione della Cecoslovacchia, che gi\u00e0 dal 1990 aveva assunto il nome di Repubblica Federale Ceca e Slovacca, la Repubblica Ceca fa parte dell'Unione europea e della NATO ed \u00e8 uno degli Stati pi\u00f9 sicuri al mondo, secondo il Global Peace Index 2019. Non ha adottato l'euro come valuta.\nStoria.\nDalle invasioni barbariche alla Grande Moravia.\nNel I secolo a.C. la Boemia fu terra di conquiste da parte delle trib\u00f9 germaniche, probabilmente i Suebi e Quadi e nello specifico le trib\u00f9 dei Marcomanni. Ci\u00f2 indusse le popolazioni dei Boi a spostarsi nei territori della moderna Svizzera e nel sudest della Gallia, mentre le popolazioni che restarono vennero ben presto assorbite dai Marcomanni. Nel VI secolo d.C. il territorio boemo e moravo da essi occupato fu colonizzato da popolazioni slave.\nNel VII secolo la Moravia fu il cuore del primo regno slavo, il Regno di Samo, che si estendeva dal fiume V\u00e1h fino ai Tatra. Alla fine dell'VIII secolo si costitu\u00ec il \"Principato di Moravia\", che nell'833, con la conquista del Principato di Nitra (l'odierna Slovacchia e parti dell'Ungheria settentrionale), divenne lo Stato della Grande Moravia. Con Svatopluk I il regno raggiunse la sua massima espansione: occupava il territorio delle odierne Repubblica Ceca e Slovacchia, la parte occidentale dell'odierna Ungheria (Pannonia), oltre alla Lusazia (nell'odierna Germania) e alla Slesia e al bacino dell'alta Vistola (nella Polonia Meridionale). Dopo la morte di Svatopluk, nell'895, i principi moravi lasciarono il regno per diventare vassalli di Arnulfo di Carinzia, e lo Stato moravo cess\u00f2 di esistere dopo le invasioni dei Magiari negli anni 906-7. A seguito della sconfitta di questi ultimi da parte dell'imperatore Ottone I di Sassonia nella battaglia di Lechfeld del 955, Boleslao I p\u0159emyslide, re di Boemia e alleato di Ottone, ricevette la Moravia. Boleslao I di Polonia annesse la Moravia nel 999 e la govern\u00f2 fino al 1019, quando il principe p\u0159emyslide Bretislao la riconquist\u00f2. Alla morte del padre nel 1035, Bretislao divenne anche regnante di Boemia. Nel 1054 Bretislao decret\u00f2 che le terre boeme e morave sarebbero state ereditate assieme per primogenitura, anche se dispose che il suo figlio minore dovesse governare parte della Moravia come vassallo del fratello maggiore.\nIl Regno di Boemia.\nIl Regno di Boemia (in ceco: \u010cesk\u00e9 kr\u00e1lovstv\u00ed; in tedesco: K\u00f6nigreich B\u00f6hmen; in latino: Regnum Bohemiae) fu uno Stato collocato nella regione della Boemia, in Europa centrale, nei territori attualmente corrispondenti alla Repubblica Ceca.\nIl Re di Boemia fu, per la maggior parte della storia del regno, anche un principe-elettore del Sacro Romano Impero sino alla dissoluzione di quest'ultimo nel 1806, e molti re di Boemia furono anche imperatori essi stessi. La capitale, Praga, era de facto il centro del Sacro Romano Impero sul finire del XIV secolo, e nuovamente acquis\u00ec vigore tra il finire del XVI secolo e l'inizio del XVII secolo.\nDal 1526, il regno venne continuativamente governato dalla casa d'Asburgo prima e dagli Asburgo-Lorena poi. Dopo la dissoluzione del Sacro Romano Impero essa divenne parte dell'Impero austriaco come dominio diretto e dal 1867 entr\u00f2 ufficialmente a far parte dell'Impero austro-ungarico.\nLa Boemia rimase sempre formalmente un regno separato dal resto dei territori dell'Impero, limitandosi ad essere inclusa come \"terra della corona dell'Impero austriaco\". Negli ultimi anni di esistenza dell'Impero austro-ungarico, la Boemia era la terra pi\u00f9 avanzata ed economicamente prospera dei domini imperiali.\nLa lingua ceca, definita ufficialmente boemo sino al XIX secolo, era la lingua ufficiale parlata in loco e utilizzata dal governo a partire dal 1627, sebbene il tedesco fosse largamente utilizzato per l'amministrazione e per diverse aree abitate in prevalenza da germanofoni. Infatti in quell'anno il tedesco venne ufficialmente equiparato al ceco come lingua che riusc\u00ec a prevalere nell'uso corrente.\nLa corte reale utilizz\u00f2 il ceco, il latino ed il tedesco come lingue ufficiali, a seconda del periodo storico. A seguito della sconfitta delle Potenze Centrali nella Prima guerra mondiale, l'impero austro-ungarico si dissolse e la Boemia divenne parte della neonata Repubblica Cecoslovacca.\nLa dinastia dei P\u0159emyslidi.\nDopo essersi liberati dalla dominazione degli Avari nel VII secolo, gli abitanti della Boemia vennero governati, a partire dal IX secolo dalla dinastia dei P\u0159emyslidi che continu\u00f2 a regnare fino al 1306. Il primo sovrano a fare uso del titolo di \"Re di Boemia\" fu il duca Vratislav II nel 1085, seguito da Vladislao II nel 1158, tuttavia i loro eredi continuarono a fare uso del titolo nobiliare di duchi. Il titolo di re divenne definitivamente ereditario a partire dal 1198 sotto il regno di Ottocaro I.\nPer tutta l'era p\u0159emyslide, i principi giovani spesso governarono tutta o parte della Moravia da Olomouc, Brno o Znojmo, con diversi gradi di autonomia rispetto al regnante di Boemia. La Moravia raggiunse il massimo dell'autonomia nel 1182, quando l'imperatore Federico I elev\u00f2 la Moravia allo status di margraviato (o \"marca\"), direttamente soggetto all'imperatore e indipendente dalla Boemia. Questo status ebbe vita breve: nel 1197 Vladislao III di Boemia risolse la disputa sulla successione tra lui e il fratello Ottocaro abdicando dal trono boemo e accettando il margraviato di Moravia come vassallo della Boemia.\nLussemburgo, Asburgo e la guerra hussita.\nLa dinastia p\u0159emyslide si estinse nel 1306 e nel 1310 Giovanni di Lussemburgo divenne re di Boemia, appartenente ad una dinastia \"straniera\". Nel 1378 alla morte dell'imperatore Carlo IV, re di Boemia con il nome di Carlo I, sal\u00ec al trono il figlio Venceslao IV, osteggiato dalla nobilt\u00e0 e dal fratello Sigismondo. Venceslao nel 1419, poco dopo l'atto che avrebbe innescato la miccia rivoluzionaria hussita. Fu il fratello a rivendicare la corona e a tentare di riportare all'obbedienza i rivoltosi, capeggiando contro di essi ben cinque crociate dagli esiti disastrosi. Solo nel 1436 riusc\u00ec, tramite l'accettazione dei Compactata, a insediarsi sul trono. Tuttavia mor\u00ec l'anno successivo senza eredi e dopo una breve parentesi con Alberto II d'Asburgo, il trono boemo rest\u00f2 di nuovo vacante 1439. In questo vuoto di potere salirono alla ribalta alcune famiglie nobiliari tra cui i signori di Kun\u0161t\u00e1t e Pod\u011bbrady, legati tra l'altro all'utraquismo.\nGiorgio di Pod\u011bbrady inizi\u00f2 la sua carriera nell'amministrazione come prefetto della regione di Mlad\u00e1 Boleslav. Riusc\u00ec ad entrare nell'organismo di governo della Boemia e nel 1448, in seguito ad un tentativo cattolico di annullare i Compactata da lui sventato, nel 1453 prese il posto di governatore del regno fino alla salita al trono di Ladislao il Postumo, che mor\u00ec senza lasciare eredi.\nA quel punto gli ordini del regno ne approfittarono per eleggere un monarca nazionale e la scelta cadde su Giorgio che nel 1458 fu incoronato re di Boemia e margravio di Moravia a dispetto delle vicine dinastie, Asburgo e Jagelloni. Nel 1466 papa Paolo II scomunic\u00f2 Giorgio e viet\u00f2 a tutti i cattolici di continuare a servirlo e nel 1469 Mattia Corvino, re d'Ungheria, conquist\u00f2 la Moravia. Questa venne riunita alla Boemia nel 1490 quando Vladislao Jagellone, che era succeduto a Giorgio come re di Boemia nel 1471, succedette anche a Matteo come re d'Ungheria. Nel 1526 Luigi, il figlio di Vladislao, mor\u00ec in battaglia e Ferdinando I d'Asburgo venne eletto re di Boemia. La Moravia rimase assieme alla Boemia come possedimento asburgico fino al termine della Prima guerra mondiale.\nBoemia e Moravia nell'Impero asburgico.\nNel XIX secolo Boemia e Moravia si trovavano alla periferia nord dell'Impero asburgico, ai confini della nuova potenza prussiana. A seguito dell'accordo bipartito con l'Ungheria del 1867 (\"Ausgleich\"), Boemia e Moravia restarono nella parte austriaca della duplice monarchia (Cisleitania), mentre la Slovacchia pass\u00f2 sotto il controllo diretto di Budapest (Transleitania).\nA seguito della primavera dei popoli si diffusero nell'Impero asburgico movimenti nazionali. Tra questi l'austroslavismo si prefiggeva il conseguimento dei propri obiettivi nazionali e nazionalistici all'interno dell'Impero asburgico anche attraverso la sua collaborazione. Le finalit\u00e0 di questo movimento erano varie e andavano dall'autodeterminazione dei cechi fino al trialismo sloveno e croato. L'austroslavismo venne proposto per la prima volta attorno alla met\u00e0 dell'Ottocento dai liberali cechi, tra cui Karel Havl\u00ed\u010dek Borovsk\u00fd, come opposizione al concetto di panslavismo ed in seguito venne completato da Franti\u0161ek Palack\u00fd.\nVerso fine '800 prese piede in Boemia e Moravia il movimento panslavista detto dei Sokol che reclamava pari diritti per i sudditi slavi della monarchia come per tedeschi e ungheresi, tanto che un congresso panslavo si era tenuto a Praga nel luglio 1908. Durante la crisi diplomatica dell'inverno seguente, i cechi presero senza esitazioni le parti dei serbi e il giorno del 60\u00ba anniversario dell'ascesa di Francesco Giuseppe al trono a Praga dovette essere dichiarata la legge marziale. Il conflitto nazionale si rivers\u00f2 sulla monarchia: le attivit\u00e0 parlamentari furono tutte bloccate dall'ostruzionismo dei parlamentari cechi.\nAnche il Partito Socialdemocratico d'Austria non riusc\u00ec a controllare gli antagonismi fra le diverse nazionalit\u00e0 al suo interno. Nel 1899, al congresso del partito a Br\u00fcnn i socialdemocratici avevano presentato un programma di riforma nazionale basato su federalismo democratico che accordava il diritto delle decisioni nazionali a unit\u00e0 territoriali formate in base alla nazionalit\u00e0. Karl Renner e Otto Bauer, che pi\u00f9 tardi divennero leader del socialismo austro-tedesco, abbozzarono vari programmi per la soluzione del problema delle nazionalit\u00e0 in alcuni libri pubblicati tra il 1900 e il 1910. Tuttavia questi sforzi non riuscirono a impedire ai socialisti di dividersi anche lungo linee nazionali, tanto che nel 1910 i socialisti cechi si dichiararono indipendenti dal Partito Socialdemocratico d'Austria.\nStoria della Cecoslovacchia.\nLa lunga battaglia dei cechi contro i governatori austriaci e degli slovacchi contro gli ungheresi culmin\u00f2 nel 1916, durante la prima guerra mondiale, quando venne creato il Consiglio Nazionale Cecoslovacco.\nL'indipendenza della Cecoslovacchia fu proclamata ufficialmente a Praga il 28 ottobre 1918. Gli slovacchi si unirono ufficialmente al nuovo stato due giorni dopo nella citt\u00e0 di Martin. Il nuovo governo fu caratterizzato dalla stabilit\u00e0: la presidenza Masaryk dur\u00f2 ben diciassette anni, dato che Edvard Bene\u0161 gli successe soltanto nel 1935. Negli anni '30 la Cecoslovacchia, per via delle sue minoranze germanofone (tedeschi dei Sudeti), divenne uno dei nuovi obiettivi dell'irredentismo nazista. Alla Conferenza di Monaco del settembre 1938 Praga dovette cedere alla Germania nazista parti della Boemia, della Moravia e della Slesia. Neanche due mesi dopo il Primo Arbitrato di Vienna la costrinse a cedere anche la Slovacchia meridionale, a maggioranza magiara, all'Ungheria. Il 14 marzo 1939 la Slovacchia di Jozef Tiso ottenne l'indipendenza come stato satellite nazista. Hitler entr\u00f2 quindi a Praga, stabilendo il Protettorato di Boemia e Moravia.\nGli esiliati cecoslovacchi a Londra organizzarono il governo cecoslovacco in esilio, che fu riconosciuto dagli Alleati e riprese il controllo della Cecoslovacchia liberata a partire dal 1944. La fine della guerra vide l'espulsione dei tedeschi dei Sudeti (2,9 milioni), mentre la maggior parte degli ungheresi di Slovacchia decise di restare. La Rutenia subcarpatica fu inoltre ceduta all'URSS. Il governo cecoslovacco post-bellico era formato da una coalizione del Fronte Nazionale tra Comunisti, Social-Democratici e Socialisti, oltre al Partito Popolare Cattolico (in Moravia) e al Partito Democratico.\nAlle elezioni del 1946 il Partito Comunista di Cecoslovacchia (KS\u010c) si assicur\u00f2 una larga maggioranza, anche se i comunisti restarono minoritari in Slovacchia. Edvard Bene\u0161 continu\u00f2 a detenere la carica di Presidente, mentre il leader comunista Klement Gottwald divenne Primo Ministro. In base agli ordini di Stalin, nel 1948 il Partito Comunista Cecoslovacco assunse il potere tramite la minaccia di un colpo di stato armato e di un intervento sovietico, ed espulse i non-comunisti dal governo (Colpo di stato cecoslovacco del 1948). Per vent'anni la Cecoslovacchia rimase a guida stalinista.\nNel 1968 con la primavera di Praga il partito, ora guidato da Alexander Dub\u010dek, tenta di introdurre una liberalizzazione della vita politica, culturale ed economica per realizzare \u201cun socialismo dal volto umano\u201d, ma in agosto l'intervento militare sovietico mette fine al nuovo corso. Dubcek e i suoi collaboratori devono prima capitolare alle condizioni sovietiche (ripristino della censura, reintegrazione dei vecchi dirigenti, allontanamento degli intellettuali e degli uomini non graditi all'URSS) e sono quindi destituiti ed espulsi. Per altri vent'anni la Cecoslovacchia resta nell'ortodossia sovietica\nManifestazioni anti-comuniste hanno inizio dal 1988 a Bratislava, allargandosi quindi al resto del paese. La repressione della rivolta studentesca da parte della polizia porta alla formazione del Forum Civico, guidato dallo scrittore e dissidente V\u00e1clav Havel, che ottenne il sostegno popolare di milioni di cechi e di slovacchi che formarono il Pubblico contro la violenza. Nella Rivoluzione di Velluto il partito comunista cecoslovacco accett\u00f2 di condividere il potere.\nHavel fu eletto Presidente della Cecoslovacchia il 29 dicembre e fu formato un governo di coalizione, in cui il Partito Comunista ebbe la minoranza dei ministeri. Le prime elezioni libere dal 1946 in Cecoslovacchia si tennero nel 1990, senza incidenti, con la vittoria del Forum Civico e del Pubblico contro la violenza.\nNel 1992 gli slovacchi chiesero maggiore autonomia bloccando il funzionamento del governo federale. Nelle elezioni del 1992, il Partito Democratico Civico di V\u00e1clav Klaus vinse nelle terre ceche, con la proposta di una riforma economica. Nell'ultima met\u00e0 dell'anno Klaus e Me\u010diar giunsero a un accordo secondo il quale le due repubbliche si sarebbero separate alla fine dell'anno.\nRepubblica Ceca indipendente.\nI membri del Parlamento della Cecoslovacchia, divisi lungo le linee nazionali, cooperarono per la formazione della legge di divisione. Nel gennaio del 1993 furono proclamate pacificamente e simultaneamente la Repubblica Ceca e la Slovacchia: entrambi i nuovi stati ottennero subito il riconoscimento degli Stati Uniti e dell'Unione Europea.\nLa Repubblica Ceca ha aderito all'Unione Europea dal 1\u00ba maggio 2004, mentre ha aderito all'area Schengen il 21 Dicembre 2007. Dei circa 55,21% degli aventi diritto di voto che hanno partecipato al referendum per l'entrata nell'UE, hanno votato per l'adesione circa il 77,33%, pari al 42,7% circa di tutti gli aventi diritto al voto. La Repubblica Ceca \u00e8 stata ammessa alla N.A.T.O. nel 1999.\nGeografia.\nLa Repubblica Ceca \u00e8 uno Stato dell'Europa centrale, comprendente le regioni storiche della Boemia, della Moravia e parte della Slesia. Privo di sbocco al mare, confina a nord con la Polonia, a est con la Slovacchia, a sud con l'Austria, a ovest e a nord con la Germania. Nata in seguito alla scissione della Cecoslovacchia in due stati, la Repubblica Ceca \u00e8 divenuta indipendente, come la Slovacchia, il 1\u00ba gennaio 1993. Lo Stato ha una superficie di km\u00b2; la capitale \u00e8 Praga.\nMorfologia.\nIl suo territorio \u00e8 formato da due regioni storiche, la Boemia e la Moravia, in buona parte delimitate da elementi fisici ben definiti sia fra loro sia rispetto agli Stati confinanti. La Boemia \u00e8 compresa tra quattro catene montuose, la Selva Boema e i Monti Metalliferi verso ovest, ai confini con la Germania, i Sudeti verso nord, al confine con la Polonia, e le Alture Morave verso est, a segnare il confine interno con la Moravia. Meno rinserrato dai rilievi \u00e8 il territorio moravo, definito a ovest dalle Alture Morave e a est dai Carpazi Bianchi, al confine con la Slovacchia, ma aperto con spazi pianeggianti sia a sud verso l'Austria e il bacino del Danubio, sia a nord verso la Polonia e il bacino dell'Oder.\nIl quadrilatero boemo.\nIl quadrilatero boemo, residuo geologico di un sistema di rilievi dell'orogenesi ercinica, sottoposto soprattutto nella sua zona centrale a intensi fenomeni erosivi, corrisponde all'attuale Boemia. Il bordo sudoccidentale del quadrilatero \u00e8 la Selva Boema, costituita dalle due catene dei Cesk\u00fdles e della Sumava, rilievi piuttosto arrotondati e caratterizzati da una folta copertura boschiva e da diversi laghi di origine glaciale. Simili d'aspetto sono i bordi settentrionali, i Monti Metalliferi, Krusn\u00e9 Hory in ceco, e i Sudeti, divisi in piccoli massicci, tra i quali il Krkonose, in cui si trova la vetta pi\u00f9 alta del paese, il monte Snezka (1602 m). Decisamente meno elevate sono le Alture Morave (Ceskomoravsk\u00e1 vrchovina), le colline del bordo orientale, incise in profondit\u00e0 dai corsi d'acqua che scendono verso l'interno del quadrilatero. La parte centrale del quadrilatero, in mezzo al quale si trova Praga, \u00e8 una piattaforma ondulata da dolci rilievi collinari nella sua parte meridionale e in prevalenza pianeggiante verso nord, dove l'Elba descrive una serie di larghi meandri prima di entrare nel territorio tedesco. L'Elba (Labe in ceco) ha la sorgente nei Sudeti e scorre per 396 km in territorio boemo, dove riceve le acque del suo principale affluente, la Moldava (Vltava), il fiume che dalla Selva Boema scorre fin sotto le nobili arcate del ponte Carlo di Praga.\nLa Moravia.\nCompresa tra le Alture Morave e i Carpazi Bianchi, anche l'altra regione della Repubblica Ceca, la Moravia, \u00e8 un territorio in gran parte collinare, con ampie superfici forestali e ricchissimo d'acque. Come in Boemia i fiumi principali qui hanno la sorgente e la parte superiore del loro corso, ma poi si dirigono verso i paesi confinanti. La Morava nasce dai Sudeti, attraversa tutta la regione da nord a sud ed esce poi dal paese per segnare un tratto del confine tra Austria e Slovacchia fino a confluire nel Danubio. Nel nord della Moravia il bacino idrografico del Danubio confina con quello dell'Oder (Odra in ceco), il fiume che nasce nella Slesia morava e che prosegue poi in quella polacca, da cui si dirige fino al Mar Baltico.\nIdrografia.\nBoemia e Moravia si collocano lungo lo spartiacque continentale europeo, dato che l'Elba e l'Oder sono tributari del bacino Atlantico, mentre la Morava, in quanto affluente del Danubio, lo \u00e8 di quello Mediterraneo. Tra le ondulazioni del terreno i fiumi cechi frequentemente si allargano a formare superfici lacustri anche piuttosto ampie, soprattutto lungo il corso della Moldava: in totale la Repubblica Ceca ha pi\u00f9 di 400 laghi, molti di origine glaciale, specie nella Selva Boema, e molti creati artificialmente, come bacini idroelettrici o come aree ricreative per la pesca sportiva.\nClima.\nL'abbondanza delle acque e le caratteristiche dominanti del paesaggio (foreste e pascoli coprono pi\u00f9 della met\u00e0 del territorio ceco) sono legate al clima, che \u00e8 continentale, con inverni freddi e precipitazioni piuttosto elevate, soprattutto nelle aree di montagna. D'estate Praga \u00e8 una citt\u00e0 fresca (19,4 \u00b0C la media di luglio, contro i 24/25 \u00b0C di Roma e Milano), d'inverno, soprattutto per i turisti mediterranei, \u00e8 gelida (-1,5 \u00b0C la media di gennaio, 11\u00b0 quella di Roma). Il freddo causa spesso abbondanti nevicate.\nPopolazione.\nIl paese conta oggi 10.562.214 abitanti, con una densit\u00e0 media di 133 ab./km\u00b2. La distribuzione della popolazione \u00e8 ineguale, dato che in Boemia vi \u00e8 un forte accentramento urbano: si passa da aree densamente abitate ad altre che hanno caratteristiche molto pi\u00f9 rurali nelle regioni montuose, le quali hanno naturalmente una bassa densit\u00e0 abitativa a causa del territorio.\nEtnie.\nGli abitanti della Repubblica Ceca sono suddivisi in due gruppi etnici, che provengono dal medesimo ceppo slavo: i \"boemi\", che rappresentano la maggioranza della popolazione, e i \"moravi\", che rappresentano poco pi\u00f9 del 30% e abitano nell'omonima regione.\nSono modeste le minoranze: slovacche (poco meno del 2%), ungheresi, polacche e tedesche. Fino alla seconda guerra mondiale nei Sudeti abitavano 3 milioni di tedeschi (su 10 milioni di abitanti); finita la guerra, a causa del forte risentimento antitedesco, i tedeschi furono espulsi.\nSeguono le percentuali dei dati del censimento del 2011:\nDopo la Grande Guerra.\n1 Nel 2011 una della popolazione ha boicottato la domanda sull'etnicit\u00e0 come forma di protesta contro il censimento sponsorizzato dal governo; .\nReligione.\nSecondo il censimento del 2011, il 34,2% della popolazione non professa nessuna religione, il 10,3% \u00e8 cattolico, lo 0,8% \u00e8 protestante.\nSecondo un sondaggio effettuato dall'Eurobarometro nel 2005, il 19% dei cittadini cechi crede che ci sia un Dio (il secondo risultato pi\u00f9 basso tra i paesi dell'Unione europea dopo l'Estonia con il 16%), mentre il 50% crede che ci sia qualche tipo di spirito o forza vitale e il 30% non crede che ci sia alcun tipo di spirito, Dio o forza vitale.\nOrdinamento dello Stato.\nLa Repubblica Ceca \u00e8 una Repubblica parlamentare e multipartitica; la costituzione della Repubblica Ceca \u00e8 stata adottata il 16 dicembre 1992.\nIl Parlamento \u00e8 bicamerale.\nLa camera bassa, la Camera dei deputati (Poslaneck\u00e1 sn\u011bmovna), \u00e8 composta da 200 rappresentanti eletti per 4 anni con un sistema proporzionale basato su una suddivisione in quattordici circoscrizioni con soglia di sbarramento al 5% dei voti validi.\nLa camera alta, il Senato (Sen\u00e1t), \u00e8 composta da 81 senatori, eletti con sistema maggioritario uninominale a doppio turno: il primo turno richiede la maggioranza assoluta, il secondo richiede la maggioranza semplice tra i primi due candidati. Il Senato viene rinnovato ogni due anni di un terzo dei suoi membri.\nL'elettorato attivo \u00e8 di 18 anni, quello passivo \u00e8 di 21 anni per la Camera dei deputati e di 40 per il Senato.\nIl Presidente della Repubblica \u00e8 il Capo dello Stato. Viene eletto direttamente dai cittadini e ha un mandato di 5 anni. Rappresenta la nazione e ha pochi e limitati poteri.\nPu\u00f2 essere eletto Presidente un cittadino eleggibile al Senato. Non pu\u00f2 essere eletto oltre due volte di seguito.\nIl Presidente della Repubblica nomina i giudici della corte costituzionale, il suo presidente e i vice presidenti; pu\u00f2 sciogliere la Camera dei deputati; pu\u00f2 porre il veto sulle leggi votate dal parlamento; nomina il Primo ministro sulla base del risultato delle elezioni politiche e, su proposta di quest'ultimo, nomina gli altri membri del governo.\nIl potere esecutivo \u00e8 esercitato dal Primo ministro e dai ministri. Il governo \u00e8 politicamente responsabile della propria azione davanti alla Camera dei Deputati, la quale \u00e8 titolare del rapporto di fiducia con l'esecutivo.\nAll'apice del sistema giudiziario del paese c'\u00e8 la Corte suprema, con poteri simili alla Corte Suprema di Cassazione italiana, e la Corte Suprema Amministrativa, con compiti simili al nostro Consiglio di Stato.\nAccanto a queste abbiamo la Corte costituzionale che \u00e8 garante della Costituzione. Essa \u00e8 composta da quindici membri, nominati dal Presidente della Repubblica con il consenso del Senato. I giudici costituzionali restano in carica per dieci anni non rinnovabili.\nLa Repubblica Ceca ha aderito all'Unione Europea dal 1\u00ba maggio 2004.\nDei circa 55,21% degli aventi diritto di voto che hanno partecipato al referendum, hanno votato per l'adesione circa il 77,33%, pari al 42,7% circa di tutti gli aventi diritto al voto.\nSuddivisioni amministrative.\nLa Repubblica Ceca si suddivide in 14 regioni (\"kraje\"), tra cui la citt\u00e0-regione di Praga (\"Hlavn\u00ed m\u011bsto Praha\"); 76 distretti (\"okresy\"), tra cui le citt\u00e0-distretto di Plze\u0148, Brno e Ostrava e la stessa citt\u00e0-regione di Praga; 6.250 comuni (\"obc\u00ed\"), i quali possono anche detenere il titolo di citt\u00e0 (\"m\u011bsto\") o di comune mercato (\"m\u011bstys\").\nLe regioni, con i relativi capoluoghi, sono le seguenti:\nCitt\u00e0 principali.\nLa capitale \u00e8 Praga (1.200.000 abitanti). Altre citt\u00e0 sono Brno (405.000 abitanti) rilevante centro industriale e istituzionale della Moravia, Ostrava (295.000 abitanti) capoluogo della Slesia Ceca, sede di importanti complessi metallurgici, meccanici e chimici e Plze\u0148 (170.000 abitanti), sede di complessi meccanici e famosa per la sua birra Pilsner.\nLa bandiera.\nDescrizione: due fasce orizzontali uguali, una bianca (superiore) e l'altra rossa (inferiore), intersecate da un triangolo isoscele blu, la base del quale corre lungo tutto il lato dell'asta. La bandiera della Repubblica Ceca \u00e8 identica a quella che fu la bandiera della Cecoslovacchia fino allo scioglimento di quest'ultima.\nI primi due colori si rifanno all'antico stemma boemo (leone d'argento in campo rosso), con il bianco in sostituzione dell'argento; uniti al blu, si ritrovano anche nello stemma moravo (l'aquila di Moravia essendo a scacchi bianchi e rossi in campo blu) e, inoltre, costituiscono un richiamo alla tradizione panslava.\nFestivit\u00e0 nazionali.\nAltre ricorrenze nazionali.\nNell'863 i missionari Cirillo e Metodio vennero dai Balcani alla Grande Moravia per propagare la fede e l'alfabetizzazione cristiana.\nIl 6 luglio 1415 il riformatore religioso Jan Hus venne bruciato sul rogo.\nEconomia.\nNegli anni 1990 la Repubblica Ceca ha vissuto una fase di crisi economica: l'apertura verso i mercati internazionali ha trovato impreparato un Paese dalla scarsa produttivit\u00e0 (un terzo rispetto alla media europea) e dalle infrastrutture arretrate.\nPer fronteggiare questa situazione il governo ha avviato un processo di modernizzazione e privatizzazione del tradizionale settore industriale, metallurgico e siderurgico. La crescita produttiva dovrebbe continuare il suo rafforzamento nel prossimo futuro nonostante sia penalizzata dalla recente crisi.\nNonostante la buona produttivit\u00e0 delle attivit\u00e0 agricole, il paese \u00e8 costretto a importare numerosi prodotti alimentari: la rigidit\u00e0 del clima infatti permette di coltivare soltanto alcuni tipi di cereali, patate, barbabietole da zucchero, cavoli e mele, ed \u00e8 praticata nelle regioni pianeggianti. Altre risorse importanti sono la silvicoltura, l'allevamento intensivo, la pesca fluviale e l'acquacoltura. L'agricoltura \u00e8 praticata soprattutto nelle zone della Boemia settentrionale e nei bacini Moravi.\nL'attivit\u00e0 industriale genera pi\u00f9 del 42% del PIL della Repubblica Ceca. Il panorama industriale \u00e8 differenziato ed \u00e8 caratterizzato da piccole e medie imprese. Grande importanza hanno avuto gli investimenti tedeschi nel mercato ceco, quali l'acquisizione di importanti settori nel mondo della meccanica, della chimica e dell'elettronica. Tra i pi\u00f9 rilevanti, l'acquisizione da parte del gruppo Volkswagen dell'industria automobilistica Skoda. L'industria \u00e8 solida perch\u00e9 il paese dispone di buone risorse minerarie: carbone, uranio, piombo e argento. Presso le zone minerarie si trovano le industrie siderurgiche e metallurgiche; quelle meccaniche e automobilistiche sono invece nelle grandi citt\u00e0 come Praga e Plzen.\nI Monti Metalliferi sono ricchi di giacimenti di piombo, zinco, rame e uranio, e hanno permesso lo sviluppo delle industrie siderurgiche e metallurgiche.\nIn crescita sono il settore chimico, tessile, calzaturiero (Bata) e alimentare, che affiancano l'affermata industria automobilistica Skoda e l'industria meccanica presente nell'area di Praga. Sempre famosa ovunque \u00e8 la produzione di cristalli di Boemia.\nIl settore dei servizi acquisisce sempre maggiore importanza a discapito dell'industria pesante, anche se la grande recessione ha rallentato notevolmente la crescita economica del paese.\nIn grande espansione \u00e8 l'attivit\u00e0 turistica: dagli anni novanta Praga e le localit\u00e0 termali attirano ogni anno moltissimi turisti. Situata nel cuore dell'Europa centrale, la Repubblica Ceca \u00e8 al centro delle comunicazioni internazionali: da essa partono reti stradali che agevolano gli scambi commerciali con Italia, Svizzera, Slovenia, Polonia, Croazia, Germania, Russia e Austria.\nMoneta.\nLa valuta ufficiale \u00e8 la corona ceca.\nEnergia.\nLa produzione di elettricit\u00e0 in Repubblica Ceca avviene tramite due centrali nucleari, Temel\u00edn e Dukovany. Esse producono il 30% di elettricit\u00e0 ma vogliono aumentare fino al 40%. Quasi pi\u00f9 del 60% di elettricit\u00e0 viene prodotta da combustibili fossili (specialmente carbone); negli ultimi anni molte centrali a pannelli solari sono state costruite grazie a investimenti ed incentivi statali.\nTurismo.\nIl turismo internazionale in Repubblica Ceca si concentra, in particolar modo, in quelle localit\u00e0 di elevato interesse culturale e artistico che sono state dichiarate patrimonio mondiale dell'umanit\u00e0 dall'UNESCO: i giardini e il castello di Krom\u011b\u0159\u00ed\u017e, il centro storico di \u010cesk\u00fd Krumlov, Praga, Ponte Carlo, del 1357, a Praga, Tel\u010d, Hola\u0161ovice, Kutn\u00e1 Hora, la Colonna della Santissima Trinit\u00e0 di Olomouc, il quartiere ebraico e la basilica di San Procopio a T\u0159eb\u00ed\u010d, il castello di Lednice, il castello di Litomy\u0161l, il Santuario di San Giovanni Nepomuceno a Zelen\u00e1 Hora, e la Villa Tugendhat a Brno.\nMolto importante \u00e8 il turismo termale: fin dal Settecento Teplice, Karlovy Vary, Mari\u00e1nsk\u00e9 L\u00e1zn\u011b e Franti\u0161kovy L\u00e1zn\u011b sono fra le pi\u00f9 famose stazioni termali in Europa. Anche i castelli medievali del paese (Karl\u0161tejn, K\u0159ivokl\u00e1t, Konopi\u0161t\u011b, tra i tanti) sono rilevanti punti di interesse turistico.\nDisoccupazione.\nLa disoccupazione si concentra soprattutto nella regione di Ostrava per via della chiusura di molte miniere di carbone e nel sud della Moravia. Comunque, nell'estate del 2015 la disoccupazione \u00e8 scesa ai minimi storici, 6,1%, anche grazie a molti investimenti stranieri e ad un mercato del lavoro flessibile.\nIstruzione.\nL'istruzione in Repubblica Ceca \u00e8 gratuita ed \u00e8 obbligatoria dai 6 ai 15 anni. Il sistema scolastico \u00e8 composto da scuole materne (2-5 anni), scuole primarie (6-15 anni), scuole professionali o licei e infine l'universit\u00e0. I genitori devono solamente pagare i libri di testo per la scuola ma possono essere aiutati con sussidi in caso di problemi economici e inoltre lo Stato paga l'assicurazione sanitaria per gli studenti fino ai 26 anni.\nNel contesto \u00e8 da ricordare che il 28 marzo di ogni anno si celebra sia in Repubblica Ceca che in Slovacchia la Festa degli insegnanti, in onore alla data di nascita del grande pedagogista ceco Comenio, padre della pedagogia moderna.\nUniversit\u00e0.\nLa pi\u00f9 antica universit\u00e0 della Repubblica Ceca risale al 1348 con la fondazione, da parte dell'imperatore Carlo IV di Lussemburgo, dell'Universit\u00e0 Carolina di Praga.\nAmbiente.\nC'\u00e8 stato un periodo della storia in cui le foreste di questa parte dell'Europa centrale hanno goduto di una particolare attenzione, soprattutto da parte della nobilt\u00e0, che si dimostr\u00f2 molto sensibile alle bellezze della natura e alla conservazione dell'ambiente: nel 1355 Carlo IV fece stilare la \"Majestas Carolina\", il codice per la protezione dei boschi di propriet\u00e0 dell'aristocrazia ceca, cui segu\u00ec cent'anni dopo l'editto di re Sigismondo per la difesa della fauna selvatica delle selve della Boemia. Nell'Ottocento qui furono istituite le prime riserve naturali d'Europa, come quella di Boub\u00ecnski Prales, creata nel 1858 a tutela di un ambiente di foresta vergine, uno dei pochi nel continente sfuggito alla deforestazione conseguente alla Rivoluzione industriale e all'introduzione di nuove specie arboree che ha modificato tanti ecosistemi europei. La minaccia ai boschi della Boemia e della Moravia \u00e8 arrivata con l'industrializzazione pesante del Paese, con l'inquinamento prodotto dalle centrali elettriche a carbone e dalle industrie chimiche e siderurgiche che hanno riempito il cielo della Cecoslovacchia di fumi e di scorie, causa prima del degrado forestale prodotto dalle piogge acide.\nParchi e riserve naturali.\nLa Repubblica Ceca conta quattro parchi nazionali, 19 aree protette e 4 riserve della biosfera dell'UNESCO. Il \"Parco nazionale della Selva Boema (\u0160umava)\" si trova nella parte pi\u00f9 meridionale della Selva Boema, in una zona che \u00e8 stata spopolata dopo la seconda guerra mondiale e che oggi risulta al 70% coperta da una foresta mista di latifoglie e conifere. Insieme alla Foresta Bavarese (Germania), con cui confina, forma il pi\u00f9 vasto complesso forestale dell'Europa centrale. La cima pi\u00f9 elevata \u00e8 il monte Plech\u00fd (1378 m), circondato alle quote pi\u00f9 basse da un ambiente con evidenti tracce dell'erosione glaciale (torbiere, colline moreniche, laghetti glaciali). \u0160umava ha la medesima data di nascita, il 1991, del \"Parco nazionale Podyj\u00ed\", istituito in Moravia dopo l'apertura della frontiera con l'Austria in una zona collinare lungo il corso del Dyie. \u00c8 un piccolo parco che si sviluppa per 40 km lungo i meandri del fiume, tra canyon rocciosi e una foresta di querce, di faggi e di abeti bianchi che copre l'84% della superficie protetta; l'avifauna annovera, tra le altre specie, il gufo reale, il martin pescatore e la cicogna nera, ma l'interesse scientifico risiede soprattutto nell'incredibile ricchezza di insetti, come la mantide religiosa, la formicaleone, la dorifora.\nIl 1\u00ba gennaio 2000 venne istituito il Parco nazionale della Svizzera boema, situato al confine con la Germania e collegato al parco nazionale tedesco della Svizzera sassone. Tutela un'ampia zona di foresta e formazioni rocciose di arenaria. Il quarto parco ceco, situato sui rilievi che segnano il confine con la Polonia, \u00e8 il parco nazionale dei Monti dei Giganti, parte della catena dei Sudeti. \u00c8 l'area protetta pi\u00f9 vecchia (1963), ma \u00e8 la pi\u00f9 degradata dalle piogge acide. KRNAP (cos\u00ec si pu\u00f2 anche trovarlo indicato sui cartelli stradali) \u00e8 l'area pi\u00f9 frequentata dal turismo ceco ed \u00e8 la pi\u00f9 attrezzata per le escursioni e per gli sport invernali: al di l\u00e0 del confine la zona protetta continua nel Parco nazionale polacco di Karkonosze.\nCultura.\nLetteratura.\nLa letteratura ceca si afferma gi\u00e0 nel XIV secolo con Jan Hus e nel XVII secolo con le opere di didattica di Comenio. Nel XIX secolo si afferma il poema epico con Karel Hynek M\u00e1cha, mentre tra le scrittrici del XIX secolo spicca la figura di Bo\u017eena N\u011bmcov\u00e1.\nNel XX secolo il romanzo acquista fama internazionale con Milan Kundera e la poesia con Jaroslav Seifert, Premio Nobel per la Letteratura nel 1984.\nCelebre scrittore boemo ma di lingua tedesca fu Franz Kafka, importante esponente del modernismo e del realismo magico, autore di racconti famosi come La metamorfosi (1915) e di romanzi tra cui Il processo (1925) e Il castello (1926).\nTra gli scrittori e drammaturghi del XX secolo ricordiamo anche Jaroslav Ha\u0161ek, autore del romanzo Il buon soldato Sc'v\u00e8ik (1912) \ne Karel \u010capek, autore del dramma R.U.R. (1920), in cui compare per la prima volta il termine \"robot\", termine inventato dal fratello Josef \u010capek.\n\u00c8 da ricordare inoltre la figura della scrittrice e pacifista Bertha von Suttner, Premio Nobel per la pace, nel 1905 (primo Nobel per la Repubblica Ceca e l'Austria).\nMusica.\nNel XIX secolo, in epoca romantica, si afferma, in particolare, il Nazionalismo musicale con autori quali Bed\u0159ich Smetana (1824\u20131884), Anton\u00edn Dvo\u0159\u00e1k (1841\u20131904) e Leo\u0161 Jan\u00e1\u010dek (1854-1928). Altro compositore ceco noto fu Julius Fu\u010d\u00edk.\nTra i cantautori cechi ricordiamo Karel Kryl, autore di diverse canzoni di protesta contro il regime comunista del suo paese e Karel Gott, mentre tra le cantanti ricordiamo Marta Kubi\u0161ov\u00e1.\nArte.\nIn campo artistico ricordiamo Alfons Mucha (1860-1939), pittore, scultore e importante esponente dell'Art Nouveau.\nUn altro importante artista ceco vissuto tra il XIX e il XX secolo fu Franti\u0161ek Kupka, esponente dell'astrattismo e del cubismo orfico.\nPatrimoni dell'umanit\u00e0.\nLa Repubblica Ceca pu\u00f2 vantare l'iscrizione di ben 16 siti nella Lista dei patrimoni dell'umanit\u00e0 dell' UNESCO.\nCinema.\nIl cinema ceco ha avuto importanza rilevante anche in campo internazionale: nel XX secolo si distinse la figura del regista Milo\u0161 Forman, vincitore di vari premi cinematografici e esponente principale del movimento cinematografico cecoslovacco Nov\u00e1 vlna. Tra gli attori cechi del XX secolo spicca Jan Werich, noto anche come drammaturgo.\nTradizioni popolari.\nUna tradizione tipica ceca riguarda la Pasqua ed \u00e8 la Poml\u00e1zka, che vede i ragazzi frustare le ragazze come augurio di giovent\u00f9 ricevendo in cambio uova colorate, dolci e alcol.\nTrasporti.\nStrade.\nLa rete autostradale \u00e8 in fase di sviluppo per\u00f2 le maggiori citt\u00e0, Praga, Brno e Ostrava sono tutte collegate tra loro dalla D1. Le autostrade sono tutte a pagamento tramite vignetta autostradale.\nFerrovie.\nIl sistema ferroviario \u00e8 uno dei ed \u00e8 gestito da tre compagnie, \u010cesk\u00e9 dr\u00e1hy, Leo Express e RegioJet.\nAeroporti.\nL'aeroporto principale della Repubblica Ceca \u00e8 l'Aeroporto di Praga-Ruzyn\u011b, intitolato a V\u00e1clav Havel. Il secondo aeroporto internazionale per grandezza e numero passeggeri \u00e8 quello di Brno-Tu\u0159any.\nTrasporto pubblico locale.\nPraga ha un buon sistema di trasporto, gestito da Dopravn\u00ed podnik hlavn\u00edho m\u011bsta Prahy, con tre linee di metropolitana (A, B e C), 22 linee di tram e 130 linee urbane di autobus. La collina di Pet\u0159\u00edn ha una funicolare.\nBrno, Ostrava e Plze\u0148 sono tutte dotate di numerose linee di autobus, tram e filobus. La citt\u00e0 di Brno ha in progetto un sistema di metropolitane.\nBrno e Praga sono dotate di un sistema ferroviario suburbano (in ceco \"Esko\").\nGastronomia.\nLa cucina ceca si basa principalmente sul consumo di carne, in particolare maiale e agnello, knedl\u00edky (specie di gnocco), patate e tanta verdura e legumi, mentre tra le bevande la birra e il vino hanno un posto di primo piano: alcuni tipi birre, tra l'altro, sono famose in tutto il mondo.(Pils, Radegast e Budweiser Budvar)\nSport.\nHockey su ghiaccio.\nLa Nazionale di hockey su ghiaccio maschile della Repubblica Ceca \u00e8 una delle pi\u00f9 titolate: ha vinto, fra l'altro, un titolo olimpico a Nagano e ben 6 ori mondiali.\nAtletica leggera.\nNella disciplina dell'atletica leggera ricordiamo il mezzofondista e maratoneta Emil Z\u00e1topek, che ha conquistato ai Giochi olimpici ben 4 ori e un argento. Dal 2012 \u00e8 stato incluso nella IAAF Hall of Fame.\nCalcio.\nLa Nazionale di calcio della Repubblica Ceca vanta discreti risultati: ha ottenuto un argento nel Campionato d'Europa del 1996 e ha come attuale capocannoniere Jan Koller, con 55 reti.\nTra i calciatori cechi ricordiamo Josef Bican, il pi\u00f9 grande marcatore della storia del calcio, che ha segnato in carriera ben 805 reti, Josef Masopust e Pavel Nedv\u011bd e Petr cech.\nAutomobilismo.\nPer quanto riguarda l'automobilismo ricordiamo la figura di Eli\u0161ka Junkov\u00e1, spesso considerata \"la donna pi\u00f9 veloce del motorsport\", nonch\u00e9 quella di Tom\u00e1\u0161 Enge, attivo in Formula 1 nel 2001.\nGiochi olimpici.\nIl primo oro olimpico per la Repubblica Ceca \u00e8 stato vinto nella Canoa/kayak da \u0160t\u011bp\u00e1nka Hilgertov\u00e1, ai Giochi olimpici di Atlanta 1996.\nL'atleta ceca pi\u00f9 titolata dei Giochi olimpici \u00e8 V\u011bra \u010c\u00e1slavsk\u00e1, nella ginnastica artistica, con 7 ori e 4 argenti."}
{"id": "19749", "revid": "3115", "url": "https://it.wikipedia.org/wiki?curid=19749", "title": "Neurone", "text": "Il neurone \u00e8 l'unit\u00e0 cellulare che costituisce il tessuto nervoso, il quale concorre alla formazione del sistema nervoso, insieme alle cellule della neuroglia e al tessuto vascolare. Grazie alle sue peculiari propriet\u00e0 fisiologiche e chimiche \u00e8 in grado di ricevere, elaborare e trasmettere impulsi nervosi sia eccitatori che inibitori, nonch\u00e9 di produrre sostanze denominate neurosecreti.\nDescrizione.\nAnatomia.\nLa parte centrale del neurone \u00e8 chiamata soma o corpo cellulare, ed \u00e8 costituita dal pirenoforo, in cui risiede il nucleo, e dagli altri organelli deputati alle principali funzioni cellulari (apparato di Golgi, neurofilamenti, neurotubuli, granuli di pigmento, sostanza tigroide, mitocondri, nucleo, reticolo endoplasmatico liscio e rugoso). Le cellule nervose presentano poi all'interno del soma una zona che, fissata in laboratorio con alcol e colorata con blu di metilene, si colora a macchia di leopardo. Questa zona assume il nome di zolla di Nissl o sostanza tigroide e rende la cellula nervosa ancora pi\u00f9 riconoscibile a una sezione istologica.\nDal corpo cellulare hanno origine prolungamenti citoplasmatici, detti neuriti, che sono i dendriti e l'assone. I dendriti, che hanno diramazioni simili a un albero, ricevono segnali da neuroni afferenti e li propagano in direzione centripeta (verso il pirenoforo). La complessit\u00e0 dell'albero dendritico rappresenta uno degli aspetti determinanti della morfologia neuronale e del numero di segnali ricevuti dal neurone. A differenza dell'assone i dendriti non sono dei buoni conduttori dei segnali nervosi i quali tendono a diminuire di intensit\u00e0. Inoltre i dendriti si assottigliano fino al punto terminale e contengono poliribosomi.\nL'assone conduce invece il segnale in direzione centrifuga verso altre cellule. Ha un diametro uniforme ed \u00e8 un ottimo conduttore grazie agli strati di mielina (la sua velocit\u00e0 di trasmissione \u00e8 di 120\u00a0m/s ovvero 432\u00a0km/h). Nell'assone di alcuni tipi neuronali pu\u00f2 avvenire la sintesi proteica di neurotrasmettitori, proteine cargo e mitocondriali. La parte finale dell'assone \u00e8 un'espansione detta bottone sinaptico. Attraverso questi bottoni un assone pu\u00f2 prendere contatto con i dendriti o il corpo cellulare di altri neuroni affinch\u00e9 l'impulso nervoso si propaghi, con una reazione a catena, lungo un circuito neuronale.\nEsistono vari tipi di neurotrasmettitori trasportati dal sistema nervoso i cui nomi sono:\nGli assoni delle cellule del sistema nervoso periferico sono ricoperti da due membrane protettive, che isolano l'assone impedendo la dispersione degli impulsi elettrici. La membrana pi\u00f9 esterna prende il nome di neurolemma o guaina di Schwann, quella pi\u00f9 interna di guaina mielinica. Lungo il neurolemma sono presenti delle strozzature, in corrispondenza delle quali la guaina mielinica si interrompe, dette nodi di Ranvier, (in questo punto in cui non si trova la mielina si ha una piccola dispersione di carica).\nI neuroni del sistema nervoso simpatico (che trasmettono cio\u00e8 impulsi elettrici a muscoli involontari) non presentano in genere la guaina mielinica, mentre altri neuroni mancano invece del neurolemma (ad es. il nervo ottico).\nTrasmissione dell'impulso elettrico.\nLa struttura intervallata della guaina mielinica permette all'impulso elettrico di \"saltare\" da un nodo di Ranvier all'altro ed essere trasmesso cos\u00ec pi\u00f9 velocemente da neurone a neurone.\nSi parler\u00e0, in questo caso, di conduzione saltatoria, mentre per l'impulso che viaggia su tutta la fibra si parler\u00e0 di conduzione puntiforme; quest'ultima \u00e8 tipica dei nervi periferici (presenti per es. negli arti).\nGli impulsi elettrici (\"spike\") sono generati grazie a un meccanismo di polarizzazione e depolarizzazione della membrana del neurone, che agisce con un movimento ondulatorio. Si parla infatti di onde polarizzatrici e depolarizzatrici che si susseguono all'interno delle fibre.\nIl sistema garantisce la propagazione degli impulsi elettrici (\"spike\") lungo l'assone, con una velocit\u00e0 di circa 100\u00a0m/s.\nSi definisce frequenza di scarica o frequenza d'innervazione del neurone, lo spike al secondo, (Fi=spike/s).\nClassificazioni di neuroni.\n\u00c8 possibile classificare i neuroni da un punto di vista morfologico, funzionale e citochimico.\nClassificazione morfologica.\nSotto un profilo prettamente morfologico \u00e8 possibile classificare i neuroni in base a:\n1) Numero e modalit\u00e0 di ramificazione dei prolungamenti:\n2) Aspetto formale (sono descritti solo i tre tipi pi\u00f9 rappresentativi):\n3) Comportamento del prolungamento assonico:\nClassificazione funzionale.\nIn base alla funzione e alla direzione di propagazione dell'impulso nervoso \u00e8 possibile suddividere i neuroni in tre tipi:\nClassificazione citochimica.\n\u00c8 possibile catalogare i neuroni in base al neurotrasmettitore primario in 5 classi:"}
{"id": "19751", "revid": "293377", "url": "https://it.wikipedia.org/wiki?curid=19751", "title": "Scrittori di fantascienza", "text": "Elenco, in ordine alfabetico, degli autori che hanno scritto almeno un racconto o un romanzo di fantascienza.\n\"Nota sul criterio\": si \u00e8 scelto tale criterio (almeno uno tra racconti e romanzi) per non dover escludere autori i cui lavori, per quanto di ridotto numero nel genere, siano di valore."}
{"id": "19752", "revid": "287204", "url": "https://it.wikipedia.org/wiki?curid=19752", "title": "Edgar Hoffmann Price", "text": "Autore dotato di grande inventiva, fu uno dei pi\u00f9 presenti sulle pagine di \"Weird Tales\", la prestigiosa rivista pulp, negli anni che vanno dal 1926 al 1936, pubblicando una quarantina di racconti, sia da solo, sia in collaborazione con Otis Adelbert Kline, sia con Howard Phillips Lovecraft, del quale fu grande amico. Con Lovecraft scrisse, in collaborazione, i racconti \"Attraverso le porte della Chiave d'Argento\" (\"Through the gates of the Silver Key\") e \"Tarbis del Lago\" (\"Tarbis of the Lake\").\nDallo stile chiaramente fantastico e orrorifico, Hoffmann Price presenta nelle sue storie atmosfere esotiche e orientali, molto in voga nel periodo di attivit\u00e0 dello scrittore."}
{"id": "19756", "revid": "396099", "url": "https://it.wikipedia.org/wiki?curid=19756", "title": "Clorofilla", "text": "La clorofilla (dal greco \u03c7\u03bb\u03c9\u03c1\u03cc\u03c2, \"chloros\" = verde e \u03c6\u03cd\u03bb\u03bb\u03bf\u03bd, \"phyllon\" = foglia) \u00e8 un pigmento isolato nel 1817 da Joseph Bienaim\u00e9 Caventou e Pierre-Joseph Pelletier. Di colore verde, \u00e8 presente nei grani dei cloroplasti delle cellule vegetali, o negli organismi procarioti che realizzano la fotosintesi clorofilliana. La struttura della molecola \u00e8 caratterizzata dalla presenza di un eterociclo porfirinico, al centro del quale \u00e8 coordinato uno ione magnesio (l'atomo in verde nell'illustrazione).\nNegli eucarioti non sono presenti clorofille, ma considerando quelle dei cianobatteri plastidiali degli archeplastidi (\"piante\") si potrebbe impropriamente dire siano presenti due diversi tipi di clorofilla:\nAltri pigmenti minoritari sono i carotenoidi, che assorbono un ampio spettro della luce blu e che riflettono la luce arancio.\nLe piante appaiono verdi, poich\u00e9 le lunghezze d'onda del verde sono le meno assorbite dai cianobatteri plastidiali delle piante. Le clorofille degli altri eubatteri (come i cianobatteri a vita libera e molti proteobatteri) sono leggermente diverse.\nStruttura molecolare.\nLa clorofilla \u00e8 una clorina prodotta attraverso lo stesso processo metabolico delle porfirine come l'eme, alle quali \u00e8 strutturalmente simile. La molecola ha una struttura ad anello, al centro del quale c'\u00e8 un atomo di magnesio che ha la funzione di mantenere la struttura rigida per evitare che l'energia solare si disperda sotto forma di calore prima che possa essere utilizzata per il processo fotosintetico. Dall'anello poi parte una lunga catena idrofoba o idrorepellente che serve per ancorare la molecola di clorofilla alle membrane tilacoidi. Vi sono alcune forme differenti che avvengono naturalmente, ma la pi\u00f9 universalmente diffusa tra le piante terrestri \u00e8 la clorofilla \"a\", la cui struttura fu decodificata da Hans Fischer nel 1940, e dal 1978, quando la stereochimica della clorofilla a era risaputa, Robert Burns Woodward pubblic\u00f2 una sintesi completa della molecola com'\u00e8 ad oggi conosciuta. Nel 1967 le residue delucidazioni stereochimiche furono perfezionate da Ian Fleming e nel 1990 Woodward e coautori pubblicarono una sintesi aggiornata.\nLe differenti strutture della clorofilla sono sintetizzate sotto:\nLa clorofilla nella fotosintesi.\nLa clorofilla \u00e8 vitale per la fotosintesi che permette alle piante di ottenere energia dalla luce.\nLe molecole di clorofilla sono specificamente posizionate e circondate da complessi proteici chiamati fotosistemi che sono racchiusi nei tilacoidi dei cloroplasti. In questi complessi la clorofilla serve a due funzioni principali. La funzione della gran parte della clorofilla, fino a diverse centinaia per fotosistema, \u00e8 di assorbire la luce e trasferire l'energia ad una coppia specifica di clorofilla nel centro di reazione del fotosistema. A causa della selettivit\u00e0 della clorofilla rispetto alla lunghezza d'onda assorbita, le aree della foglia contenenti la molecola appaiono verdi.\nEsistono due tipi di fotosistemi:\n\"700\" e \"680\" indicano la lunghezza d'onda in nanometri in cui i due diversi accettori primari hanno il loro picco di assorbimento. L'identit\u00e0, la funzione e le propriet\u00e0 spettrali dei tipi di clorofilla in ciascun fotosistema sono distinte e determinate da ciascuno e dalla struttura proteica circostante. Una volta estratti dalla proteina in un solvente (come l'acetone o il metanolo), questi pigmenti possono essere separati in un semplice esperimento di carta cromatografica e, sulla base del numero di gruppi polari tra clorofilla a e b, essi saranno chimicamente separati sulla carta.\nLa funzione del centro di reazione della clorofilla \u00e8 utilizzare l'energia assorbita e trasferita dall'altra clorofilla nel fotosistema per provocare una separazione di cariche, una specifica reazione di ossidoriduzione in cui la clorofilla dona un elettrone a una serie di intermediari molecolari sulla cosiddetta catena di trasporto degli elettroni. La clorofilla del centro di reazione caricata (P680+) \u00e8 poi ridotta nuovamente allo stato di equilibrio acquisendo un elettrone. Nel fotosistema II l'elettrone che riduce il P680+ proviene infine dall'ossidazione dell'acqua in O2 e 4H+ ad opera del complesso evolvente ossigeno. Tra l'altro grazie a questa reazione gli organismi fotosintetici producono ossigeno gassoso costituendo la fonte di quasi tutto l'ossigeno presente nell'atmosfera terrestre. Il fotosistema I lavora tipicamente in serie col fotosistema II cos\u00ec il P700+ del fotosistema I \u00e8 normalmente prodotto dal fotosistema II attraverso intermediari nella membrana tilacoide. Tuttavia le reazioni di trasferimento degli elettroni nella membrana tilacoide sono complessi e la fonte degli elettroni usati per ridurre il P700+ pu\u00f2 variare.\nIl flusso di elettroni prodotti dalla clorofilla del centro di reazione \u00e8 usato per trasportare gli ioni H+ attraverso la membrana tilacoide creando un potenziale chemiosmotico usato prettamente per produrre energia chimica da ATP. Quegli elettroni infine riducono il NADP+ in NADPH, un riducente universale utilizzato per ridurre il CO2 in zuccheri come anche per altre riduzioni biosintetiche.\nI complessi clorofilla-proteina del centro di reazione sono in grado di assorbire direttamente la luce e produrre separazione di cariche senza altri pigmenti clorofilliani, ma la probabilit\u00e0 di assorbire un fotone sotto una radiazione luminosa data \u00e8 bassa. Cos\u00ec la clorofilla rimanente nel fotosistema e i complessi antenna pigmento proteina associati col fotosistema assorbono cooperativamente e incanalano l'energia luminosa verso il centro di reazione. Oltre alla clorofilla \"a\" vi sono altri pigmenti, chiamati accessori, che intervengono in questi complessi antenna.\nSpettrofotometria.\nLa clorofilla, di qualsiasi tipo essa sia, presenta colore verde-giallastro come visibile da una semplice cromatografia su carta. Da un punto di vista fisico questo vuol dire che la clorofilla assorbe tutte le lunghezze d'onda dello spettro visibile tranne quelle in prossimit\u00e0 dei 490-590 nm.\nNel periodo autunnale la concentrazione di clorofilla nel fogliame diminuisce, quindi questo assume una colorazione bruno-rossiccia data dalla presenza dei carotenoidi.\nLa misurazione dello spettro di assorbimento, ovvero del colore, della clorofilla viene svolta con metodiche di spettrofotometria.\nLa misura dell'assorbanza della luce \u00e8 complicata dal solvente utilizzato per estrarre la clorofilla dalla materia vegetale, che influenza i risultati ottenuti;\nIl fatto che la clorofilla \"a\" e \"b\" abbiano dei spettri di assorbimento differenti si traduce in un migliore assorbimento della radiazione solare per la fotosintesi clorofilliana.\nNella tabella di seguito vengono indicate le lunghezze d'onda in nanometri a cui corrisponde il massimo dei picchi di assorbimento primari e l'estensione dei picchi (indicata tra parentesi):\nI valori indicati sono valori approssimati. Infatti si hanno risultati differenti a seconda che le prove siano fatte \"in vivo\" o \"in vitro\" e a seconda del solvente utilizzato.\nNel momento in cui le foglie ingialliscono, la clorofilla \u00e8 convertita in un gruppo di tetrapirroli incolori conosciuti come cataboliti influorescenti della clorofilla (NCC's). Questi composti sono anche stati identificati in vari frutti maturi.\nBiosintesi.\nNelle piante la clorofilla viene sintetizzata a partire dal succinil-CoA e dalla glicina, nonostante l'immediato precursore della clorofilla \"a\" e \"b\" sia la protoclorofilla.\nLa clorosi \u00e8 una condizione in cui le foglie non producono clorofilla sufficiente, divenendo gialle. La clorosi pu\u00f2 essere causata da deficienze alimentari, tra cui quella di ferro e in misura minore di magnesio e di azoto. Il pH del suolo talvolta gioca un ruolo nella clorosi alimentare: molte piante si sono adattate a crescere in terreni con specifici pH e la loro capacit\u00e0 di assorbire dal suolo i nutrienti pu\u00f2 dipendere dal pH dello stesso. La clorosi pu\u00f2 anche essere causata da organismi patogeni come virus, batteri e funghi o parassiti che succhiano la linfa."}
{"id": "19757", "revid": "121325793", "url": "https://it.wikipedia.org/wiki?curid=19757", "title": "William Hope Hodgson", "text": "Fu uno degli autori preferiti da Howard Phillips Lovecraft, che si ispir\u00f2 al suo capolavoro, \"La casa sull'abisso\", per ideare il suo \"ciclo di Cthulhu\".\nBiografia.\nNato il 15 novembre del 1877 a Wethersfield nell'Essex (Regno Unito), a 14 anni lasci\u00f2 la famiglia per imbarcarsi per mare, iniziando una carriera di otto anni che lo port\u00f2 da marinaio semplice fino alla qualifica di sottufficiale.\nInterruppe i suoi viaggi per mare nel 1901, portando con s\u00e9 le brutte esperienze degli abusi subiti, da mozzo, durante i primi anni di navigazione. Si trasfer\u00ec dapprima a Blackburn, dove apr\u00ec una palestra di atletica (era molto noto per la sua forza erculea e per la sua abilit\u00e0 di lottatore), e quindi in seguito in Francia, dove nel 1906 inizi\u00f2 la sua attivit\u00e0 letteraria.\nLa sua cospicua produzione letteraria \u00e8 incentrata attorno ai temi della \"casa\" e del \"mare\". Riguardo quest'ultimo, basti citare i romanzi \"I pirati fantasma\" e \"Naufragio nell'ignoto\". Sul tema delle case soprannaturali, \"La casa sull'abisso\" (1908) influenz\u00f2 profondamente Howard Phillips Lovecraft, che lo defin\u00ec \"lo scrittore sulle cui spalle si \u00e8 posato il manto di Poe\" e ne riconobbe la fondamentale importanza nello sviluppo di alcune idee dei Miti di Cthulhu.\nIde\u00f2 anche un notissimo ciclo sulla tematica degli \"Indagatori dell'occulto\", intorno ad un fortunato personaggio, Carnacki, il cacciatore di spettri, protagonista di nove avventure nel mondo del soprannaturale.\nCaratteristica della serie \u00e8 l'aria ironica e sorniona del protagonista che si aggira per le case infestate, portando sempre a buon fine i casi che gli vengono proposti; spesso, attraverso lo sviluppo e l'uso di strumentazioni speciali inventate da lui, quali il \"pentacolo elettrico\" e la \"barriera cromatica\".\nArruolatosi volontario nell'esercito britannico durante la prima guerra mondiale, venne congedato per le gravi conseguenze di una caduta da cavallo durante l'addestramento da ufficiale di artiglieria; due anni dopo, rimessosi, nonostante non avesse pi\u00f9 alcun obbligo militare, chiese nuovamente di potersi arruolare partendo per il fronte francese.\nOffertosi volontario per una missione di altissimo rischio, nell'aprile del 1918, nei pressi di Ypres in Belgio, viene centrato in pieno da una granata nemica che ne lascia solo l'elmetto.\nNel 2019 la casa editrice il Palindromo pubblica per la prima volta in Italia \"Il sogno di X\" (\"The Dream of X)\" a cura di Pietro Guarriello con le storiche tavole di Stephen E. Fabian, noto illustratore di pulp magazine. Completa il volume la sezione \"Incubi ritrovati\", con sei racconti finora mai pubblicati, accompagnati da un importante corredo di apparati critici e la silloge poetica, \"Il richiamo del mare\", anch\u2019essa inedita in Italia, e una nutrita documentazione fotografica."}
{"id": "19759", "revid": "767487", "url": "https://it.wikipedia.org/wiki?curid=19759", "title": "Lisbon Story", "text": "Lisbon Story \u00e8 un film del 1994 diretto da Wim Wenders.\nCommissionato dalla citt\u00e0 come un semplice documentario su Lisbona, il regista durante le riprese decide di trasformarlo in un film.\n\u00c8 stato presentato nella sezione Un Certain Regard al Festival di Cannes 1995.\n\"Lisbon Story\" \u00e8 stato dedicato a Federico Fellini, scomparso l'anno precedente l'uscita nelle sale.\nTrama.\nUn tecnico del suono tedesco, Philip Winter, si reca a Lisbona per registrare l'audio di un film che sta girando un suo amico regista, Friedrich Munro. Munro utilizza una vetusta cinepresa a manovella con pellicola in bianco e nero, come ai tempi del cinema muto. Arrivato nella capitale portoghese, dopo una serie di rotture dell'automobile e con un piede ingessato, Phillip trova la casa del regista vuota con le pellicole e ad attenderlo solo alcuni ragazzini patiti di videocamera. Tra i suoni di Lisbona, il gioco con i ragazzini e l'innamoramento con la cantante dei Madredeus, Philip si mette a creare i suoni per il film, nell'attesa di avere notizie di Friedrich. Soltanto gli indizi lasciati da Ricardo, un giovane amico del regista, porteranno il tecnico all'incontro con il suo amico che incredibilmente gli domanda il motivo della sua trasferta portoghese. Munro gli spiega di aver abbandonato da tempo il progetto poich\u00e9 non crede pi\u00f9 al valore del cinema e non pensa che si possa fare pi\u00f9 niente di buono, preferisce vivere come un vagabondo filmando immagini da una telecamera appesa dietro la spalla, lasciando solo alla realt\u00e0 e ai futuri spettatori il compito di interpretare la \"vita\" vista dall'apparecchio. Tuttavia, Philip, grazie a un messaggio lasciato proprio in una delle telecamere di Friedrich, lo convincer\u00e0 a ricominciare le riprese del film che aveva interrotto, facendogli capire che le immagini possono ancora avere un valore.\nLa poesia di Pessoa.\nIl protagonista Philip Winter legge di tanto in tanto \"Poesie Esoteriche\" del poeta portoghese Pessoa. \nOmaggi cinematografici.\nWenders onora il vecchio maestro del cinema d'autore europeo, Manoel de Oliveira, con un cameo; al termine della sequenza Oliveira si allontana scherzosamente imitando la buffa camminata di Chaplin. Ai cineoperatori delle origini del cinema (un omaggio all'anniversario dei cent'anni) alludono le pellicole mute, di un bianco e nero che vira sul color seppia, girate con passo diverso da Friedrich con la sua vecchia cinepresa. \nA Federico Fellini sono dedicate l\u2019inquadratura iniziale, e quella finale; e \u201cFederico\u201d \u00e8 il nome del protagonista del film, un protagonista misterioso che vedremo solo alla fine.\nUn sottile richiamo \u00e8 evidente anche ai propri film definiti \"Trilogia della strada\": l'ingegnere del suono in \"Lisbon Story\", Philip Winter, ha lo stesso nome ed \u00e8 interpretato dallo stesso attore (R\u00fcdiger Vogler) del protagonista di \"Alice nelle citt\u00e0\" (1974),sebbene il personaggio Phil Winter fosse uno scrittore nel primo film . Il nome Winter \u00e8 ripetuto in \"Nel corso del tempo\"(1976), interpretato anch'esso da Vogler, anche se l\u00e0 il suo nome completo \u00e8 Bruno Winter ed \u00e8 un meccanico di apparecchiature di proiezione. Anche \"Lo stato delle cose\" fu girato a Lisbona nel 1981. Patrick Bauchau interpreta di nuovo il regista, e il suo nome (\"Monroe\") allude a quello di \"Munro\".\nLa musica.\nLa musica ha un ruolo di protagonista e il film \u00e8 fortemente segnato dall'incontro fra il regista e il gruppo musicale Madredeus (anche se non \u00e8 l'unica presenza musicale in quanto J\u00fcrgen Kniepe, gi\u00e0 collaboratore del regista nei precedenti lavori, \u00e8 autore del tema dell'arrivo di Winter a Lisbona e del commento musicale alla scena dell'incontro con Friedrich).\nRacconta Wenders: \"...La citt\u00e0 di certo aveva ispirato il gruppo e la loro musica, ora la loro musica ci aiutava ad entrare nella citt\u00e0 e a trovare la nostra strada all'interno della storia. Non ho mai fatto un film prima di questo che fosse cos\u00ec tanto ispirato dalla musica sin dall'inizio.\"\nLe canzoni dell'album \"Ainda\" che si ascoltano nel film:\nLe macchine del cinema.\nLa moviola su cui lavora il protagonista Phillip Winter \u00e8 una Prevost 35mm a due piatti presumibilmente degli anni '50 prodotta dalle Officine Prevost Milano. Si tratta di un modello di moviola orizzontale realizzata per la prima volta alla fine degli anni '20 dall'Ing. Attilio Prevost (1890-1954)."}
{"id": "19766", "revid": "78273", "url": "https://it.wikipedia.org/wiki?curid=19766", "title": "Lingue nell'Unione Europea", "text": ""}
{"id": "19767", "revid": "21880", "url": "https://it.wikipedia.org/wiki?curid=19767", "title": "Crypturellus noctivagus zabele", "text": ""}
{"id": "19768", "revid": "1005847", "url": "https://it.wikipedia.org/wiki?curid=19768", "title": "Marco Minghetti", "text": "Biografia.\nI primi anni.\nMarco Minghetti nacque l'8 novembre 1818 a Bologna da una famiglia di proprietari terrieri. Suo padre, Giuseppe Minghetti, era un ricco possidente che durante l'occupazione napoleonica dello Stato Pontificio si era arricchito con il commercio, mentre la madre, Rosa Sarti, proveniva da una famiglia borghese di ideali politici liberali. Marco ebbe una sorella Alma (1821 - 5 aprile 1899; prima moglie di Valentino Amici quindi di Eugenio Vecchietti) e un fratello, Filippo (1825 - Firenze 27 gennaio 1914), scapestrato, che dopo una breve carriera militare entr\u00f2 a far parte del corpo diplomatico.\nLa preparazione culturale del giovane Minghetti fu molto profonda: orfano di padre a 10 anni, frequent\u00f2 a Bologna la scuola di latino dei barnabiti, dove fu allievo di due liberali: Ugo Bassi e Alessandro Gavazzi, completando la formazione con frequenti viaggi culturali, come a Venezia, nel 1830. Qui, insieme alla madre, visit\u00f2 i capolavori artistici della citt\u00e0 lagunare e si avvicin\u00f2 alla pittura, passione che sarebbe durata tutta la vita.\nSuccessivamente avvennero altri viaggi di formazione: alla fine di gennaio del 1832 Minghetti visit\u00f2 dapprima Parigi, ospite dello zio Pio Sarti, patriota in esilio dopo i moti bolognesi del 1831. A Parigi il Minghetti incontr\u00f2 eminenti personalit\u00e0 politiche sia francesi sia italiane, come La Fayette, Talleyrand, Terenzio Mamiani, Piero Maroncelli e molti altri. In aprile con lo zio si rec\u00f2 infine a Londra, dove soggiorn\u00f2 un paio di mesi prima di ritornare a Bologna.\nGli interessi culturali del Minghetti spaziavano tra letteratura, scienza ed economia: nel 1833 cominci\u00f2 gli studi scientifici con il professor Vincenzo Michelini, medico e matematico, che lo condusse anche ad ascoltare le lezioni dell'Universit\u00e0 bolognese, che per\u00f2 frequent\u00f2 saltuariamente. La formazione letteraria invece gli fu inculcata dall'allora rinomato fisiologo Michele de' Medici di Ottajano, che era anche un buon letterato e latinista, mentre Paolo Costa fu il suo maestro per le materie filosofiche. In seguito Minghetti avrebbe preso le distanze da lui, giudicandolo troppo legato al sensismo, pubblicando nel 1837, un anno dopo la morte di Costa, anche un saggio sull'argomento, apparso sul \"Nuovo Giornale dei letterati\". L'anno dopo avrebbe scritto, su un altro giornale, \"L'Istitutore\", una critica sul dramma \"Dante in Ravenna\" di Luigi Biondi.\nLa formazione politica.\nSocio fondatore, nel 1837, della Cassa di Risparmio in Bologna, nel 1839 Marco Minghetti prese parte al Primo Congresso degli scienziati italiani, tenutosi a Pisa dietro concessione del Granduca di Toscana Leopoldo II: durante il consesso incontr\u00f2 illustri personaggi di spessore scientifico ed economico, sia italiani, come Raffaello Lambruschini, Giuseppe Montanelli, Giuseppe Giusti, Giovan Battista Giorgini, sia stranieri, come l'astronomo belga Adolphe Quetelet. Dopo la conclusione del congresso, Minghetti si rec\u00f2 a Roma e a Napoli, sempre incontrando l\"'\u00e9lite\" colta delle due citt\u00e0, approfondendo al contempo i suoi studi di filosofia, lingue (impar\u00f2 il tedesco) ed economia (studi\u00f2 i saggi di Adam Smith e Jean-Baptiste Say). Risultato di questo duro lavoro fu la pubblicazione della sua prima opera di materia economica, \"Intorno alla tendenza agli interessi materiali che \u00e8 nel secolo presente\", edita a Firenze nel 1841.\nDivenuto nel 1843 amministratore del patrimonio familiare, Minghetti si impegn\u00f2 anche a livello teorico a studiare i problemi dell'agricoltura e a sperimentare nuove tecniche agricole. Inoltre, ader\u00ec ben presto al movimento riformista che si era diffuso anche negli Stati Pontifici. Tra il 1842 e il 1847, partecip\u00f2 attivamente ai lavori della \u00abSociet\u00e0 agraria bolognese\u00bb, collaborando anche al giornale \"Il Felsineo\" e divenendone pi\u00f9 in l\u00e0 direttore per un breve periodo. In questo periodo riprese anche i suoi viaggi all'estero, recandosi in Svizzera, Germania, Belgio e Paesi Bassi, poi, nel dicembre 1844, in Francia e nel Regno Unito. Lo studioso italiano rimase a Parigi ben cinque mesi, frequentando la Sorbona e il Coll\u00e8ge de France, dove segu\u00ec il corso di diritto costituzionale di Pellegrino Rossi, con cui strinse amicizia, oltre a conoscere gli storici Jules Michelet ed Edgar Quinet. Inoltre, venne a contatto con le tesi nazionali dei patrioti italiani moderati Vincenzo Gioberti (che conobbe personalmente a Zurigo) e Cesare Balbo. Durante il soggiorno a Londra, durato dal maggio al luglio 1845, Minghetti approfond\u00ec le sue conoscenze in campo economico visitando fabbriche e manifatture: nella capitale inglese conobbe anche Giuseppe Mazzini, l\u00ec esule da anni, da cui lo divise fin da principio una chiara visione ideologica e d'azione.\nRientrato a Bologna, Minghetti strinse rapporti sempre pi\u00f9 stretti con altri esponenti del patriottismo moderato, come Massimo d'Azeglio, incontrato a Firenze, e Montanelli e Rinaldo Ruschi, conosciuti a Pisa, al fine di creare un'opinione pubblica nazionale di stampo cattolico che l'elezione di papa Pio IX, il 16 giugno 1846, pareva realizzare, insieme con un'alleanza tra liberali italiani e la Chiesa. Un progetto che dava ben a sperare, specie per la visita del possidente emiliano al pontefice, da lui ricevuto in udienza privata poco dopo l'elezione al soglio.\nLe esperienze politiche a Roma e a Torino.\nDopo la nomina di Pio IX e le sue iniziali riforme liberali, Minghetti, profittando della limitata libert\u00e0 di stampa appena concessa, da direttore del \"Felsineo\", pubblic\u00f2 articoli di rilievo politico che chiedevano maggiori riforme economiche e sociali (lavori pubblici, ferrovie, amministrazione, istruzione scolastica). Nel novembre del 1847 divenne membro della Consulta di Stato (istituzione che rappresentava legalmente le province con funzioni economiche, amministrative e militari), creata dal papa in aprile, entrando al contempo nella commissione che doveva preparare il discorso del pontefice in occasione dell'inaugurazione della Consulta stessa, avvenuta il 15 novembre. Per le brillanti doti politiche, il 10 marzo 1848 Minghetti fu chiamato a Roma da Pio IX, che gli offr\u00ec la carica di ministro dei Lavori Pubblici nel primo governo costituzionale dello Stato Pontificio. Il 29 aprile 1848, dopo l'allocuzione con cui Pio IX annunci\u00f2 il ritiro dell'esercito pontificio dal fronte della prima guerra d'indipendenza, Minghetti si dimise, con altri sei membri del governo.\nDecise dunque di partecipare direttamente al conflitto, arruolandosi nell'Armata Sarda di re Carlo Alberto di Savoia, servendo, dal 10 maggio all'11 agosto, come ufficiale di Stato maggiore al quartier generale piemontese, partecipando alle battaglie di Goito e di Custoza. Intanto, essendo ancora in vigore nello Stato Pontificio la Costituzione, fu eletto deputato per il collegio di San Giovanni in Persiceto: dopo la firma dell'armistizio Salasco, Minghetti ritorn\u00f2 a Roma per partecipare ai lavori parlamentari, ma si dimise il 15 novembre dopo l'omicidio dell'amico Pellegrino Rossi, primo ministro del governo pontificio, ucciso da estremisti, indignato dalla titubanza del nuovo esecutivo nell'avviare il processo contro gli assassini. In seguito a ci\u00f2, Pio IX fugg\u00ec a Gaeta presso Ferdinando II, fatto per cui venne proclamata la Repubblica romana. Minghetti fu subito a capo dei moderati che si rifiutarono di portare propri deputati all'Assemblea Costituente. \nNel marzo del 1849 fu richiamato al quartier generale piemontese, dopo la ripresa delle ostilit\u00e0 contro l'Austria: dopo la sconfitta di Novara e la salita al trono di Vittorio Emanuele II di Savoia, figlio di Carlo Alberto, in novembre Minghetti fu esonerato dal servizio. Trascorse quindi nella natia Bologna i primi anni della seconda Restaurazione (1850 -1851), dedicandosi all'approfondimento di studi filosofici. Nel luglio del 1852 alla fine si trasfer\u00ec a Torino, dove fu ricevuto in udienza dal nuovo Re di Sardegna, a cui parl\u00f2 delle condizioni delle province romagnole, ma soprattutto conobbe Cavour, a cui lo univano idee di tipo economico e politico, come la nuova visione economica data all'agricoltura, l'efficacia del sistema parlamentare e la possibilit\u00e0 di realizzare l'Unit\u00e0 d'Italia attraverso la diplomazia piemontese con il concorso degli Stati europei. In veste informale, quindi, prepar\u00f2 il terreno per la diplomazia del Presidente del Consiglio sardo, incontrando, nel 1853 a Londra, i politici Henry John Temple, III visconte Palmerston, William Ewart Gladstone e lord John Russell, mentre l'anno dopo sostenne attivamente l'intervento piemontese nella Guerra di Crimea a fianco di Francia e Inghilterra. Nel 1855, durante una pausa dai suoi spostamenti, Minghetti pubblic\u00f2 \"Della Libert\u00e0 religiosa\" in 12 lettere, poi pubblicate con altre opere giovanili in \"Opuscoli letterari ed economici\".\nMembro del comitato bolognese della Societ\u00e0 nazionale italiana, nel 1856 scrisse per Cavour un \"memorandum\" sullo stato delle province pontificie da presentare al Congresso di Parigi, per meglio mettere in evidenza l'arretratezza del governo pontificio. Frattanto proseguiva il suo impegno civile e letterario: nel 1857 fu tra i fondatori della Banca delle quattro legazioni, mentre l'anno dopo diede alle stampe il suo lavoro pi\u00f9 famoso, \"Dell'economia pubblica e delle sue attinenze con la morale e con il diritto\", che ebbe largo successo in Italia e in Europa. All'inizio del 1859, dopo aver ottenuto la cittadinanza sarda, Minghetti fu nominato da Cavour segretario generale del ministero degli Esteri, con il compito di aggiornare il primo ministro sulle faccende interne italiane. Dopo le dimissioni di Cavour l'11 luglio 1859, in seguito all'armistizio di Villafranca che pose fine alla seconda guerra d'indipendenza, divenne il 3 settembre presidente dell'Assemblea delle Romagne, convocata per preparare l'annessione delle nuove province al Regno di Sardegna. Il 22 aprile 1860, in seguito alle elezioni parlamentari indette per far entrare i deputati dell'Italia centrale nel nuovo Parlamento subalpino, Minghetti risult\u00f2 eletto nel suo collegio, venendo sempre riconfermato fino alla XVI legislatura.\nIl governo del Regno d'Italia.\nSuccessivamente, il 1\u00ba novembre 1860 fu ministro degli Interni con Cavour, rimanendovi anche dopo la proclamazione del Regno d'Italia il 17 marzo 1861, e, dopo la morte del conte il 6 giugno, nel governo di Ricasoli. In veste ministeriale, Minghetti propose gi\u00e0 in aprile un progetto di decentramento amministrativo del nuovo Stato (progetto appoggiato anche da federalisti come Giuseppe Montanelli), che avrebbe permesso un maggiore rispetto delle realt\u00e0 locali, ma che fu bocciato dopo un mese di serrate discussioni dal Parlamento italiano, timoroso delle possibili spinte secessionistiche che il decentramento avrebbe provocato, oltre alle pretese di centralizzazione del ministero Ricasoli. Dimessosi il 1\u00ba settembre 1861 per queste divergenze, Minghetti ritorn\u00f2 alla politica attiva l'8 dicembre 1862, come ministro delle finanze con Luigi Carlo Farini. Quando questi fu colpito da infermit\u00e0 mentale, il 24 marzo 1863 gli succedette nella carica di Presidente del Consiglio dei ministri del Regno d'Italia, mantenendo il dicastero delle finanze.\nIl nuovo gabinetto dovette affrontare due gravi problemi: il brigantaggio postunitario, che flagellava le province meridionali, e gli attriti con la Francia di Napoleone III per la Questione romana. Per risolvere il primo problema, venne approvata il 15 agosto 1863 la Legge Pica, proposta dal deputato abruzzese Giuseppe Pica, che sospendeva le garanzie costituzionali nelle province infestate dal brigantaggio e affidava ai tribunali militari la giurisdizione sui briganti catturati: questa legge rimase in vigore fino al 31 dicembre 1865.\nIn politica estera, facendosi forte della decisa azione italiana contro la spedizione di Garibaldi all'Aspromonte (29 agosto 1862), Minghetti fu in grado di negoziare un favorevole accordo con la potenza protettrice del Papa, la Francia, stipulato a Parigi il 15 settembre 1864 e detta perci\u00f2 Convenzione di settembre. All'interno della Convenzione con la Francia, che prevedeva il ritiro della guarnigione francese da Roma entro due anni previa assicurazione italiana del potere temporale del papa, il governo Minghetti incluse la clausola dello spostamento della capitale da Torino a Firenze, suscitando sdegno e costernazione sia nel re che nella popolazione torinese. A seguito della brutale repressione delle pacifiche manifestazioni popolari di protesta, che provoc\u00f2 oltre 50 morti e centinaia di feriti tra Piazza Castello e Piazza San Carlo, Vittorio Emanuele II costrinse con un telegramma Minghetti a dimettersi dal governo.\nRientrato in Parlamento come semplice deputato, il 13 maggio 1869 fu nominato dal nuovo primo ministro Luigi Federico Menabrea ministro dell'Agricoltura, del Commercio e dell'Industria; in tal veste Minghetti chiam\u00f2 esponenti tecnici di primo piano a collaborare al suo dicastero, come Luigi Luzzatti, varando anche un'inchiesta industriale e una agraria, i cui risultati, pubblicati un decennio pi\u00f9 tardi, cambiarono la veduta politica dell'economia italiana dal liberismo al protezionismo. Dopo la caduta del ministero, Minghetti si diede alla carriera diplomatica, venendo nominato il 24 agosto 1870 ministro plenipotenziario a Vienna, dove rimase dieci mesi, seguendo la posizione del governo austriaco sulla Questione romana a seguito della Presa di Roma. Fra l'altro, dopo la conquista dell'Urbe, con l'appoggio di Quintino Sella e di Ruggiero Bonghi riform\u00f2 l'Accademia Nazionale dei Lincei sul modello dell'\u00a0\"Institut de France\".\nFu infine nuovamente presidente del Consiglio tra il 10 luglio 1873 e il 25 marzo 1876, succedendo a Giovanni Lanza. Durante questa legislatura, Minghetti favor\u00ec il riavvicinamento di Vittorio Emanuele II agli Imperi centrali, seguendo il sovrano nei suoi viaggi ufficiali a Vienna e a Berlino e venendo ricompensato per questo, il 5 giugno 1874 con la pi\u00f9 alta onorificenza sabauda: il Collare dell'Annunziata. In politica interna si trov\u00f2 in disaccordo con la Destra, alla quale nonostante tutto apparteneva: motivo del contendere era la rigorosa politica fiscale che persegu\u00ec e che port\u00f2 al pareggio di bilancio, annunciato il 16 marzo 1876.\nMinghetti fu anche propugnatore dell'invio di una legazione commerciale in Cina e in Giappone e la creazione di contatti diplomatici con i due Paesi asiatici.\nTuttavia, paradossalmente, fu proprio il pareggio di bilancio che segn\u00f2 la sua caduta: due giorni dopo, infatti, dopo l'annuncio del raggiunto risanamento finanziario, Minghetti fu battuto alla Camera, allorch\u00e9 l\u2019on. Giovanni Battista Morana present\u00f2 una mozione parlamentare contro la tassa sul macinato. Minghetti chiese il rinvio della discussione della mozione a dopo l\u2019esame del disegno di legge sulle convenzioni ferroviarie, ponendo nel contempo il voto di fiducia. La Camera respinse la richiesta di Minghetti, che pertanto si dimise. Fu la cosiddetta \"rivoluzione parlamentare\", che port\u00f2 alla caduta della Destra e alla salita al potere di Agostino Depretis, capo indiscusso della Sinistra: Minghetti fu cos\u00ec l'ultimo primo ministro di Destra dell'Italia liberale.\nGli ultimi anni.\nPur rimanendo in Parlamento come \"leader\" dell'opposizione conservatrice, Minghetti non ricopr\u00ec pi\u00f9 incarichi ministeriali, dedicandosi pi\u00f9 che altro ai suoi studi, ma distinguendosi, durante l'era del trasformismo, ad una riforma morale dello Stato. Fu questo anche un periodo di feconde pubblicazioni, di cui resta memorabile l'opera \"Stato e Chiesa\", edita a Milano nel 1878, in cui si propugna la necessit\u00e0 di una netta separazione tra il potere temporale e spirituale. Si fece in seguito promotore di un riavvicinamento tra Destra e Sinistra, votando a favore, ad esempio, delle prime leggi sociali del governo Depretis o l'allargamento del suffragio tramite la riforma elettorale del 1882. Dal 1880 fu maestro di latino della regina d'Italia Margherita di Savoia, moglie del nuovo sovrano Umberto I, con la quale intrattenne una fitta corrispondenza epistolare che durer\u00e0 fino alla morte e che sarebbe stata pubblicata a Milano nel 1947 con il titolo \"Lettere fra la regina Margherita e marco Minghetti 1882-1886\".\nMarco Minghetti mor\u00ec infine a Roma il 10 dicembre 1886, a 68 anni; la sua salma fu trasportata nella natia Bologna su un treno imbandierato a lutto, e tumulata il 16 dicembre nella Certosa della citt\u00e0, dopo il cordoglio generale in Piazza Maggiore da parte della cittadinanza.\nVita privata.\nIl 4 settembre 1864 Marco Minghetti spos\u00f2 la nobile napoletana Laura Acton, gi\u00e0 vedova di Domenico Beccadelli di Bologna dei Principi di Camporeale. \nOnorificenze.\nAlla memoria.\nDa Minghetti oggi prendono il nome a Bologna, il Liceo Ginnasio Classico Marco Minghetti, collocato in Palazzo Lambertini-Taruffi, l'omonima piazza in via Farini e, a Legnago, in provincia di Verona, l'Istituto Tecnico Marco Minghetti.\nLa satira.\nCome tutti i politici, Minghetti era bersaglio dei giornalisti satirici del tempo. Persino il Prati si espose con una quartina satirica nei confronti dell'allora Primo Ministro, mettendolo alla berlina per la sua notoria passione per la caccia, ma anche dando pubblicamente credito a voci di corte (mai storicamente confermate), che descrivevano il Minghetti come uomo di scarse capacit\u00e0 amatorie. Scrisse il Prati:\nQuest'audacia cost\u00f2 al Prati un ritardo di qualche anno nella nomina regia a Senatore del Regno."}
{"id": "19772", "revid": "1318658", "url": "https://it.wikipedia.org/wiki?curid=19772", "title": "120 (numero)", "text": "Centoventi (120) \u00e8 il numero naturale dopo il 119 e prima del 121."}
{"id": "19775", "revid": "80598", "url": "https://it.wikipedia.org/wiki?curid=19775", "title": "Natalino Otto", "text": "Biografia.\nPrimi anni.\nInizi\u00f2 a lavorare come sarto. Giovanissimo, prese lezioni di musica e suon\u00f2 come batterista con gruppi musicali di Genova. A sedici anni si imbarc\u00f2 sul transatlantico Conte di Savoia come batterista di bordo: qui assunse il nome d\u2019arte di Natalino Otto e cantava i ritornelli con un megafono.\nNel 1935 a New York conobbe Gene Krupa (che gli aveva procurato una scrittura presso un'emittente radiofonica italo-americana) e strinse amicizia con Joe Venuti, che gli propose di trasferirsi in America, ma Natalino, dopo aver attraversato l'Atlantico per 38 volte, il 18 novembre 1935 sbarc\u00f2 definitivamente a Genova.\nIl definitivo rientro in Italia.\nDall'America, oltre all'esperienza di aver ascoltato e suonato la musica d'oltreoceano, i nuovi generi musicali jazz e swing, aveva portato dischi, spartiti e un microfono che sostituir\u00e0 il vecchio megafono.\nRientrato in Italia, si un\u00ec all'Orchestra da ballo del violinista Franco Grassi; in seguito si trasfer\u00ec a Roma, dove si esib\u00ec con l'Orchestra di Armando Fragna e, quando quest'ultimo arriv\u00f2 alla radio, Natalino and\u00f2 a Milano. Qui lavor\u00f2 col sassofonista Pierotti e, nel 1937, incontr\u00f2 Gorni Kramer con il quale, a partire dall'estate di quell'anno a Viareggio, cominci\u00f2 quello che sarebbe stato un lungo sodalizio, proponendo un repertorio di musiche jazz.\nA causa della proposta di un repertorio innovativo, fortemente ispirato alla musica americana del periodo, si dovette scontrare con la realt\u00e0 italiana, dove ogni influenza esterofila era vietata. Fu costretto a cambiare i titoli di alcune canzoni: \"Saint Louis Blues\" fu tradotto letteralmente in \"Le tristezze di San Luigi\" (o di \"St. Louis\", secondo le versioni), \"Mister Paganini\" divenne \"Maestro Paganini\". L'EIAR, l'ente radiofonico di stato, non trasmetteva i suoi pezzi, definiti \"barbara antimusica negra\".\nEscluso dalla radio, il cantante ligure si dedic\u00f2 alle molte incisioni discografiche e ai molti spettacoli teatrali, sempre in stretta collaborazione con l'orchestra del maestro Gorni Kramer. In poco tempo riusc\u00ec a conquistare il pubblico attraverso i suoi dischi: caso raro, se non unico per l'epoca, di un cantante arrivato al successo senza passare per la radio. I suoi pezzi swing facevano ballare gli italiani e gli meritarono il titolo di \"Re del ritmo\". Otto si inser\u00ec nel filone musicale inaugurato in Italia dall'etichetta Fonit che, in barba alle disposizioni del regime fascista, tentava di importare musica d'oltreoceano \"proibita\" e di riproporla anche in versione italianizzata.\nNel 1938, insieme a Kramer, arriv\u00f2 all'EIAR, ma i due poco dopo vennero allontanati dalla radio; partirono dunque per delle tourn\u00e9e all'estero. Al rientro in Italia, vennero loro sequestrati i passaporti. Nonostante alcuni cantanti dallo \"stile esotico\" (Alberto Rabagliati, il Quartetto Cetra e Ernesto Bonino) fossero riusciti a entrare nelle simpatie della radio di stato, Natalino Otto continu\u00f2 a subire l'ostracismo; tuttavia i suoi dischi andavano a ruba.\nNegli anni '40 lavor\u00f2 nel cinema, con ruoli di cantante in alcuni film. Fu il protagonista di \"Tutta la citt\u00e0 canta\" diretto da Riccardo Freda nel 1943, partecip\u00f2 anche ai film \"La casa senza tempo\" e \"Carosello del variet\u00e0\".\nNel 1944 pubblic\u00f2 il suo primo brano di grande successo \"Perduto amore (in cerca di te)\".\nDopo la fine della guerra e con l'avvento della democrazia, finalmente Natalino si pot\u00e9 godere il successo; tuttavia i suoi rapporti con la Rai rimasero occasionali.\nFestival di Sanremo.\nNegli anni cinquanta, con la nascita del Festival di Sanremo, si apr\u00ec una nuova stagione nella musica italiana. Natalino nel 1953 venne invitato a Sanremo per sostituire Teddy Reno, che per\u00f2 and\u00f2 in scena febbricitante, per cui l'occasione fu rimandata all'anno successivo.\nNatalino Otto partecip\u00f2 a cinque edizioni del Festival di Sanremo. Nel 1954 si piazz\u00f2 al quarto posto con \"Notturno\". Il suo miglior piazzamento fu il terzo posto nel 1955 con il brano \"Canto nella valle\". Il 2 giugno 1955 spos\u00f2 la cantante Flo Sandon's e i due vennero scritturati assieme dalla Rai. Nel 1957 ritorn\u00f2 al Festival di Sanremo, prese parte al Festival di Venezia e alla trasmissione radiofonica \"Voci e volti della fortuna\". Negli anni successivi torn\u00f2 nuovamente al Festival di Sanremo, ma ben presto rimarr\u00e0 al di fuori della manifestazione, incidendo comunque dischi di successo. Nel 1950 fond\u00f2 la casa discografica \"Bolero\", la prima ad accettare canzoni di Fred Buscaglione.\nGli anni sessanta e la morte.\nNel 1960 prese parte, insieme a Flo Sandon's, a una serie di \"sketch\" della rubrica pubblicitaria televisiva \"Carosello\", che pubblicizzava il sapone della Lico-Phar.\nNello stesso anno affianc\u00f2 all'attivit\u00e0 di cantante, oltre a quella gi\u00e0 esistente dal 1950 di editore musicale, quella di produttore discografico, fondando l'etichetta Telerecord e dedicandosi anche all'organizzazione di spettacoli e alla ricerca di materiale musicale dimenticato; ripubblic\u00f2 inoltre con la sua casa discografica nuovi arrangiamenti delle sue vecchie canzoni, reincise con i Gentlemen, che diventarono il suo complesso formato da Pupo De Luca alla batteria, Paolo Salonia oppure Giorgio Azzolini al basso, Franco Cerri oppure Alberto Pizzigoni alla chitarra, Enrico Intra al piano, Giancarlo Barigozzi al flauto e Glauco Masetti al sax.\nMor\u00ec nell'ottobre 1969 all'et\u00e0 di 56 anni, stroncato da un secondo attacco cardiaco dopo essere stato colpito da infarto una settimana prima.\nUn repertorio di oltre duemila brani.\nNatalino Otto fu un cantante molto prolifico. Arriv\u00f2 a incidere oltre duemila canzoni. Tra quelle di maggior successo, \"Biriei\", il suo brano di esordio, \"In cerca di te (perduto amor)\", \"Ho un sassolino nella scarpa\", \"Mamma voglio anch'io la fidanzata\" (il cui ritornello \u00e8 stato campionato nel brano rap degli Articolo 31 \"La fidanzata\"), \"Birimbo birambo\", \"Mister Paganini\", \"Polvere di stelle\" (di cui incise anche una seconda versione nel 1960), \"Op op trotta cavallino\", \"Natalino studia canto\", \"Lungo il viale\", \"La classe degli asini\", \"No Jazz\", \"Fidanzatina\", \"Laura\" (ottima versione con i Gentlemen sempre nel 1960) e, quale tributo in lingua genovese (come autori la coppia Reverberi - Calabrese) ricordiamo \"Baexinna\" del 1965.\nOmaggi.\nIl pianista Italo Salizzato ha inciso nel 1983 per le edizioni Gustavo Gori la sua composizione intitolata \"A spasso con Natalino Otto\", a lui dedicata.\nNel 2007 il cantautore romano Pierluigi \"Piji\" Siciliani gli ha dedicato il brano \"L'Ottovolante\", che ha vinto l'edizione 2007 del Premio \"L'Isola che non c'era\" e il IX Premio \"Un giorno insieme - Augusto Daolio - Citt\u00e0 di Sulmona\".\nNel 2011 la figlia Silvia ha raccolto i taccuini e le memorie del padre Natalino in un libro dal titolo \"Vendo ritmo - Natalino Otto 40+1 anni dopo\" (Edizioni Sabinae, 2011), in vendita con due CD, 50 brani rimasterizzati (di cui 5 dedicati a Flo Sandon's quale mini-tributo musicale) e un DVD strutturato come se fosse un docufilm sulla vita dell'artista."}
{"id": "19776", "revid": "834", "url": "https://it.wikipedia.org/wiki?curid=19776", "title": "Natale Codognotto", "text": ""}
{"id": "19781", "revid": "1928819", "url": "https://it.wikipedia.org/wiki?curid=19781", "title": "Clustering", "text": "In statistica, il clustering o analisi dei gruppi (dal termine inglese \"cluster analysis\" introdotto da Robert Tryon nel 1939) \u00e8 un insieme di tecniche di analisi multivariata dei dati volte alla selezione e raggruppamento di elementi omogenei in un insieme di dati. Le tecniche di \"clustering\" si basano su misure relative alla somiglianza tra gli elementi. In molti approcci questa similarit\u00e0, o meglio, dissimilarit\u00e0, \u00e8 concepita in termini di distanza in uno spazio multidimensionale. La bont\u00e0 delle analisi ottenute dagli algoritmi di \"clustering\" dipende molto dalla scelta della metrica, e quindi da come \u00e8 calcolata la distanza. Gli algoritmi di \"clustering\" raggruppano gli elementi sulla base della loro distanza reciproca, e quindi l'appartenenza o meno a un insieme dipende da quanto l'elemento preso in esame \u00e8 distante dall'insieme stesso.\nTecniche.\nLe tecniche di \"clustering\" si possono basare principalmente su due \"filosofie\":\nEsistono varie classificazioni delle tecniche di clustering comunemente utilizzate. Una prima categorizzazione dipende dalla possibilit\u00e0 che un elemento possa o meno essere assegnato a pi\u00f9 cluster:\nUn'altra suddivisione delle tecniche di clustering tiene conto del tipo di algoritmo utilizzato per dividere lo spazio:\nQueste due suddivisioni sono del tutto trasversali, e molti algoritmi nati come \"esclusivi\" sono stati in seguito adattati nel caso \"non-esclusivo\" e viceversa.\nClustering partizionale.\nGli algoritmi di clustering di questa famiglia creano una partizione delle osservazioni minimizzando una certa funzione di costo:\ndove formula_2 \u00e8 il numero dei cluster, formula_3 \u00e8 il formula_4-esimo cluster e formula_5 \u00e8 la funzione di costo associata al singolo cluster. L'algoritmo pi\u00f9 famoso appartenente a questa famiglia \u00e8 il k-means, proposto da MacQueen nel 1967. Un altro algoritmo abbastanza conosciuto appartenente a questa classe \u00e8 il Partitioning Around Medioid (PAM).\nClustering gerarchico.\nLe tecniche di clustering gerarchico non producono un partizionamento \"flat\" dei punti, ma una rappresentazione gerarchica ad albero. \nQuesti algoritmi sono a loro volta suddivisi in due classi:\nUna rappresentazione grafica del processo di clustering \u00e8 fornita dal dendrogramma.\nMisure utilizzate nel clustering gerarchico.\nIn entrambi i tipi di clustering gerarchico sono necessarie funzioni per selezionare la coppia di cluster da fondere (\"agglomerativo\"), oppure il cluster da dividere (\"divisivo\").\nNel primo caso, sono necessarie funzioni che misurino la \"similarit\u00e0\" (o, indistintamente, la \"distanza\") tra due cluster, in modo da fondere quelli pi\u00f9 simili. Le funzioni utilizzate nel caso agglomerativo sono:\nNei 4 casi precedenti, formula_10 indica una qualsiasi funzione distanza su uno spazio metrico.\nInvece nel clustering divisivo \u00e8 necessario individuare il cluster da suddividere in due sottogruppi. Per questa ragione sono necessarie funzioni che misurino la compattezza del cluster, la densit\u00e0 o la sparsit\u00e0 dei punti assegnati ad un cluster. Le funzioni normalmente utilizzate nel caso divisivo sono:\nClustering density-based.\nNel \"Clustering density-based\", il raggruppamento avviene analizzando l'intorno di ogni punto dello spazio. In particolare, viene considerata la densit\u00e0 di punti in un intorno di raggio fissato.\nUn esempio \u00e8 il metodo di clustering Dbscan.\nAlgoritmi.\nAlgoritmi di clustering molto usati sono:\nQT clustering.\nIl QT (\"Quality Threshold\") Clustering (Heyer et al., 1999) \u00e8 un metodo alternativo di partizionare i dati, inventato per il clustering dei geni. Richiede pi\u00f9 potenza di calcolo rispetto al \"K\"-Means, ma non richiede di specificare il numero di cluster \"a priori\", e restituisce sempre lo stesso risultato quando si ripete diverse volte.\nL'algoritmo \u00e8:\nLa distanza tra un punto ed un gruppo di punti \u00e8 calcolata usando il concatenamento completo, cio\u00e8 come la massima distanza dal punto di ciascun membro del gruppo (vedi il \"Clustering gerarchico agglomerativo\" sulla distanza tra i cluster nella sezione clustering gerarchico)."}
{"id": "19785", "revid": "1632387", "url": "https://it.wikipedia.org/wiki?curid=19785", "title": "Santa Sofia (Istanbul)", "text": "Santa Sofia (in turco: \"Ayasofya\"; in greco antico: \u1f09\u03b3\u03af\u03b1 \u03a3\u03bf\u03c6\u03af\u03b1, \"Hag\u00eda Sof\u00eda\"; in greco moderno: \u0391\u03b3\u03af\u03b1 \u03a3\u03bf\u03c6\u03af\u03b1, \"Ag\u00eda Sof\u00eda\", ]; in latino: \"Sancta Sophia\" o \"Sancta Sapientia\"), ufficialmente nota come Grande Moschea Benedetta della Grande Hagia Sophia (in turco: \"Ayasofya-y\u0131 Kebir M\u00fcbarek Cami-i Kebir\"), e anche conosciuta come Basilica di Santa Sofia, \u00e8 uno dei principali luoghi di culto di Istanbul. Si trova nel distretto di Fatih, nel \"mahalle\" di Sultanahmet.\nDedicato alla \"Sophia\" (la sapienza di Dio), dal 537 al 1453 l'edificio fu cattedrale cristiana (sede del Patriarcato di Costantinopoli, a eccezione di un breve periodo tra il 1204 e il 1261 quando fu convertito dai crociati sotto l'Impero latino di Costantinopoli a cattedrale cattolica di rito romano).\nDivenne moschea ottomana il 29 maggio 1453 e tale rimase fino al 1931, quando fu sconsacrata. Il 1\u00ba febbraio 1935 divenne un museo. Il 10 luglio 2020, con un decreto presidenziale, \u00e8 stata nuovamente aperta al culto islamico. Il successivo 24 luglio si \u00e8 quindi svolta, in presenza del presidente turco Erdo\u011fan, la prima preghiera pubblica islamica.\nStoria.\nPrima chiesa.\nLa prima chiesa era conosciuta come la \"\u039c\u03b5\u03b3\u03ac\u03bb\u03b7 \u1f18\u03ba\u03ba\u03bb\u03b7\u03c3\u03af\u03b1\" (\"Meg\u00e1l\u0113 ekkl\u0113s\u00eda\", \"Grande Chiesa\", a causa delle sue dimensioni pi\u00f9 grandi rispetto alle altre chiese contemporanee gi\u00e0 presenti in citt\u00e0). La chiesa fu dedicata al Logos, Ges\u00f9 Cristo il Salvatore, nel giorno della Sua Nativit\u00e0. Inaugurata il 15 febbraio 360 (durante il regno di Costanzo II) dal Vescovo ariano Eudossio di Antiochia, fu edificata vicino alla zona dove era in costruzione il palazzo imperiale. La vicina chiesa di Santa Irene (\u1f09\u03b3\u03af\u03b1 \u0395\u1f30\u03c1\u03ae\u03bd\u03b7 in greco, dedicata cio\u00e8 alla \"Santa Pace\") era stata completata precedentemente e serv\u00ec come cattedrale fino a quando Santa Sapienza non fu terminata. Entrambe le chiese svolsero poi il ruolo di chiese principali dell'Impero bizantino.\nNel 440, Socrate Scolastico sostenne che la chiesa fosse stata costruita da Costanzo II. La tradizione riferisce che l'edificio fu invece costruito da suo padre Costantino I. Giovanni Zonara concilia le due opinioni, riferendo che Costanzo aveva riparato l'edificio consacrato da Eusebio di Nicomedia dopo che era crollato. Poich\u00e9 Eusebio fu vescovo di Costantinopoli tra il 339 e il 341 e Costantino mor\u00ec nel 337, sembra possibile che la prima chiesa fosse stata eretta da quest'ultimo.\nL'edificio fu progettato come una tradizionale basilica latina con colonnato e gallerie, dotata di un tetto in legno. L'ingresso era preceduto da un doppio nartece (una sorta di doppio atrio).\nIl Patriarca di Costantinopoli Giovanni Crisostomo entr\u00f2 in un conflitto con l'imperatrice Elia Eudossia, moglie dell'imperatore Arcadio, e per questo fu mandato in esilio il 20 giugno 404. Durante gli scontri che avvennero in seguito, questa prima chiesa fu in gran parte distrutta da un incendio. Nulla di essa rimane oggi.\nSeconda chiesa.\nUna seconda chiesa fu costruita per volere di Teodosio II, il quale la inaugur\u00f2 il 10 ottobre 415. La basilica, dotata ancora di un tetto in legno, fu progettata dall'architetto Rufino. Incendiata durante la rivolta di Nika, scoppiata nel 532 contro l'imperatore Giustiniano, la chiesa bruci\u00f2 quasi completamente.\nDiversi blocchi di marmo appartenenti all'edificio sono stati scoperti nel 1935 sotto il cortile occidentale da A.M. Schneider; tra questi quello raffigurante 12 agnelli, i quali rappresentano metaforicamente i 12 Apostoli. Originariamente facevano parte del monumentale ingresso principale, i blocchi sono visibili in uno scavo adiacente all'ingresso dell'edificio. Scavi ulteriori sono stati abbandonati per paura di pregiudicare l'integrit\u00e0 della basilica.\nTerza chiesa (attuale struttura).\nIl 23 febbraio 532, pochi giorni dopo la distruzione della seconda basilica, l'imperatore Giustiniano I decise di costruire una nuova basilica completamente diversa, pi\u00f9 grande e pi\u00f9 maestosa rispetto a quelle dei suoi predecessori.\nCome architetti scelse Isidoro di Mileto e il fisico e matematico Antemio di Tralle, Antemio, tuttavia, mor\u00ec nel primo anno dei lavori. L'edificio venne descritto dallo storico bizantino Procopio nella sua opera \"Sulle Costruzioni\" (\"Peri Ktismat\u014dn\", in latino: \"De Aedificiis\"). L'imperatore fece venire il materiale da tutto l'impero: colonne ellenistiche dal tempio di Artemide di Efeso, grandi pietre dalle cave di porfido egiziane, marmo verde dalla Tessaglia, pietra nera dalla regione del Bosforo e pietra gialla dalla Siria. Pi\u00f9 di diecimila persone vennero impiegate nel cantiere. Questa nuova chiesa fu riconosciuta gi\u00e0 all'epoca come la basilica pi\u00f9 grande della cristianit\u00e0. Le teorie di Erone di Alessandria potrebbero essere state la base su cui si sono svolti i calcoli necessari per affrontare le sfide presentate dalla realizzazione di una cupola di tali dimensioni. L'imperatore, insieme al patriarca Mena, inaugur\u00f2 la nuova basilica il 27 dicembre 537 con una celebrazione in pompa magna. I mosaici all'interno della chiesa vennero, comunque, completati solo sotto il regno dell'imperatore Giustino II (565-578).\nSanta Sofia divenne la sede del patriarca di Costantinopoli e il luogo principale per le cerimonie imperiali dei reali bizantini, come le incoronazioni.\nTerremoti accaduti nel mese di agosto 553 e il 14 dicembre 557 causarono fessurazioni nella cupola centrale e nella semicupola orientale. La cupola principale croll\u00f2 completamente durante un terremoto successivo, avvenuto il 7 maggio 558, distruggendo l'ambone, l'altare e il ciborio. L'incidente fu dovuto principalmente alla portante troppo alta e al carico enorme della cupola che era troppo piatta. Questi fattori provocarono la deformazione dei piloni che sostenevano la cupola. L'imperatore ordin\u00f2 un immediato ripristino. Affid\u00f2 i lavori a Isidoro il Giovane, nipote di Isidoro di Mileto, che utilizz\u00f2 materiali pi\u00f9 leggeri ed elev\u00f2 la cupola di altri 6,25 metri., conferendo all'edificio la sua altezza interna attuale di 55,6 metri. Questa ricostruzione, che dette alla chiesa il suo aspetto odierno, termin\u00f2 nel 562. Il poeta bizantino Paolo Silenziario compose un lungo poema epico, noto come \"Ekphrasis\", per la riconsacrazione della basilica, cerimonia presieduta dal Patriarca Eutichio il 23 dicembre 562.\nNel 726, l'imperatore Leone III Isaurico emise una serie di editti contro la venerazione delle immagini, ordinando all'esercito di distruggere tutte le icone ed inaugurando il periodo di iconoclastia bizantina. A quel tempo, tutte le immagini religiose e le statue furono rimosse dalla Basilica di Santa Sofia. Dopo una breve tregua sotto l'imperatrice Irene (797-802), gli iconoclasti continuarono il loro tentativo di riforma.\nLa basilica sub\u00ec in seguito altri gravi danni, prima in un grande incendio nell'859 e di nuovo in un terremoto avvenuto l'8 gennaio 869 che fece quasi collassare nuovamente la cupola. L'imperatore Basilio I ordin\u00f2 che la chiesa fosse riparata.\nDopo un nuovo grande terremoto avvenuto il 25 ottobre 989, che rovin\u00f2 la grande cupola, l'imperatore bizantino Basilio II chiese all'architetto armeno Trdat, creatore delle grandi chiese di Ani e Argina, di ripararla. I principali lavori riguardarono l'arco occidentale e una parte della cupola. L'entit\u00e0 del danno richiese sei anni di riparazioni. La chiesa fu riaperta il 13 maggio 994.\nNel suo libro \"De ceremoniis\" (\"Libro delle Cerimonie\"), l'imperatore Costantino VII (913-919) diede un resoconto dettagliato delle cerimonie che si tenevano a Santa Sofia con l'imperatore e il patriarca.\nAl momento della presa di Costantinopoli, durante la Quarta Crociata, la chiesa fu saccheggiata e profanata dai cristiani latini. Lo storico bizantino Niceta Coniata descrisse come furono rubate dalla chiesa molte reliquie, tra cui una pietra della tomba di Ges\u00f9, il latte della Vergine Maria, il sudario di Ges\u00f9 e le ossa di alcuni santi, portate verso le chiese dell'ovest. Durante l'occupazione latina di Costantinopoli (1204-1261) la chiesa divenne una cattedrale cattolica romana. Baldovino I di Costantinopoli fu incoronato imperatore il 16 maggio 1204 a Santa Sofia. Enrico Dandolo, doge di Venezia che comand\u00f2 l'invasione della citt\u00e0 da parte dei Crociati, fu sepolto all'interno della chiesa. Tuttavia, i restauri effettuati tra il 1847 e il 1849 hanno gettato alcuni dubbi sull'autenticit\u00e0 della tomba del doge.\nDopo la riconquista della citt\u00e0 da parte dei Bizantini nel 1261, la chiesa si trovava in uno stato fatiscente. Nel 1317, l'imperatore Andronico II ordin\u00f2 la costruzione di quattro nuovi contrafforti. Un nuovo terremoto arrec\u00f2 danni alla struttura che dovette essere chiusa fino al 1354, quando terminarono le riparazioni effettuate dagli architetti Astras e Peralta.\nMoschea (1453-1931).\nNel 1453 il Sultano Maometto II assedi\u00f2 Costantinopoli, distruggendo molti edifici Sacri e imperiali, guidato dalla sua ossessione di consegnare la citt\u00e0 al mondo orientale. Il sultano promise ai suoi soldati tre giorni di libero saccheggio se la citt\u00e0 fosse caduta, dopo di che avrebbe rivendicato le ricchezze per s\u00e9. La Basilica di Santa Sofia non fu esentata dal saccheggio, diventandone il punto focale, in quanto gli invasori credevano che vi fossero contenuti i pi\u00f9 grandi tesori della citt\u00e0. Poco dopo il crollo delle difese della citt\u00e0, molti saccheggiatori si diressero verso Santa Sofia e abbatterono le sue porte. Durante l'assedio venivano spesso celebrate liturgie e preghiere dentro la basilica, che era diventata il rifugio per molti di coloro che non erano in grado di contribuire alla difesa della citt\u00e0.Questi cittadini indifesi, che erano nella chiesa, vennero usati come bottino fra gli invasori diventando schiavi e le donne a volte usate per appagamenti sessuali. Quando il sultano Maometto II e il suo seguito entrarono nella chiesa, egli insistette affinch\u00e9 fosse subito convertita in moschea. Gli Ulam\u0101 (studiosi islamici) presenti salirono poi sul pulpito della chiesa e recitarono la Shahada (\"Non ci sono altri dei se non il Dio, e Maometto \u00e8 il suo servo e il suo messaggero\"), segnando cos\u00ec la conversione della chiesa in moschea..\nSubito dopo la conquista di Costantinopoli, la Basilica di Santa Sofia fu convertita nella moschea di \"Aya Sofya\". Come testimoniano numerosi visitatori occidentali, come il nobile cordovano Pero Tafur e il fiorentino Cristoforo Buondelmonti, al momento della conquista la chiesa si trovava in uno stato fatiscente; il sultano ne ordin\u00f2 la pulizia e la riqualificazione, aggiungendo i minareti e intonacando i mosaici parietali. Il patriarca si trasfer\u00ec invece nella Chiesa dei Santi Apostoli. Intorno al 1481 un piccolo minareto venne eretto all'angolo sud-ovest dell'edificio, sopra la torre delle scale. Il successivo sultano, Bayezid II (1481-1512), fece costruire un altro minareto all'angolo nord-est. Uno di questi cadde a causa del terremoto del 1509, e intorno alla met\u00e0 del XVI secolo entrambi furono sostituiti da due nuovi minareti, posti agli angoli est e ovest dell'edificio.\nNel XVI secolo il sultano Solimano il Magnifico (1520-1566) riport\u00f2 dalla sua conquista dell'Ungheria due colonne colossali. Esse furono collocate su entrambi i lati del mi\u1e25r\u0101b. Durante il regno di Selim II (1566-1577) l'edificio inizi\u00f2 a mostrare segni di cedimento e si dovette provvedere a rinforzarlo con l'aggiunta di supporti strutturali al suo esterno ad opera del grande architetto ottomano Mimar Sinan. Oltre a rafforzare la struttura storica bizantina, Sinan costru\u00ec i due grandi minareti supplementari all'estremit\u00e0 occidentale del palazzo e il mausoleo del sultano. Inoltre, una mezzaluna d'oro fu installata sulla sommit\u00e0 della cupola, mentre intorno all'edificio fu imposta una zona di rispetto, larga 35 \"ar\u015f\u0131n\" (circa 24 m), per cui si dovette abbattere tutte le case che nel frattempo erano state edificate attorno ad esso. In seguito la sua \"t\u00fcrbe\" arriv\u00f2 ad ospitare altre 43 tombe di principi ottomani.\nIn seguito furono aggiunte la galleria del sultano, un minbar decorato con marmi, una pedana per il sermone e una loggia per il muezzin. Nel 1717, con il sultano Ahmed III (1703-1730), fu ristrutturato l'intonaco degli interni.\nIl restauro pi\u00f9 famoso di \"Aya Sofya\" fu per\u00f2 quello ordinato dal sultano Abdul Mejid I e completato da 800 lavoratori tra il 1847 e il 1849 sotto la direzione dell'architetto ticinese Gaspare Fossati, assistito dal fratello Giuseppe Fossati, ingegnere. I due fratelli consolidarono la cupola e le volte, raddrizzarono le colonne e rinnovarono la decorazione degli esterni e degli interni dell'edificio. I mosaici bizantini superstiti vennero scoperti e ricoperti con uno strato d'intonaco, ed i vecchi lampadari vennero sostituiti da nuovi, del tipo a goccia. Alle colonne vennero appesi otto giganteschi medaglioni circolari, opera del calligrafo Kazasker Mustafa \u0130zzed Effendi (1801-1877). Essi riportano i nomi di Allah, del profeta Maometto, dei primi quattro califfi (Ab\u016b Bakr, Umar, Uthman e Ali) e dei due nipoti di Maometto: Hassan e Hussein. Il 13 luglio 1849, alla fine del restauro, la moschea venne riaperta al culto con una cerimonia solenne.\nMuseo (1935-2020).\nNel 1935, il primo presidente turco e fondatore della Repubblica di Turchia, Mustafa Kemal Atat\u00fcrk, trasform\u00f2 l'edificio in un museo. I tappeti vennero rimossi e le decorazioni del pavimento di marmo riapparvero per la prima volta dopo secoli, mentre l'intonaco bianco che copriva molti dei mosaici fu rimosso. Tuttavia, le condizioni della struttura erano deteriorate.\nCon l'aiuto della societ\u00e0 di servizi finanziari American Express, negli anni 1997-2002 il World Monuments Fund stanzi\u00f2 una serie di sovvenzioni per il restauro della cupola. La prima fase del lavoro, realizzata con la partecipazione del Ministero della Cultura turco, fu la stabilizzazione strutturale e la riparazione del tetto rotto. La seconda fase, la conservazione degli interni della cupola, offr\u00ec l'opportunit\u00e0 di impiegare e addestrare giovani restauratori turchi nella cura dei mosaici. Nel 2006 il progetto del WMF fu completato, anche se altre aree di Santa Sofia continuano a richiedere manutenzione.\nDurante questo periodo l'uso del complesso come luogo di culto era severamente proibito. Tuttavia, nel 2006, subito prima della visita del Papa Benedetto XVI, il governo turco decise di destinare una piccola stanza del complesso museale a luogo di preghiera per tutte le religioni. Nel 2010 associazioni islamiche e membri del governo turco richiesero con crescente insistenza l'esclusiva della chiesa/moschea al solo culto islamico. Dal 2013, dai minareti dell'edificio, il muezzin canta l'invito alla preghiera due volte al giorno, nel pomeriggio.\nMoschea (dal 2020).\nIl 31 marzo 2018 il presidente turco Recep Tayyip Erdo\u011fan, nonostante i severissimi divieti, ha recitato il primo versetto del Corano nella Basilica di Santa Sofia, dedicandola a \"coloro che hanno contribuito a costruirla ma in modo particolare a chi la ha conquistata\", andando contro gli sforzi fatti da Atat\u00fcrk di ristrutturarla e renderla un importante museo.\nNel marzo 2019 il presidente Erdo\u011fan dichiar\u00f2 che avrebbe cambiato lo status di Hagia Sophia da museo a luogo di culto musulmano, aggiungendo che era stato un \"errore molto grande\" trasformarla in un museo. Dopo molte pressioni da parte dello stesso Erdo\u011fan, infatti, il 10 luglio 2020 il Consiglio di Stato turco ha annullato il decreto di Atat\u00fcrk del 1934, cancellando la trasformazione della moschea in museo. Lo stesso giorno, il Presidente Erdo\u011fan ha riaperto al culto islamico la Basilica con un decreto presidenziale. La prima preghiera pubblica islamica del venerd\u00ec si \u00e8 svolta nell'edificio il 24 luglio successivo.\nDescrizione.\nLa basilica di Santa Sofia \u00e8 uno dei pi\u00f9 grandi esempi superstiti di architettura bizantina. Il tempio stesso era cos\u00ec riccamente e artisticamente decorato, che Giustiniano, una volta completati i lavori, esclam\u00f2: \"Salomone, ti ho superato!\" (\"\u039d\u03b5\u03bd\u03af\u03ba\u03b7\u03ba\u03ac \u03c3\u03b5 \u03a3\u03bf\u03bb\u03bf\u03bc\u03ce\u03bd\"). Giustiniano stesso cur\u00f2 la realizzazione della cattedrale, la pi\u00f9 grande mai costruita fino a quel momento e per i quasi 1000 anni successivi, fino al completamento della cattedrale di Siviglia in Spagna.\nLa basilica voluta da Giustiniano \u00e8 al tempo stesso la realizzazione architettonica culmine della tarda antichit\u00e0 e il primo capolavoro dell'architettura bizantina. La sua influenza, sia architettonica che liturgica, si diffuse nella chiesa ortodossa orientale, in quella cattolica romana e nel mondo musulmano. Le colonne pi\u00f9 grandi sono di granito. Raggiungono un'altezza di circa 19 o 20 metri con un diametro di 1,5 metri; la pi\u00f9 grande pesa oltre 70 tonnellate. Sotto gli ordini di Giustiniano, otto colonne corinzie vennero prelevate da Baalbek in Libano e spedite a Costantinopoli per la costruzione della chiesa.\nIl vasto interno presenta una struttura assai complessa. La navata centrale \u00e8 sormontata da una cupola centrale alta 55,6 metri dal livello del pavimento, traforata da 40 finestre ad arco, in seguito parzialmente murate per aumentare la stabilit\u00e0 dell'edificio, che inondano di luce l'interno dell'edificio a qualsiasi ora e sostenuta da quattro pennacchi triangolari concavi servono per la transizione della struttura circolare della cornice a quella rettangolare della navata. Il peso della cupola si scarica, attraverso i pennacchi, su quattro massicci pilastri posti agli angoli. Questi sono stati rinforzati con contrafforti, edificati parte durante il periodo bizantino e parte durante quello ottomano, sotto la guida del famoso architetto Sinan; sono costruiti con pietre lavorate, legate tra di loro tramite colate di piombo, mentre le volte, gli archi e le pareti sono in laterizi. Nelle zone verso l'abside e verso l'ingresso due semicupole digradano da quella principale e poggiano su esedre a colonne. Le varie riparazioni effettuate nel corso del tempo hanno reso la cupola leggermente ellittica, con un diametro che varia tra i 31,24 m e i 30,86 m.\nLa basilica ha una pianta che fonde armoniosamente il rettangolo entro il quadrato (69,7 x 74,6 m), con tre navate, arcate divisorie in doppio ordine, ed un'unica abside opposta all'ingresso, che all'esterno si presenta poligonale. La pianta ha probabilmente ricalcato quella della basilica costantiniana. L'ingresso \u00e8 preceduto da un doppio nartece. Gli interni sono arricchiti con mosaici a fondo d'oro, di grande valore artistico, marmi pregiati e stucchi. Colonne in costoso porfido o marmo verde della Tessaglia sono impreziosite da capitelli finemente scolpiti. Nel corso degli anni sono stati aggiunti alcuni mausolei laterali.\nAll'interno, alcuni corridoi laterali riccamente decorati (che hanno ispirato la Basilica di San Marco a Venezia) conducono al grande vano della navata centrale, dominato dalla maestosa cupola. Sulle navate laterali corrono i matronei, destinati alla corte imperiale che vi assisteva alla messa da una posizione rialzata. Al di sopra dei matronei la muratura \u00e8 perforata da due file sovrapposte di finestre di dimensioni variabili (pi\u00f9 ampie al centro, pi\u00f9 piccole verso i lati e nella fila inferiore).\nL'impianto non differiva molto da quello di altre chiese a pianta longitudinale gi\u00e0 esistenti, ma per la prima volta lo spazio appare dominato dalla grande cupola, che focalizza verso l'alto tutto l'ambiente architettonico. L'effetto \u00e8 quello di uno spazio incommensurabile e di leggerezza della copertura, che sembra come sospesa nell'aria. La decorazione interna, inizialmente aniconica con motivi persiani (in pratica, ci si atteneva gi\u00e0 all'Iconoclastia del VII secolo), fu integrata da Giustino II con cicli evangelici e con scene, divenute poi canoniche, del Dodecaorto, il sistema di 12 feste bizantine. La cupola riportava un Cristo Pantocratore benedicente, a mezzo busto. Per i lineamenti dei visi di Cristo e dei santi sembra siano state utilizzate le descrizioni contenute in un libretto di Ulpius Romano: un esempio, San Gregorio \u00e8 ritratto con la barba fumosa e l'occhio destro menomato da un incidente.\nL'abside \u00e8 rinforzata all'esterno da alcuni contrafforti. Uno di questi contiene una cappella con mosaici frammentari realizzati col sistema della doppia linea. Alcune chiese bizantine e le moschee imperiali ottomane hanno preso a modello la grande cupola affiancata da due semicupole. L'apparato decorativo originale \u00e8 conservato solo in parte, ma continua tuttavia a rappresentare una profonda testimonianza dell'arte bizantina. I capitelli presentano trine, trafori, giochi d'ombra e chiaro-scuro, e compare lo stemma giustinianeo.\nProcopio di Cesarea, nel suo trattato \"De aedificiis\", ci ha tramandato una descrizione risalente al periodo di Giustiniano I: egli not\u00f2 come la luce, filtrata dalle finestre disposte a diversi livelli, ma soprattutto dalle aperture che coronano la base della cupola, sembrasse come generata all'interno della basilica stessa, e riverberandosi sui mosaici dorati e sui preziosi paramenti murari, annullasse irrealmente la consistenza e il peso delle strutture. Questo effetto \u00e8 dovuto anche al fatto che la parte centrale della chiesa \u00e8 pi\u00f9 ampia e maggiormente illuminata rispetto alle zone laterali, e contrasta con ambienti pi\u00f9 scuri e con la netta divisione in pi\u00f9 piani dello spazio che invece al centro \u00e8 slanciato verso l'alto.Paolo Silenziario, invece, compose un poemetto, o ecphrasis, richiamando soluzioni letterarie tipiche dell'epoca giustinianea. La descrizione della chiesa si districa attraverso alcune tappe che l'autore rende obbligatorie e stimola il lettore ad immergersi in toto nell'immaginazione di ci\u00f2 che fu il tempio all'epoca di Giustiniano, iniziando il viaggio dalla parte esterna fino a raggiungere le zone pi\u00f9 intime della chiesa, soffermandosi in una descrizione dettagliata di ogni particolare decorativo o architettonico, come, ad esempio, l'elencazione delle variet\u00e0 di marmo presenti oppure alle particolari forme di lampadari o polycandelon.\nL'esterno, rivestito di stucco, durante il restauro avvenuto nel XIX secolo sotto la direzione degli architetti Fossati fu colorato di giallo e rosso.\nCupola.\nLa cupola di Santa Sofia suscita un particolare interesse fra gli storici d'arte, gli architetti e gli ingegneri per le sue caratteristiche innovative e grandiose. Essa \u00e8 sostenuta da quattro pennacchi, una soluzione mai utilizzata prima. Il loro utilizzo permette una transizione elegante dalla forma quadrata della base dei piloni a quella emisferica della cupola. L'utilizzo dei pennacchi non \u00e8 soltanto una scelta di carattere estetico, ma permette anche di frenare le forze laterali della cupola e di scaricare il peso di essa verso il basso.\nAnche se questa scelta architettonica permise di stabilizzare la cupola, il muro di cinta e gli archi, la costruzione pratica delle mura di Santa Sofia indebol\u00ec la struttura complessiva. I muratori utilizzarono pi\u00f9 malta che mattoni, il che indebol\u00ec le pareti. La struttura sarebbe stata molto pi\u00f9 stabile se avessero lasciato asciugare la malta prima di iniziare il livello successivo. Quando, invece, la cupola fu posta in opera, a causa della malta ancora bagnata il suo peso port\u00f2 le pareti sottostanti a piegarsi verso l'esterno. Quando Isidoro il Giovane ricostru\u00ec la cupola, nel frattempo crollata a causa di un terremoto, dovette prima riportare a piombo le mura sottostanti rinforzandone l'interno in modo che queste fossero in grado di sostenere il peso della nuova copertura. Inoltre, innalz\u00f2 la nuova cupola di circa sei metri rispetto alla precedente in modo da diminuire le forze laterali e da scaricare pi\u00f9 facilmente il suo peso lungo le pareti.\nL'edificio \u00e8 famoso per l'effetto mistico della luce che si riflette in tutto l'interno della navata, con la cupola che d\u00e0 l'apparenza di librarsi al di sopra di quest'ultima. Questo effetto fu reso possibile grazie all'inserimento di quaranta finestre nella cupola stessa, sopra la cornice. Inoltre, la stabilit\u00e0 della cupola fu aumentata da Isidoro il Giovane grazie all'introduzione di costoloni longitudinali che innervano la struttura passando fra le finestre. Questi permettono al peso della cupola di scaricarsi in basso lungo la cornice e verso i pennacchi e, infine, lungo le pareti e verso le fondazioni.\nIl carattere unico del progetto di Santa Sofia rende questa struttura uno dei monumenti pi\u00f9 avanzati e ambiziosi realizzati nella tarda antichit\u00e0.\nUrne per \"lustrationes\".\nDue enormi urne per la \"lustratio\" di marmo vennero portate da Pergamo durante il regno del sultano Murad III. Originarie del periodo ellenistico, sono scolpite su blocchi di marmo.\nNartece e portali.\nLa Porta Imperiale era l'ingresso principale tra l'interno e l'esterno del nartece. Esso era riservato esclusivamente all'imperatore. Il mosaico bizantino sopra il portale raffigura Cristo e l'imperatore Leone VI il Saggio.\nUna lunga rampa, posta nella parte settentrionale del nartece esterno, conduce alla galleria superiore.\nGalleria superiore.\nLa galleria superiore \u00e8 disposta a ferro di cavallo e segue la navata centrale fino all'abside. Diversi mosaici sono presenti in questa galleria, in uno spazio tradizionalmente riservato all'imperatrice e la sua corte. I mosaici meglio conservati si trovano nella parte meridionale.\nAl centro della galleria superiore si trova la Loggia dell'Imperatrice. Da qui l'imperatrice e la sua corte potevano seguire la cerimonia che si svolgeva in basso. Una pietra verde segna il punto in cui sorgeva il trono.\nVerso sud della galleria superiore si trova anche la Porta di marmo. Fu utilizzata dai partecipanti a sinodi che entravano e uscivano dalla camera dell'incontro.\nDecorazioni.\nOriginariamente, sotto il regno di Giustiniano, le decorazioni interne consistevano in disegni astratti su lastre di marmo poste sulle pareti e sulle volte con mosaici curvilinei. Di questi, si possono ancora vedere gli arcangeli Gabriele e Michele. Vi erano anche un paio di decorazioni figurative, come ci \u00e8 stato riportato dall'elogio di Paolo Silenziario. I pennacchi della galleria sono realizzati con la tecnica dell\"'Opus sectile\" e mostrano schemi, immagini di fiori e uccelli. In fasi successive sono stati aggiunti dei mosaici figurativi, che vennero per\u00f2 distrutti durante la controversia iconoclasta (726-843). I mosaici tuttora presenti appartengono al periodo post-iconoclasta.Il numero di tesori, reliquie e icone crebbe progressivamente in ricchezza, permettendo la realizzazione di una sorprendente collezione, sino alla dispersione in seguito al saccheggio durante la quarta crociata.\nOltre ai mosaici, un gran numero di decorazioni figurative vennero aggiunte nel corso della seconda met\u00e0 del IX secolo: un'immagine di Cristo nella cupola centrale, alcuni santi orientali, profeti e padri della Chiesa. Vi sono anche raffigurazioni di personaggi storici connessi con la basilica, come il patriarca Ignazio I e alcune scene tratte dal Vangelo. Basilio II fece rappresentare in mosaico su ciascuno dei quattro pennacchi un \"Hexapterygon\" (angelo con sei ali). Due di essi scomparvero e vennero riprodotti in affresco durante il restauro di Gaspare Fossati, che fece ricoprire il loro viso con un alone d'oro. Nel 2009 uno di loro \u00e8 stato riportato allo stato originale."}
{"id": "19788", "revid": "7", "url": "https://it.wikipedia.org/wiki?curid=19788", "title": "Imperatori Bizantini", "text": ""}
{"id": "19793", "revid": "38129", "url": "https://it.wikipedia.org/wiki?curid=19793", "title": "Cantautori", "text": ""}
{"id": "19796", "revid": "1592097", "url": "https://it.wikipedia.org/wiki?curid=19796", "title": "Piazza delle cinque lune", "text": ""}
{"id": "19814", "revid": "1401351", "url": "https://it.wikipedia.org/wiki?curid=19814", "title": "Effetto fotovoltaico", "text": "In fisica dello stato solido l'effetto fotovoltaico \u00e8 il fenomeno fisico di interazione radiazione-materia che si realizza quando un elettrone presente nella banda di valenza di un materiale (generalmente semiconduttore) passa alla banda di conduzione a causa dell'assorbimento di un fotone sufficientemente energetico incidente sul materiale.\nDescrizione.\nAspetti teorici.\nL'effetto fotovoltaico, osservato per la prima volta da Alexandre Edmond Becquerel nel 1839, costituisce una delle prove indirette della natura corpuscolare delle onde elettromagnetiche. La teoria fisica che spiega l'effetto fotoelettrico, del quale l'effetto fotovoltaico rappresenta una sottocategoria, fu pubblicata nel 1905 da Albert Einstein che per questo ricevette il Premio Nobel per la fisica nel 1921. Quando una radiazione elettromagnetica investe un materiale pu\u00f2, in certe condizioni, cedere energia agli elettroni pi\u00f9 esterni degli atomi del materiale. Se l'energia ceduta \u00e8 sufficiente, l'elettrone risulta libero di allontanarsi dall'atomo di origine. L'assenza dell'elettrone nell'atomo di origine viene chiamata lacuna. L'energia sufficiente per liberare l'elettrone dall'atomo di origine (per passare quindi dalla banda di valenza che corrisponde allo stato legato pi\u00f9 esterno alla banda di conduzione ove non \u00e8 pi\u00f9 legato) deve essere almeno uguale (e quindi anche maggiore) alla banda proibita del materiale.\nNella fisica dei sistemi fotovoltaici viene definita la \"risposta spettrale\" assoluta RS(\u03bb), il rapporto tra la misura della corrente elettrica generata dalla cella fotovoltaica (misurata in A) e la potenza incidente (misurata in W). Normalmente questa misura viene fornita in termini spettrali, cio\u00e8 in funzione della lunghezza d'onda (\u03bb) della luce incidente sulla cella fotovoltaica in maniera del tutto analoga al concetto di risposta in frequenza.\nUtilizzo nelle celle fotovoltaiche.\nQuesto fenomeno \u00e8 alla base della produzione elettrica nelle celle fotovoltaiche. Il meccanismo di funzionamento si basa sull'utilizzo di materiali semiconduttori, il pi\u00f9 utilizzato dei quali \u00e8 attualmente il silicio.\nInfatti, nel caso di materiali isolanti, il band gap risulta troppo elevato per poter essere eguagliato dall'energia del fotone incidente, mentre nei materiali conduttori il band gap \u00e8 assente, quindi a temperatura ambiente c'\u00e8 una continua creazione e distruzione di coppie elettrone-lacuna e l'energia necessaria alla creazione viene fornita direttamente dalle fluttuazioni termiche. Quando un flusso luminoso investe invece il reticolo cristallino di un semiconduttore, si verifica la transizione in banda di conduzione di un certo numero di elettroni al quale corrisponde un egual numero di lacune che passa in banda di valenza. Si rendono pertanto disponibili portatori di carica, che possono essere sfruttati per generare una corrente. Per realizzare ci\u00f2 \u00e8 necessario creare un campo elettrico interno alla cella, stabilendo un eccesso di atomi caricati negativamente (anioni) in una parte del semiconduttore ed un eccesso di atomi caricati positivamente (cationi) nell'altro. Questo meccanismo si ottiene mediante drogaggio del semiconduttore che generalmente viene realizzato inserendo atomi del terzo gruppo come ad esempio il boro e del quinto gruppo (fosforo) per ottenere rispettivamente una struttura di tipo p (con un eccesso di lacune) ed una di tipo n (con un eccesso di elettroni).\nLo strato drogato con elementi del quinto gruppo, che hanno cinque elettroni esterni (o di valenza) contro i tre di quelli del terzo gruppo, presenta una carica negativa debolmente legata, costituita da un elettrone in eccesso per ogni atomo drogante. Nello stesso modo, nello strato drogato con elementi del terzo gruppo, che hanno invece tre elettroni esterni, si ottiene un eccesso di carica positiva, data dalle lacune degli atomi droganti. Il primo strato, a carica negativa, viene generalmente chiamato strato n, l'altro, a carica positiva, strato p, la zona di separazione \u00e8 detta giunzione p-n.\nVa sottolineato che il materiale risulta essere globalmente neutro, dato che il drogaggio viene realizzato con atomi neutri (non ioni), quello che cambia \u00e8 l'eccesso di elettroni nei legami covalenti, da una parte, e il difetto degli stessi dall'altra. Mettendo a contatto i due materiali cos\u00ec ottenuti, si viene a verificare un flusso di diffusione di elettroni dalla zona n alla zona p e di lacune in direzione opposta, fino al raggiungimento dell'equilibrio elettrostatico, che determina un eccesso di carica positiva nella zona n, un eccesso di elettroni nella zona p e una regione intermedia detta regione di svuotamento (in inglese \"depletion region\"). Il risultato \u00e8 un campo elettrico interno al dispositivo (tensione di \"built-in\") che si estende a cavallo della regione di svuotamento, generalmente spessa pochi micrometri.\nA questo punto, se viene illuminata con fotoni la giunzione dalla parte n, vengono a crearsi delle coppie elettrone-lacuna sia nella zona n che nella zona p.\u00a0Il campo elettrico di built-in permette di dividere gli elettroni in eccesso (ottenuti dall'assorbimento dei fotoni da parte del materiale) dalle lacune, e li spinge in direzioni opposte gli uni rispetto agli altri. Gli elettroni, una volta oltrepassata la zona di svuotamento non possono quindi pi\u00f9 tornare indietro, perch\u00e9 il campo impedisce loro di invertire la marcia. Connettendo la giunzione con un conduttore esterno, si otterr\u00e0 un circuito chiuso nel quale il flusso di elettroni parte dallo strato n, a potenziale maggiore, verso lo strato p, a potenziale minore sintanto che la cella resta esposta alla luce."}
{"id": "19821", "revid": "1226", "url": "https://it.wikipedia.org/wiki?curid=19821", "title": "Wilkie Collins", "text": "La sua produzione letteraria, e in particolare quella fantastica, \u00e8 di assoluto rilievo, ma non vi \u00e8 dubbio che a tutt'oggi sia maggiormente conosciuto dal grande pubblico per i romanzi gialli \"La donna in bianco\", \"La pietra di Luna\", \"La legge e la signora\" e \"La follia dei Monkton\". \"La pietra di Luna\" \u00e8, inoltre, il primo fair-play, ossia il primo romanzo in cui il lettore dispone di tutti gli indizi per risolvere il mistero, anche se Collins complica le indagini con falsi indizi.. G.K. Chesterton scrisse di Dickens e Collins: \u00abErano insuperabili nelle storie di fantasmi\u00bb.\nBiografia.\nConsiderato il padre del poliziesco, Wilkie Collins nacque a Londra l'8 gennaio 1824. Il padre William, paesaggista, ha in mente per il figlio un futuro fuori dal mondo dell'arte, pertanto Wilkie all'inizio fu attivo nel commercio del t\u00e8, scoprendo per\u00f2 di non essere tagliato per gli affari. A quel punto decise di studiare legge al \"Lincoln's Inn\": nel 1851 ottenne l'abilitazione all'avvocatura, ma tale carriera non gli diede il successo. Solo iniziando a scrivere scopr\u00ec la sua vocazione.\nIl suo primo lavoro, di alcuni anni prima, fu dedicato al padre, morto nel 1847: \"Memoirs of the Life of William Collins\", edito l'anno successivo. Quindi pubblic\u00f2 due romanzi: \"Antonina\" nel 1850 e \"Basil\" nel 1852. Nell'aprile dello stesso anno incontr\u00f2 Charles Dickens e scrisse per la sua rivista, il settimanale \"Household Words\": fu l'inizio di un rapporto di lavoro e d'amicizia durato dieci anni.\nCollins ottenne il successo soprattutto con \"La pietra di Luna\", appassionante romanzo raccontato a pi\u00f9 voci in cui narra di un prezioso gioiello andato perso e dell'onore di una ragazza che rischia di essere macchiato. Questa e altre opere ne fanno un maestro della narrativa del mistero e non \u00e8 difficile riscontrare la sua influenza in molti romanzi successivi e in moltissimi film di oggi.\nWilkie Collins mor\u00ec il 23 settembre 1889 e fu sepolto al Kensal Green Cemetery.\nOpere in italiano.\nSono state inserite solo le opere conosciute pubblicate in italiano; per un elenco completo delle opere originali si rimanda alla consultazione della pagina Wikipedia in lingua inglese ed anche ai siti utilizzati come fonti."}
{"id": "19839", "revid": "125732324", "url": "https://it.wikipedia.org/wiki?curid=19839", "title": "Funzione \u03c6 di Eulero", "text": "In matematica, la funzione \u03c6 di Eulero o semplicemente funzione di Eulero o toziente, \u00e8 una funzione definita, per ogni intero positivo formula_1, come il numero degli interi compresi tra formula_2 e formula_1 che sono coprimi con formula_1. Ad esempio, formula_5 poich\u00e9 i numeri coprimi di 8 sono quattro: 1, 3, 5, 7. Deve il suo nome al matematico svizzero Eulero, che per primo la descrisse.\nLa funzione formula_6 \u00e8 una funzione molto importante nella teoria dei numeri, principalmente perch\u00e9 \u00e8 la cardinalit\u00e0 del gruppo moltiplicativo degli interi di modulo formula_1, pi\u00f9 precisamente \u00e8 l'ordine del gruppo moltiplicativo dell'anello formula_8 (vedere aritmetica modulare). Questo fatto, unito con il teorema di Lagrange, dimostra il teorema di Eulero: se formula_9 \u00e8 un numero coprimo con formula_1, allora:\nMoltiplicativit\u00e0.\nLa funzione \u03c6 di Eulero \u00e8 moltiplicativa: per ogni coppia di interi \"a\" e \"b\" tali che MCD(\"a\", \"b\")=1, si ha:\nQuesto fatto pu\u00f2 essere dimostrato in molti modi: ad esempio, si pu\u00f2 osservare che un numero \u00e8 coprimo con \"ab\" se e solo se \u00e8 coprimo sia con \"a\" sia con \"b\". Infatti, dato un \"x\" coprimo con \"ab\", questo non ha fattori in comune con \"ab\", e quindi non ha fattori in comune n\u00e9 con \"a\" n\u00e9 con \"b\"; viceversa, se \"x\" \u00e8 coprimo con \"a\" e con \"b\", ed esistesse un primo \"p\" che divide sia \"ab\" sia \"x\", \"p\" dovrebbe dividere, per il lemma di Euclide, almeno uno tra \"a\" e \"b\", e quindi \"x\" non pu\u00f2 esser coprimo con entrambi.\nUna volta dimostrato questo, si osserva che ogni coppia (\"y\", \"z\"), con formula_13 e formula_14 corrisponde a uno e un solo elemento formula_15 (o, per essere pi\u00f9 formali, che esiste un isomorfismo tra gli anelli formula_16 e formula_17). Quindi il numero di elementi coprimi con \"ab\" \u00e8 uguale a quello delle coppie (\"y\", \"z\") dove \"y\" \u00e8 coprimo con \"a\" e \"z\" con \"b\".\nPer definizione i primi sono formula_18 e i secondi formula_19, e quindi in definitiva ci sono formula_20 elementi coprimi con \"ab\" che \u00e8 per definizione il valore formula_21\nCalcolo della funzione.\nUn'espressione per la funzione \u00e8 la seguente:\ndove i formula_23 sono tutti i primi che compongono la fattorizzazione di \"n\".\nDimostrazione.\nMostriamo innanzitutto che, se \"p\" \u00e8 un numero primo, allora formula_24 per ogni formula_25.\nPer fare ci\u00f2, troviamo tutti i numeri \"m\" minori o uguali a formula_26 per i quali formula_27. Ci\u00f2 equivale a dire che \"m\" deve avere dei fattori in comune con formula_26.\nMa \"p\" \u00e8 primo, quindi se \"m\" ha dei fattori in comune con \"p\", questi devono essere multipli di una potenza di \"p\". Quindi tutti i possibili valori di \"m\" sono formula_29.\nQuesti numeri sono formula_30, e sono tutti i numeri che non sono coprimi con formula_26. Tutti i numeri minori o uguali a formula_26 sono formula_26, quindi i numeri primi con formula_26 minori di formula_26 sono i restanti formula_36.\nQuindi formula_37\nUtilizzando il teorema fondamentale dell'aritmetica possiamo fattorizzare qualsiasi numero formula_1 in un prodotto di numeri primi elevati a una certa potenza:\ndove i formula_23 sono numeri primi distinti, e ogni formula_41\nQuindi formula_42\nOra, poich\u00e9 formula_43 \u00e8 moltiplicativa possiamo espandere la funzione:\nLa formula pu\u00f2 essere riscritta in una forma pi\u00f9 compatta:\nAndamento asintotico.\nLa scrittura prima trovata permette inoltre di dimostrare che i valori della funzione \u03c6 possono essere arbitrariamente piccoli rispetto a \"n\" (cio\u00e8 il rapporto formula_47 \u00e8 minore di qualunque formula_48 per qualche valore di \"n\"): estendendo infatti il prodotto a tutti i primi, si ottiene\nQuella tra parentesi \u00e8 la scrittura del prodotto di Eulero della funzione zeta di Riemann per \"s\"=1, cio\u00e8 la somma\novvero la serie armonica, che diverge. Quindi il suo inverso \u00e8 infinitesimale, e la successione\ndiventa arbitrariamente vicina a 0.\nAltre propriet\u00e0.\ndove la somma \u00e8 estesa a tutti i divisori \"d\" di \"n\".\nSi pu\u00f2 ora utilizzare la funzione di inversione di M\u00f6bius per \"invertire\" questa somma e ottenere un'altra formula per la \u03c6(\"n\"):\nformula_53\ndove formula_54 \u00e8 l'usuale funzione di M\u00f6bius definita sugli interi positivi.\nDato che, ovviamente, ogni numero minore di \"n\" gli \u00e8 coprimo, essendo \"n\" primo.\ni primi sono \"1\", \"3\", \"15\", \"104\", \"164\", \"194\", \"255\", \"495\", \"584\", \"975\", ... (sequenza A001274 dell'OEIS).\ne si tratta di \"5186\", per il quale si ha infatti\nFunzione generatrice.\nLe due funzioni generatrici presentate qui sono entrambe conseguenze del fatto che\nUna serie di Dirichlet che genera la \u03c6(\"n\") \u00e8\ndove formula_70 \u00e8 la funzione zeta di Riemann. Ci\u00f2 deriva da quanto segue:\nLa funzione generatrice di una serie di Lambert \u00e8\nche converge per |\"q\"| &lt; 1. Ci\u00f2 deriva da\nche \u00e8\nDisuguaglianze.\nAlcune disuguaglianze riguardanti la funzione formula_43 sono:\ne\nSe \"n\" \u00e8 composto abbiamo\nPer ogni numero pari 2\"n\", dove 2\"n\" non \u00e8 della forma 2k, abbiamo\nSe invece 2\"n\" \u00e8 pari e della forma 2k, abbiamo\nPer valori di \"n\" arbitrariamente grandi, si avr\u00e0\nUn paio di disuguaglianze che combinano la funzione formula_43 con la funzione formula_90 sono:"}
{"id": "19840", "revid": "78273", "url": "https://it.wikipedia.org/wiki?curid=19840", "title": "Funzione phi di Euler", "text": ""}
{"id": "19841", "revid": "287204", "url": "https://it.wikipedia.org/wiki?curid=19841", "title": "SASSER", "text": "SASSER \u00e8 un worm, un tipo di malware. Notato per la prima volta il 13 aprile del 2004 dai tecnici della eEye Digital Security, un produttore statunitense di software per la sicurezza informatica, ben presto si \u00e8 diffuso a macchia d'olio.\nSistemi aggrediti.\nAggredisce i sistemi operativi Windows 2000 e Windows XP, sfruttando un bug del componente LSASS (Local Security Authority Subsystem Service) causando un buffer overflow. Microsoft aveva reso disponibile un aggiornamento del programma il 14 aprile 2004. Il fatto che il worm sia apparso pochi giorni dopo la patch che eliminava l'inconveniente, porta a pensare che esso sia stato realizzato applicando alla patch stessa delle tecniche di reverse engineering e prevedendo di infettare i milioni di computer su cui la patch non era stata installata.\nLa vulnerabilit\u00e0 sfruttata.\nLa falla dei sistemi operativi sfruttata dal worm \u00e8 localizzata nella porzione di codice di Windows che rende disponibili varie funzioni per l'uso dei servizi di Active Directory sia in locale, sia da remoto. Alcune di queste funzioni generano un file di log chiamato \"dcpromo.log\", presente in una directory di sistema, a scopo di debug. Ma poich\u00e9 una delle funzioni adibite alla creazione del log non effettua controlli sulla lunghezza delle stringhe ricevute in input, risulta possibile mandare in buffer overflow il servizio ed eseguire di conseguenza sul Pc aggredito del codice arbitrario con i diritti di sistema. Come se non bastasse, la funzione non controlla se la stringa provenga dal Pc locale o da un host esterno e questo rende possibile l'attacco da un qualsiasi computer connesso al sistema affetto dalla vulnerabilit\u00e0.\nMetodo di aggressione.\nCome molti dei recenti worm, \"SASSER\" attacca il computer attraverso un servizio di rete non sufficientemente protetto. Il fatto che possa agire senza la necessit\u00e0 di interagire con l'utente lo rende particolarmente insidioso. D'altro canto, difendersi \u00e8 piuttosto semplice, in quanto basta configurare correttamente il firewall o installare l'apposita patch che corregge la vulnerabilit\u00e0.\nIl codice del worm, scritto in Visual C++, \u00e8 contenuto in un eseguibile di 15.872 byte. Tale file, quando entra in un sistema vulnerabile, crea una sua copia nella directory Windows col nome \"avserve.exe\" oppure \"avserve2.exe\". Per garantire la propria esecuzione a ogni avvio, il worm inserisce la chiave HKEY_LOCAL_MACHINE\\SOFTWARE\\Microsoft\\Windows\\CurrentVersion\\Run nel registro di sistema. La porta attraverso cui avviene l'attacco \u00e8 la 445 del protocollo TCP. Gli analisti della Microsoft hanno indicato anche l'uso della porta 139.\nPer far s\u00ec che non vi siano pi\u00f9 copie del proprio codice attive nel sistema, il worm crea un \"mutex\" (mutual exclusion object, un oggetto software che permette a pi\u00f9 thread di condividere la stessa risorsa) chiamato Jobaka31. Una volta espletate queste funzioni di routine, SASSER attiva la sua procedura di propagazione: crea un server FTP in ascolto sulla porta TCP 5554 e inizia a cercare altre potenziali vittime facendo partire una scansione sulla porta TCP 445 usata da \"Lsass.exe\". Scopo dello scan \u00e8 quello di localizzare altri computer affetti della vulnerabilit\u00e0.\nLa ricerca impiega indirizzi IP generati casualmente, con una lieve preferenza per gli host appartenenti alla stessa classe di indirizzi del computer infetto. Appena trova un computer potenzialmente vulnerabile, il worm controlla che il sistema operativo sia effettivamente attaccabile, dopodich\u00e9 sfrutta l'exploit per creare una shell sul sistema remoto. Mediante tale shell, aperta sulla porta TCP 9996, il computer remoto viene costretto a collegarsi al sistema infetto e a scaricare ed eseguire il codice virale (che di solito ha come nome una combinazione di cinque numeri casuali seguiti dai caratteri \"_up.exe\". Il collegamento avviene grazie al server FTP precedentemente attivato sul Pc infetto. Appena il worm \u00e8 attivo sul computer remoto, d\u00e0 nuovamente il via all'azione di propagazione e attacco.\nAppena completate queste fasi si pu\u00f2 notare che il worm ruba risorse alla CPU, mandando l'uso di tale componente al 100% (se non di pi\u00f9), e poco tempo dopo appare una schermata che avvisa l'utente che \"LSA Shell (Export Version)\" (lsass.exe) ha smesso di funzionare, insieme alla tipica schermata di segnalazione errori di Microsoft. Poi appare un'altra schermata, che riporta il seguente messaggio:\n\"\"The System is shutting down. Please save all work in progress and log off. Any unsaved changes will be lost. This shutdown was initiated by NT AUTHORITY\\SYSTEM.\"\n\"Time before shutdown: (countdown che parte da 00:01:00, cio\u00e8 da 1 minuto)\"\n\"Message\"\n\"The system process \"C:\\Windows\\System32\\lsass.exe\" terminated unexpectedly with status code -1073741819. The system will now shut down and restart.\"\"\n\"(Il sistema si sta spegnendo. Per favore salvare tutto il lavoro in progresso e sloggarsi. Tutti i cambiamenti non salvati verranno persi. Questo spegnimento \u00e8 stato inizializzato da NT AUTHORITY\\SYSTEM.\"\n\"Tempo prima dello spegnimento: (countdown che parte da 00:01:00, cio\u00e8 da 1 minuto)\"\n\"Informazioni\"\n\"Il processo di sistema \"C:\\Windows\\System32\\lsass.exe\" ha smesso di funzionare e si \u00e8 terminato con codice di uscita -1073741819. Il sistema ora si spegner\u00e0 e si riavvier\u00e0.)\"\nDato che, precedentemente, il worm ha inserito la chiave HKEY_LOCAL_MACHINE\\SOFTWARE\\Microsoft\\Windows\\CurrentVersion\\Run nel registro di sistema, questo crash di lsass.exe e conseguente reboot del sistema si ripeteranno ogniqualvolta il sistema si avvier\u00e0, compreso l'incremento dell'uso della CPU fino al 100%.\nAlle volte, pu\u00f2 capitare che il worm usi cos\u00ec tanta CPU da far crashare addirittura il Task Manager, rendendo di conseguenza impossibile terminare il processo \"avserve.exe\" (o \"avserve2.exe\" o \"sasser.exe\").\nQuesto worm, inoltre, se ci si trova su Windows XP, rimuove anche la possibilit\u00e0 di spegnere il pc manualmente (rimuove l'icona \"Shut Down\" nella schermata di spegnimento).\nEsistono almeno altre tre versioni di \"SASSER\" apparse tutte nei giorni immediatamente successivi alla diffusione dell'originale.\nCome rimuoverlo.\nInnanzitutto bisogna eseguire il Prompt dei Comandi (conosciuto pi\u00f9 comunemente come \"CMD\"), e digitare la stringa \"\"shutdown -a\" \"(che sta per \"Abort Shutdown\", ossia \"Abortire Spegnimento\"), cos\u00ec che la schermata di force-reboot si chiuda. Poi bisogna eseguire Regedit, ed eliminare la chiave \"HKEY_LOCAL_MACHINE\\SOFTWARE\\Microsoft\\Windows\\CurrentVersion\\Run\\avserve.exe\", cos\u00ec che il worm non si possa pi\u00f9 attivare all'avvio del PC. Poi aprire il Task Manager, e si pu\u00f2 subito notare che tutti i processi non hanno pi\u00f9 un esecutore, e quindi chiudere il processo avserve.exe, e cos\u00ec si risolve anche il problema dell'uso abnorme della CPU. Eliminare il file \"C:\\win.log\" (opzionale) e quindi il file \"C:\\Windows\\avserve.exe\". Infine riavviare il computer (si noti che l'icona di spegnimento non \u00e8 stata rimossa, ma solo resa invisibile), e ci si sar\u00e0 completamente liberati del \"SASSER\" worm.\nIn caso di un'infezione di un network di PC, \u00e8 consigliabile eseguire il precedente procedimento un PC alla volta, mentre gli altri sono spenti, cos\u00ec che il worm contenuto nelle altre macchine non possa replicarsi a procedimento finito.\nDanni causati.\nQuando \u00e8 alla ricerca di altri host, \"SASSER\" apre contemporaneamente 128 thread di scanning, rubando risorse alla CPU e appesantendo cos\u00ec notevolmente il sistema. Alle volte il worm manda in crash i servizi che tenta di sfruttare, generando cos\u00ec un messaggio di errore. Inoltre nella root C: viene sempre creato un file chiamato \"win.log\" (o \"win2.log\"), contenente l'indirizzo IP del computer locale.\nAlla sua apparizione \"SASSER\" ha causato gravi danni alle reti informatiche mondiali. Fra i casi pi\u00f9 importanti citiamo:\nL'autore.\nL'autore di \"SASSER\" \u00e8 stato identificato nel diciottenne Sven Jaschan, uno studente di informatica di Rotenburg il quale, arrestato il 7 maggio 2004 dopo un'indagine durata tre mesi, ha immediatamente ammesso di essere l'autore di questo worm e di alcune varianti del precedente Netsky. \u00c8 stato condannato a 21 mesi di reclusione ma, avendo commesso il reato quando era ancora minorenne, la condanna \u00e8 stata sospesa.\nDa marted\u00ec 9 ottobre 2007 \u00e8 apparsa sul sito di piratebay il sorgente della trentunesima variante di netsky (Netsky.AE).\nCollegamenti esterni.\nAlcuni articoli di Punto Informatico sulla vicenda:"}
{"id": "19842", "revid": "172", "url": "https://it.wikipedia.org/wiki?curid=19842", "title": "Sasser", "text": ""}
{"id": "19845", "revid": "287204", "url": "https://it.wikipedia.org/wiki?curid=19845", "title": "Siemowit", "text": "A ci\u00f2 che si riferisce, il padre, Piast, fu un contadino designato dagli angeli per regnare sulla Polonia perch\u00e9 pio e lavoratore. Seguirono poi tre fratelli. \nSecondo alcune fonti Mieszko I, il primo reggente della Polonia \u00e8 talvolta considerato come il quinto fratello."}
{"id": "19850", "revid": "92723", "url": "https://it.wikipedia.org/wiki?curid=19850", "title": "Miecislao I di Polonia", "text": "Miecislao non era il suo vero nome, ma gli fu conferito pi\u00f9 tardi; egli era figlio del quasi leggendario Siemomys\u0142.\nFu il primo sovrano polacco cristiano. Con il suo battesimo cominci\u00f2 il processo della cristianizzazione della Polonia.\nBiografia.\nNel 964 o, pi\u00f9 probabilmente, nel 965, spos\u00f2 Dubrawka di Boemia (940/945 \u2013 977), una delle figlie di Boleslao I, duca di Boemia. Nel 980 spos\u00f2 Oda di Haldensleben (955/960 \u2013 1023), figlia di Dietrich (Teodorico) di Haldensleben margravio della marca del Nord (965-985), dopo averla rapita dal monastero di Kalbe.\nAll'inizio del suo regno fu impegnato principalmente nel combattere le trib\u00f9 dei Veleti e Volini a sud del Mar Baltico e i loro alleati, i Sassoni del conte Wichman. Miecislao fu battezzato nel 966 (probabilmente spinto dall'influenza della sua prima moglie o forse con l'obiettivo di non scontrarsi con il Sacro Romano Impero a occidente) e fece costruire una chiesa dedicata a San Giorgio a Gniezno.\nAl tempo del suo regno, non esisteva una vera capitale, ma una serie di castelli da lui installati nel paese. Uno dei pi\u00f9 importanti era Ostrow Lednicki (sede di ritrovamenti archeologici). Era costituito da un anello fortificato di circa 1,5\u00a0km di diametro. All'interno vi era la sua residenza, un rifinito palazzo di pietra, la prima espressione di architettura monumentale del paese.\nEbbe probabilmente una sorella, di cui non si conosce il nome, e due fratelli: il primo, di cui non si \u00e8 tramandato il nome, mor\u00ec in battaglia nel 964 circa, mentre il secondo, Czcibor, perse la vita nella battaglia di Cedynia nel 972, battaglia in cui Miezsko riusc\u00ec a battere Odo I, margravio della marca orientale sassone.\nMiecislao I stipul\u00f2 un'alleanza con l'imperatore Ottone I il Grande, poi con Ottone II e ancora con Ottone III. Comunque le dispute dal lato polacco furono sempre aspre, soprattutto per quanto riguarda la questione se egli fosse vassallo dell'intera Polonia o solo di una parte (la zona disputata era indicata come \"usque Varta fluvium\").\nUna cronaca medioevale riporta anche che Miecislao stipul\u00f2 un'alleanza con il margravio Gero, ma si ritiene che tale documento provenga da un altro che contrariamente a questo non menziona tale avvenimento, e per questo tale alleanza non viene considerata altro che un mito.\nIl suo regno inizi\u00f2 nel 962 circa nella Grande Polonia (Wielkopolska), Cuiavia, Masovia e nelle regioni orientali Pomerania. Negli anni sessanta del 900 conquist\u00f2 parte della Pomerania occidentale, negli anni 90 la Slesia e la Piccola Polonia (Ma\u0142opolska).\nLa parte pi\u00f9 importante delle sue operazioni di espansione furono indirizzate lungo la costa baltica, nel territorio poi definito come Pomerania. Sconfisse il conte Dietrich della marca del Nord a Cedynia nel 972, e raggiunse l'estuario dell'Oder nel 976. La battaglia decisiva, combattuta nel 979, assicur\u00f2 a Miecislao il controllo dell'area.\nL'anno successivo, celebr\u00f2 la sua temporanea conquista dedicandogli una fortezza a Danzica. In quella zona esistevano da millenni alcuni insediamenti, i territori della Pomerania si sovrapponevano in coincidenza con l'estuario del fiume Vistola.\nNel 981 Miecislao I perse i territori conosciuti solo come \"Grody Czerwienskie\" (castelli di Czerwien) a favore di Vladimiro I, principe di Kiev.\nNel 984 Miecislao a Quedlinburg, insieme a Boleslao II di Boemia ed al principe naconide Mistivoj del Meclemburgo, riconobbe il bavarese Enrico II detto \"Il pacifico\", quale successore del defunto imperatore Ottone II. Tuttavia il conflitto fra boemi e polacchi si inaspr\u00ec nuovamente: Miecislao riusc\u00ec a far sposare il figlio Boleslao \"Chrobry\" con una delle figlie di Rikdag, margravio della marca di Mei\u00dfen. Boleslao di Boemia vedeva per\u00f2 Mei\u00dfen come un territorio della sua sfera d'influenza e riusc\u00ec ad ottenere da Enrico II di Baviera l'autorizzazione ad occuparne la rocca. Questo intralci\u00f2 i piani dei piasti.\nNel 986 strinse alleanza con l'imperatore Ottone III, aiutandolo nei combattimenti contro i Polabi. Poco prima della sua morte affid\u00f2 il controllo del suo regno al Papa in un documento usualmente chiamato \"Dagome Iudex\".\nMatrimoni e discendenza.\nDa Dubrawka, figlia di Boleslao I di Boemia, ebbe:\nDa Oda, figlia di Teodorico di Haldensleben, margravio della marca del Nord, ebbe:\nDa una delle due (probabilmente Oda; sarebbe quindi il loro terzogenito) ebbe:"}
{"id": "19873", "revid": "125911767", "url": "https://it.wikipedia.org/wiki?curid=19873", "title": "Chiesa ortodossa", "text": "La Chiesa ortodossa, ufficialmente Chiesa cattolica ortodossa, \u00e8 la seconda Chiesa cristiana pi\u00f9 grande al mondo, arrivando a contare circa 220 milioni di fedeli battezzati. Essa opera come una comunione di chiese autocefale, cio\u00e8 il cui capo non riconosce alcuna autorit\u00e0 religiosa in terra al di sopra di s\u00e9, ciascuna governata dai propri vescovi nei sinodi locali. La chiesa ortodossa non \u00e8 dotata di un'autorit\u00e0 dottrinale o governativa centrale analoga al vescovo di Roma (il Papa), tuttavia il patriarca ecumenico di Costantinopoli \u00e8 riconosciuto da tutti i vescovi come \"primus inter pares\" (\"primo tra pari\") e considerato come il rappresentante e il capo spirituale di tutti i cristiani ortodossi. Essendo una delle pi\u00f9 antiche istituzioni religiose al mondo ancora esistenti, la Chiesa ortodossa ha ricoperto un ruolo di primo piano nella storia del cristianesimo e, pi\u00f9 in generale, in quella di tutta l'Europa orientale e sud-orientale, del Caucaso e del Vicino Oriente, plasmandone la cultura e la societ\u00e0.\nLa teologia ortodossa si basa sulla santa tradizione, che incorpora i decreti dogmatici elaborati nei sette concili ecumenici, le Scritture e l'insegnamento dei Padri della Chiesa. La Chiesa ortodossa afferma di essere \u201cuna, santa, cattolica e apostolica\u201d, fondata da Ges\u00f9 Cristo nella sua Grande Missione e che i suoi vescovi sono i successori degli apostoli. Essa, inoltre, sostiene di essere depositaria della fede cristiana originaria, come tramandata dalla santa tradizione. I cristiani ortodossi riconoscono i sette sacramenti maggiori, di cui l'Eucaristia \u00e8 il principale, celebrati liturgicamente in sinassi. La chiesa insegna che attraverso la consacrazione invocata da un sacerdote, il pane e il vino sacrificali diventano il corpo e il sangue di Cristo (transustanziazione). La Vergine Maria \u00e8 venerata nella Chiesa ortodossa come Madre di Dio, \u2018\u2019Theot\u00f3kos\u2019\u2019, e viene onorata nelle devozioni.\nLa Chiesa ortodossa condivise la comunione con la Chiesa cattolica romana fino al grande scisma del 1054, che fu il culmine delle secolari controversie tra oriente e occidente su questioni teologiche, politiche e culturali, in particolare sull'autorit\u00e0 pontificia. Prima del Concilio di Efeso nel 431 d.C., anche la Chiesa d'Oriente condivideva tale comunione, cos\u00ec come le varie Chiese ortodosse orientali prima del Concilio di Calcedonia nel 451 d.C., tutte poi separate principalmente per via di alcune differenze riguardanti la cristologia.\nLa maggior parte dei cristiani ortodossi orientali vive principalmente nell'Europa sudorientale e orientale, a Cipro, in Georgia e in parti della regione del Caucaso, in Siberia e nell'Estremo Oriente russo. Circa la met\u00e0 dei cristiani ortodossi orientali vive nelle nazioni appartenenti nell'ex Unione Sovietica, principalmente in Russia. Vi sono comunit\u00e0 anche nelle ex regioni bizantine dell'Africa, nel Mediterraneo orientale e nel Medio Oriente, tuttavia in costante diminuzione a causa delle persecuzioni religiose. Alcune comunit\u00e0 sono presenti anche in molte altre parti del mondo, in particolare in Nord America, nell\u2019Europa occidentale e in Australia, formatesi attraverso la diaspora, le conversioni e l'azione missionaria. I suoi patriarcati, che ricordano la pentarchia, e le altre chiese autocefale e autonome, riflettono una variet\u00e0 di organizzazione gerarchica.\nDenominazioni.\nCome \u00e8 indicato nelle pubblicazioni del Dipartimento di Statistiche delle Nazioni Unite, le denominazioni usate dai vari stati per indicare le religioni non sono uniformi. Cos\u00ec i cattolici sono identificati come \"cattolici\" in Portogallo, ma \"cattolici romani\" in Germania, e il termine \"ortodosso\", che in Etiopia indica soprattutto appartenenza alla Chiesa ortodossa etiope, una delle Chiese ortodosse orientali, in Romania indica soprattutto l'essere membri della Chiesa ortodossa romena, una delle Chiese che in inglese e tedesco sono anch'esse chiamate orientali (usando per\u00f2 \"Eastern\", un vocabolo distinto da \"Oriental\", anche se sinonimo), ma che in lingue che non dispongono di una simile coppia di sinonimi sono chiamate bizantine o calcedonesi. Queste ultime lingue attualmente riservano l'aggettivo \"orientali\" per le Chiese che non accettano il Concilio di Calcedonia.\nOrigini e significato di \"ortodossia\".\nSi pu\u00f2 datare la nascita dell'ortodossia, in senso generale, intorno al IV secolo, quando il cristianesimo comincia ad allontanarsi dal paradigma giudaico-cristiano e comincia a tenere i primi concili.\nA partire dal quarto secolo del cristianesimo, quando la Chiesa era denominata \"cattolica\" nel credo niceno-costantinopolitano e negli atti ufficiali degli imperatori romani (vedi Editto di Tessalonica), anche il termine \"ortodossia\" entr\u00f2 nell'uso cristiano (si trova negli scritti di Eusebio di Cesarea, di Giulio I, di Atanasio di Alessandria, di Basilio Magno e nel V secolo negli atti del Concilio di Efeso e del Concilio di Calcedonia) per esprimere l'adesione piena al messaggio evangelico originario di Ges\u00f9 Cristo trasmesso dagli apostoli, senza le aggiunte, amputazioni e mutazioni delle eresie.\nSi definiscono come ortodosse quasi tutte le Chiese cristiane. Nel canone romano della messa i sacerdoti cattolici della \"Chiesa latina\" pregano in unione con \"famulo tuo Papa nostro N. et Antistite nostro N. et omnibus \"orthodoxis\" atque catholicae et apostolicae fidei cultoribus\". La maggior parte di quella famiglia di Chiese alle quali si d\u00e0 oggi il nome di \"Chiese ortodosse orientali\", e che agli occhi della Chiesa ortodossa sono eterodosse per avere rigettato il Concilio di Calcedonia, mettono l'aggettivo \"ortodossa\" nel proprio nome (per esempio la Chiesa copta ortodossa e la Chiesa ortodossa siriaca).\nIl termine \"ortodossia\" diventa di uso comune per indicare precisamente la Chiesa ortodossa solo a partire dallo scisma d'Oriente del 1054, allo scopo di distinguerla dalla Chiesa cattolica.\nL'ortodossia, in senso confessionale, \u00e8 rappresentata in massima parte da una serie di Chiese nazionali autocefale. Queste hanno un loro sinodo e un loro Primate, e pur essendo in piena comunione sacramentale e canonica tra loro, agiscono indipendentemente l'una dall'altra dal punto di vista amministrativo. Vi sono anche Chiese autonome o semiautonome che hanno un notevole grado di autogoverno, ma non possono definirsi autogovernantesi innanzitutto perch\u00e9 l'elezione del loro Primate viene formalmente approvata dal Sinodo della Chiesa autocefala da cui dipendono, che in genere \u00e8 il Patriarcato che le ha generate.\nVa tuttavia specificato che non mancano all'interno dell'ecumene ortodossa tutta una serie di situazioni oggetto di controversie giurisdizionali, talora tali da porre in crisi la comunione di qualche particolare realt\u00e0. Specie in mancanza di un arbitrato patriarcale. Ci\u00f2 pu\u00f2 dipendere da conflitti legati a svariati motivi. Ci sono casi di controversia per l'autodeterminazione nazionale di un popolo (come nel caso delle Chiese ortodosse estone, ucraina, bielorussa, montenegrina e macedone, per ora, e che quindi non sono in comunione con le principali Chiese ortodosse), nel caso in cui il relativo Patriarcato, per suoi motivi, non voglia concederla.\nChiesa ortodossa e Chiese ortodosse.\nL'autore della voce \"ortodossa, Chiesa\" delle Enciclopedie online Treccani afferma: \"In epoca contemporanea si pu\u00f2 parlare di un'unica Chiesa ortodossa solo in senso improprio, perch\u00e9 nelle Chiese orientali non vi \u00e8 un unico vicario, come il pontefice nella Chiesa cattolica\". Afferma inoltre che la collettivit\u00e0 delle Chiese ortodosse autocefale e autonome (delle quali queste ultime si riconoscono parti delle rispettive Chiese autocefale dalle quali dipendono) si considera \"un unico organismo\". Similmente, le diverse Chiese sui iuris cattoliche sono distinte (e a volte in conflitto su questioni giurisdizionali) e si riconoscono componenti dell'unico organismo che \u00e8 l'unica Chiesa cattolica.\n\u00c8 di tale \"unico organismo\", sia Chiesa ortodossa che Chiesa cattolica, che si tratta quando si considerano questioni dottrinali. Si parla al singolare della dottrina della (unica) Chiesa ortodossa, non delle dottrine delle diverse Chiese ortodosse. Tutti i gruppi nazionali che formano la Chiesa ortodossa condividono la stessa fede, obbediscono allo stesso corpo di canoni sacri e celebrano la stessa liturgia bizantina. L'unico organismo della Chiesa ortodossa partecipa come tale nelle relazioni con le altre Chiese cristiane.\nI nomi \"Chiesa greco-ortodossa\", \"russo-ortodossa\", \"siro-ortodossa\", \"serbo-ortodossa\", \"romeno-ortodossa\", ecc. sono tutti nomi dell'unica e identica Chiesa che mantiene l'unica e identica fede e prassi: le differenze culturali che esistono dentro di queste chiese non toccano l'essenza della fede come tale.\nQuesta comunione di Chiese riconosce un primato d'onore alla sede vescovile di Costantinopoli, costituita patriarcale dal 381, e definitasi \"ecumenica\" in un sinodo tenuto a Costantinopoli nel 587, nonostante le proteste romane. Il patriarcato di Costantinopoli, peraltro, era gi\u00e0 stato promosso nella gerarchia delle sede patriarcali da parte del Concilio di Calcedonia del 451, che in un canone (rigettato da Papa Leone I e la cui validit\u00e0 \u00e8 contestata anche da alcuni ortodossi) concesse \"alla sede della santissima nuova Roma, onorata di avere l'imperatore e il senato, e che gode di privilegi uguali a quelli dell'antica citt\u00e0 imperiale di Roma, eguali privilegi anche nel campo ecclesiastico, e che fosse seconda dopo di quella\"; Costantinopoli veniva cos\u00ec elevata al di sopra delle sedi di Alessandria e Antiochia, le cui prerogative erano riconosciute a partire dal Concilio di Nicea I (325). Pi\u00f9 tardi, con lo scisma del 1054, dal momento che la sede di Roma non era pi\u00f9 in comunione con le Chiese unite con quella di Costantinopoli, il primato d'onore - ma non di giurisdizione - venne attribuito da queste appunto a Costantinopoli.\nLe Chiese ortodosse pi\u00f9 conosciute sono la Chiesa ortodossa greca, Chiesa ortodossa russa e la Chiesa ortodossa serba riconosciute dal patriarcato ecumenico di Costantinopoli rispettivamente nel 1850, 988 e nel 1054. Di queste la seconda \u00e8 numericamente maggiore. Nel suo complesso, la Chiesa ortodossa, sia euro-orientale sia medio-orientale, ecc., \u00e8 per dimensioni la terza maggiore confessione cristiana: contando 250 milioni di fedeli in tutto il mondo (di cui 52 milioni nelle chiese cosiddette canoniche di rito bizantino), anche se in larga prevalenza nei paesi dell'Europa orientale, ora per opera dei fenomeni di immigrazione anche diffusa in Europa e in tutto l'Occidente.\nStoria della Chiesa ortodossa.\nL'inizio della Chiesa ortodossa viene fatto risalire all'atto di Ges\u00f9 che, nel chiamare i suoi apostoli, l'avrebbe fondata. All'inizio poi del IV secolo, il riconoscimento e legalizzazione del cristianesimo da parte dell'Impero romano comport\u00f2 una tendenza di uniformare e centralizzare la Chiesa con l'assistenza del potere politico, e la sua conseguente divisione secondo l'accettazione o il rifiuto degli sviluppi concreti di tale tendenza. Di questo la prima grande manifestazione fu lo scisma che segu\u00ec il Concilio di Calcedonia del 451 e che port\u00f2 alla distinzione tra quelle chiese che l'accettarono e quelle, oggi chiamate anche Chiese ortodosse orientali, che lo rigettarono.\nL'attualmente esistente scissione fra la Chiesa ortodossa e Chiesa cattolica \u00e8 chiamata a volte il Grande Scisma, termine per\u00f2 applicato anche al gi\u00e0 menzionato scisma concernente il Concilio di Calcedonia e al pi\u00f9 recente scisma interno della Chiesa cattolica che dur\u00f2 quasi 40 anni dal 1378 al 1417.\nPrima dello scisma fra Chiesa ortodossa e Chiesa cattolica, quando cio\u00e8 erano una stessa e identica realt\u00e0, le controversie teologiche che si agitavano da secoli potevano essere in qualche modo ridimensionate, come fece Massimo il Confessore nel VII secolo, durante la controversia monotelita, dando una interpretazione completamente tradizionale anche alla controversa dottrina del \"Filioque\" che allora cominciava a farsi notare.\nL'ancora oggi perdurante scisma fra le sedi di Roma e di Costantinopoli, di cui solitamente si attribuisce l'inizio all'anno 1054, fu preceduto da alcune temporanee interruzioni di comunione. La prima fu lo scisma acaciano (484\u2013519), \"che in certo modo consacr\u00f2 e organizz\u00f2 l'autonomia bizantina, quale si attuer\u00e0 in tempi ulteriori\". Nel 863\u2013867 c'\u00e8 stato lo scisma foziano. Altre controversie pure disturbavano le relazioni fra Roma e Costantinopoli ma, a giudizio di Friedrich Kempf sarebbe temerario classificare tali avvenimenti come scismi, cos\u00ec come pure \"potrebbe essere semplicemente una conseguenza del rapido succedersi dei papi il fatto che poco a poco si tralasci\u00f2 nella liturgia bizantina la menzione esplicita di questi papi\".\nFra le cause dell'esistente scisma si pu\u00f2 menzionare la contestazione da parte del patriarca \"ecumenico\" Michele I Cerulario nei confronti di questioni da lui ritenute innovazioni o eresie della Chiesa latina, come l'uso per l'eucaristia del pane azzimo invece del lievitato, la soppressione dell'alleluia nella quaresima, l'uso di digiunare al sabato, l'uso di radersi la barba, il celibato ecclesiastico obbligatorio. Ebbe influsso anche l'antagonismo fra l'Impero bizantino e il nuovo impero di Carlo Magno e dei Franchi. E c'entravano pure le rivalit\u00e0 giurisdizionali sulle popolazioni slave in via di conversione al cristianesimo e per il ripristino della giurisdizione ecclesiastica del papa sui territori nel sud dell'Italia e nei Balcani passati al patriarcato di Costantinopoli dall'imperatore Leone III Isaurico come punizione dell'opposizione papale alla sua politica iconoclasta, territori per\u00f2 di cui l'impero bizantino stava perdendo sempre pi\u00f9 il possesso. Nel 1054 successe a Costantinopoli uno scontro fra due personalit\u00e0 tempestuose, il patriarca Michele Cerulario e Umberto di Silva Candida, capo di una legazione pontificia, alla conclusione del quale questi scomunic\u00f2 il patriarca e i suoi sostenitori e il patriarca scomunic\u00f2 i legati e chiunque li appoggiasse.\nSecondo Charles A. Frazee, la vera data dell'inizio dello scisma fra la Chiesa ortodossa e la cattolica \u00e8 1755, data del decreto patriarcale che dichiar\u00f2 invalido il battesimo amministrato dai Latini: mentre le dispute giurisdizionali possono esistere dentro di una Chiesa unica, negare la validit\u00e0 sacramentale \u00e8 una rottura di carattere essenziale.\nL'ostilit\u00e0 reciproca era stata gi\u00e0 fomentata dal massacro dei Latini di Costantinopoli nel 1182 e dal sacco della stessa citt\u00e0 nel 1204 nel quadro della quarta crociata, grazie alla deviazione su Costantinopoli a richiesta di un pretendente al trono bizantino e alla reazione aggressiva di Venezia per il mancato pagamento. Fu a motivo della pressione esercitata dalla popolazione greca di Costantinopoli, di atteggiamento violentemente anti-Latino, che fu adottato il decreto del 1755, nonostante l'opposizione di alcuni vescovi ortodossi.\nQuelle chiese alle quali si applica in questo articolo il termine \"Chiesa ortodossa\", e che dopo il Concilio di Calcedonia (451) avevano gi\u00e0 sofferto la scissione con le Chiese ortodosse orientali, hanno cos\u00ec cominciato a riservare a s\u00e9 il termine \"ortodossia\", pur senza rinunciare anche alla nozione di \"cattolicit\u00e0\" prevista dal Credo niceno-costantinopolitano. Ci\u00f2 deriva dal fatto che le Chiese di tradizione bizantina ritengono che solo nell'Ortodossia, e cio\u00e8 in s\u00e9 stesse, debba sussistere la \"Chiesa universale\" fondata da Cristo. Di cui affermano di incarnare la continuit\u00e0 e a cui appartengono tutti i veri battezzati. Per tali ragioni gli ortodossi, come di contro i cattolici, si percepiscono come i custodi dell'originale cristianit\u00e0 apostolica.\nRispetto alla Chiesa cattolica o Chiesa cattolica romana, la Chiesa bizantina non riconosce, oltre al primato papale di giurisdizione, la dottrina cattolica concernente il purgatorio (che non include le nozioni popolari di fuoco e di luogo), la processione dello Spirito Santo anche dal Figlio, l'Immacolata Concezione, l'Assunzione di Maria e tutte le altre dottrine definite dalla Chiesa cattolica dopo il 1054. La Chiesa bizantina, inoltre, differisce dalla Chiesa latina in quanto non ammette la grazia creata ma, piuttosto, crede che l'uomo sia reso partecipe delle energie divine increate. Le \"differenze\" arrivano fino all'uso o meno delle sedie in chiesa.\nA livello pratico, la Chiesa bizantina pratica in massima parte il rito bizantino, amministra il battesimo per immersione, offre l'eucaristia ai fedeli con pane lievitato e vino in un cucchiaio. Come fanno anche alcune Chiese orientali cattoliche (non necessariamente di rito bizantino), Chiese ortodosse orientali e chiese della tradizione della Chiesa d'Oriente, la Chiesa ortodossa ammette uomini sposati agli ordini del diaconato e del presbiterato, ma non all'episcopato, e non permette il matrimonio ai chierici gi\u00e0 ordinati. Sceglie i vescovi fra i monaci, vincolati dal voto di castit\u00e0.\nFede e principi religiosi.\nLa Chiesa ortodossa si proclama l'unica vera Chiesa cristiana, \"quell'unica autentica Chiesa che conserva la continuit\u00e0 della vita della Chiesa, cio\u00e8 l'unit\u00e0 della tradizione\".\nLe fonti fondamentali degli insegnamenti della Chiesa ortodossa sono:\nDentro della Sacra Tradizione, dopo la Sacra Scrittura, alla quale appartiene il posto preminente, si trovano la liturgia e le preghiere, le decisioni dogmatiche e gli atti dei concili, le vite dei santi, il diritto canonico e la sacra iconografia.\nLa Trinit\u00e0.\nTutti i cristiani ortodossi credono in un solo Dio in tre persone: Padre, Figlio e Spirito Santo, \"uno in essenza e indiviso\". Per quanto riguarda il rapporto tra Dio e la creazione, i teologi bizantini distinguono fra l'essenza eterna di Dio e le \"energie increate\"; si tratta di una dottrina presente gi\u00e0 in padri della Chiesa come san Basilio o sant'Atanasio di Alessandria, ma esplicitata in modo organico da san Gregorio Palamas nel XIV secolo. L'essenza divina \u00e8 inconoscibile alle creature (che siano uomini o angeli), mentre le energie o atti divini increati possono essere conosciuti attraverso l'esperienza e sono la via attraverso la quale Dio si comunica all'uomo e l'uomo raggiunge la \"th\u00e9osis\" o deificazione. Naturalmente sia l'essenza sia le energie sono inseparabilmente Dio; questa distinzione \u00e8 tuttavia usata per spiegare come Dio possa essere assolutamente trascendente e allo stesso tempo agire all'interno della Creazione\nIl Padre \u00e8 la \"persona\" o ipostasi fonte della divinit\u00e0 (in ambito teologico si parla di \"monarchia del Padre\", dal greco \"m\u00f2nos\", solo e \"arch\u00e9\", principio), che si caratterizza per essere ingenerato; il Figlio \u00e8 generato (ma non creato) eternamente dal Padre e lo Spirito Santo procede eternamente dal Padre (Gv. 15, 26). Ingenerazione, generazione e processione sono le caratteristiche che individuano le tre diverse ipostasi della Trinit\u00e0, secondo i dettami dei padri del primo concilio di Nicea (325) e di quello di Costantinopoli (381), che hanno su questa base formulato il Simbolo di fede (Credo niceno-costantinopolitano) cui la Chiesa ortodossa \u00e8 rimasta fedele sia nella formula sia nella sostanza.\nRispetto alla Chiesa romana, quindi, si ritiene di avere in quest'ambito \"due differenze sostanziali\". \nLa prima \u00e8 la processione dello Spirito Santo. I teologi ortodossi dicono che \"procede solo dal Padre\", o tutt'al pi\u00f9 - in quanto energia comune alla Trinit\u00e0 - \"procede dal Padre attraverso il Figlio\", secondo l'espressione del Secondo concilio ecumenico di Nicea (l'ultimo in comune fra Occidente e Oriente). Il valore conciliare delle due espressioni le identifica come Fede comune e quindi infallibile. I teologi occidentali, seguendo la definizione del papa Leone Magno nel 447 (che ha portato all'aggiunta del \"Filioque\" al Credo), dicono che lo Spirito procede \"anche dal Figlio\" (\"Filioque\") e \"attraverso il Figlio\". Questa secondo gli \"ortodossi\" introdurrebbe una \"deviazione nel piano della processione eterna dello Spirito dal Padre\" (cio\u00e8 la \"generazione\" dello Spirito in quanto persona dal solo Padre, prospettiva teologica), \"confondendolo con quello dell'invio dello Spirito nel mondo\" (cio\u00e8 l'irradiazione dell'energia salvifica dello Spirito nel mondo; prospettiva economica).\nLa seconda differenza riguarda la \"natura delle energie divine\": per gli ortodossi esse \"sono increate\", per i cattolici \"sono invece create\" da Dio. Da ci\u00f2 consegue anche una diversa comprensione della beatitudine dei santi: essi partecipano all'essenza di Dio secondo i cattolici e alle energie divine secondo gli orientali.\nSalvezza.\nL'uomo fu originariamente creato perfetto, ma libero di scegliere il bene e il male; attraverso le sue azioni abbracci\u00f2 la malvagit\u00e0. A causa della sua caduta, egli si condann\u00f2 all'Inferno; si crede che da Adamo a san Giovanni Battista tutti gli uomini restarono in un luogo separato da Dio. Ma quando venne al mondo Ges\u00f9, egli stesso fu contemporaneamente uomo perfetto e Dio perfetto. Attraverso la sua partecipazione all'umanit\u00e0, la natura umana fu cambiata, permettendo agli esseri umani di partecipare alla natura divina. Questo processo di cambiamento avvenne anche retroattivamente, fino all'inizio dei tempi, salvando tutti coloro che erano venuti prima, fino ad Adamo. La salvezza, perci\u00f2, si riferisce a questo processo di riavvicinamento a Dio.\nIl traguardo finale dell'ortodossia \u00e8 la \"theosis\", o unione con Dio, stato nel quale l'uomo si deifica per grazia divina. Questo \u00e8 ben sintetizzato dal detto di sant'Atanasio di Alessandria: \"Dio \u00e8 divenuto Uomo affinch\u00e9 l'Uomo possa divenire Dio\". Questo processo di cambiamento \u00e8 un traguardo che, sulla terra, \u00e8 raramente raggiunto dagli uomini, anche se alcuni lo hanno sperimentato. Certamente, l'individuo che raggiunge la deificazione (la \"theosis\") non capisce totalmente cosa gli sia successo a causa della sua umilt\u00e0 perfetta che lo rende totalmente estraneo all'orgoglio.\nTradizione.\nL'ortodossia, oltre alla Sacra Scrittura, si basa anche sulla Tradizione - un termine vasto che comprende la Bibbia, il Credo, le dottrine dei concili ecumenici (di cui riconosce soltanto i primi sette, perch\u00e9 comuni), gli scritti dei \"padri della Chiesa\", le leggi ortodosse (canoni), i libri liturgici, le icone, ecc.\nAffidandosi alla tradizione, gli ortodossi citano san Paolo, (l'apostolo delle genti, sepolto a Roma sotto l'omonima basilica costantiniana): \"Cos\u00ec dunque, fratelli, state saldi e ritenete gli insegnamenti che vi abbiamo trasmessi sia con la parola, sia con una nostra lettera.\" (\"Seconda lettera ai Tessalonicesi\" 2:15). La Chiesa ortodossa crede che lo Spirito Santo lavori attraverso la storia per mostrare costantemente la medesima verit\u00e0 ai membri della Chiesa e che estirpi la falsit\u00e0 in modo che la Verit\u00e0 possa mostrarsi sempre meglio nel cuore dei credenti.\nPer questo la tradizione non \u00e8 tanto e soltanto un insieme di testi e di norme giuridiche o di documenti provenienti da un'autorit\u00e0, ma una vita che percorre e d\u00e0 senso alla Chiesa, una vita testimoniata e visibile dall'esempio dei santi asceti, considerati per questo come l'incarnazione della perenne tradizione e la verace espressione della fede ortodossa.\nQuesto aspetto peculiare all'ortodossia sottolinea il valore esperienziale e non meramente intellettuale della tradizione. Essa non \u00e8 mai ritenuta una realt\u00e0 morta o museale, dal momento che passa attraverso la vita di uomini cambiati dalla fede in Cristo trasmettitori, a loro volta, della novit\u00e0 e della freschezza della fede apostolica e patristica. Quindi la parola di Dio non passa solo tramite la conservazione la trascrizione e la lettura di un libro, ma tramite le persone che rendono testimonianza di Cristo guidati dallo spirito di verit\u00e0.\nLa Bibbia.\nNell'ortodossia come nel cattolicesimo, la Bibbia \u00e8 interpretata usando il criterio stabilito dalla esperienza della Chiesa, che proviene, a sua volta, da quanto trasmesso dagli apostoli nella Chiesa primitiva. Il fedele seguito dal padre spirituale deve quindi operare una maturazione interiore per potere assaporare pian piano i molteplici sensi della Scrittura e il significato che essa ha nella sua vita concreta. Questa maturazione interiore \u00e8 molto pi\u00f9 di una semplice istruzione intellettuale: consiste in un progressivo ingresso del fedele nella vita e nella esperienza della Chiesa, condotto per mano con prudenza e discernimento dal padre spirituale.\nGeneralmente l'atteggiamento attuale del cristianesimo ortodosso nei confronti della scienza, pur avendo diversi orientamenti con alcuni fedeli che si oppongono a qualche concetto dell'evoluzione alle origini e dello sviluppo della vita, stabilisce una differenza tra il mondo creato (soggetto alle leggi naturali) e il mondo rivelato e increato (soggetto alle leggi divine). Questa differenza, secondo gli ortodossi, eviterebbe il contrasto stridente tra fede e scienza che ha caratterizzato la storia del cristianesimo occidentale. Per questo, secondo alcuni teologi tra cui il prof. Georgios Metallinos dell'Universit\u00e0 di Atene, il contrasto fede-scienza per l'ortodossia \u00e8, piuttosto, uno pseudo-problema pi\u00f9 che un problema, non appartenendo realmente alla sua tradizione.\nL'ortodossia considera la verit\u00e0 come rintracciabile nel \"consenso dei padri\", un evidente filo conduttore di accordo che unisce gli scritti patristici della prima Chiesa e degli apostoli. Coloro i quali si mostrarono in disaccordo con quanto veniva considerato il consenso non vennero accettati come \"padri\" autentici. Tutti i concetti teologici devono essere in accordo con tale consenso. Anche quelli considerati come \"padri\" autentici possono avere qualche opinione teologica che non \u00e8 universalmente condivisa, ma ci\u00f2 non li rende eretici. Quindi un cristiano ortodosso non \u00e8 vincolato a essere d'accordo con ogni opinione di ogni padre, ma piuttosto con il consenso complessivo dei padri, e anche qui solo su quelle questioni in cui la Chiesa ha stabilito dei punti dogmatici.\nI teologi e i padri del cristianesimo ortodosso hanno usato nelle loro opere molte espressioni filosofiche greche, forse pi\u00f9 di quanto \u00e8 stato fatto nell'aperto Occidente. Essi presero a prestito alcune categorie e il vocabolario del neoplatonismo per spiegare la dottrina cristiana, ma lo fecero in modo tale da non contaminare con elementi filosofico-pagani il dato rivelato. Quando questo avveniva si era davanti a un'eresia. Per questo essi non hanno necessariamente accettato tutte le teorie ereditate dal passato. In seguito, alcuni filosofi neoplatonici non-cristiani, presero a loro volta in prestito parte del vocabolario dei teologi cristiani.\nPeccato e redenzione.\nIn termini generali, la tradizione ortodossa rifiuta di esprimere la dottrina della redenzione in termini \"legalistici\" e non concorda con chi si serve di questi termini per esprimere la pratica cristiana. Seguire le regole rigidamente, senza porre il cuore, non aiuta un credente a entrare nel processo della sua salvezza ma lo trasforma, semmai, nel fariseo condannato da Cristo. Perci\u00f2 il peccato non riguarda l'infrazione di un certo insieme di regole. Esso \u00e8, piuttosto, il nome dato a qualsiasi comportamento che \"non coglie nel segno\", ossia, che allontana il credente da Dio, invece di avvicinarlo.\nIl termine \"peccato originale\" usato dai cattolici \u00e8 spesso rigettato dagli ortodossi, che usano l'espressione patristica \"peccato ancestrale\" per indicare la colpa di Adamo ed Eva, le cui conseguenze - cio\u00e8 la morte fisica e spirituale - si sono abbattute su tutta l'umanit\u00e0. Partecipi degli effetti collaterali del peccato primordiale, gli esseri umani nascono spiritualmente puri, ma inevitabilmente destinati a far presto i conti col peccato, che \u00e8 una sorta di \"malattia genetica\" dell'anima i cui sintomi iniziano a manifestarsi solo col tempo. L'essere umano, per sua natura, alla nascita non \u00e8 n\u00e9 colpevole del peccato adamitico n\u00e9 totalmente incapace di accogliere Dio: semmai Dio offre a tutti indiscriminatamente la possibilit\u00e0 di accogliere la sua Grazia increata e farsi guarire da Dio.\nInfatti, nella tradizione delle Chiese ortodosse il peccato non \u00e8 considerato come una macchia dell'anima che deve essere lavata (concetto che porta l'uomo a chiudersi in s\u00e9 stesso contemplando solo l'immagine di s\u00e9), ovvero come un reato da punire, quanto piuttosto, come una malattia che necessita di guarigione, una malattia che disturba il regolare rapporto con Dio, finendo per isolarlo completamente nei suoi criteri egocentrici. Proprio come per le malattie del corpo, la peccaminosit\u00e0 umana necessita di attenzioni e concrete terapie individuali. Lo scopo ultimo di questo processo non \u00e8 riconquistare il favore di Dio, quanto, piuttosto, rimettersi sulla strada che porta a Dio, riaccendere il contatto dell'uomo con Dio in vista di un suo infinito progresso spirituale in Dio (san Gregorio di Nissa).\nCome per la terapia delle malattie del corpo \u00e8 necessario un medico che conosca personalmente il paziente e la storia delle sue patologie, cos\u00ec per la terapia del cristiano nell'ortodossia \u00e8 necessaria la presenza di un padre (o una madre) spirituale, a cui confessarsi e che considera il proprio affidato con la misericordia del padre della parabola del figliol prodigo. Non \u00e8 necessario che il padre (o la madre) spirituale sia un sacerdote. Solitamente i padri spirituali, appartenendo al monachesimo sono persone ricche di esperienza e di attenzione.\nIl cristiano che si affida a loro apre totalmente il suo cuore rivelando anche i pensieri pi\u00f9 nascosti ed essi, nella preghiera e con l'aiuto dell'esperienza dei santi, gli cominciano a tracciare un percorso possibile affinch\u00e9 la fede cristiana non sia, per colui che si affida loro, un campo di puri concetti idealistici.\nIl fine del padre (o della madre) spirituale non \u00e8 di tipo morale (fare in modo che il cristiano non pecchi pi\u00f9) quanto piuttosto di tipo spirituale (fare in modo che il cristiano senta la vivida presenza di Dio nella sua vita) e possa rispondere come Giobbe: \"Di Te avevo sentito dire ma ora i miei occhi Ti vedono!\". La redenzione comincia a operarsi nel momento in cui \u00e8 ristabilito questo contatto tra l'uomo e Dio e l'uomo inizia il suo cammino ascendente di trasformazione per il quale \u00e8 nato.\nL'Incarnazione.\nLa motivazione fondamentale per cui Ges\u00f9 si \u00e8 incarnato sulla Terra \u00e8 il \"destino\" dell'uomo dopo la morte, di essere separato da Dio a causa della caduta di Adamo. Poich\u00e9 l'uomo aveva introdotto un qualcosa di estraneo nella propria natura partecipando al male mediante la disobbedienza a Dio, l'umanit\u00e0 venne a trovarsi in una posizione terribile e senza via di scampo. L'unica soluzione al problema fu per Dio quella di elevare la natura decaduta dell'uomo, congiungendo la propria natura divina con la nostra natura umana. Dio volle compiere tutto questo mediante l'Incarnazione, divenendo uomo pur continuando a essere Dio. \u00c8 anche per questo che Cristo Ges\u00f9 \u00e8 pure chiamato \"Logos\" (in quanto uno dei significati di Logos \u00e8 quello di soluzione/risposta a un problema).\n\u00c8 assolutamente necessario che noi uomini accettiamo la doppia natura di Cristo, vero Dio e vero uomo. Questo \u00e8 l'unico modo che abbiamo per poter scampare alla dannazione dell'inferno. L'incarnazione trasforma l'umanit\u00e0 stessa unendola alla Divinit\u00e0. E ora, grazie a quell'incarnazione, tutto \u00e8 cambiato. Come scrisse san Basilio \"Dobbiamo impegnarci con tutte le forze per divenire piccoli d\u00e8i in Dio, e piccoli gesucristi in Ges\u00f9 Cristo\", cio\u00e8 dobbiamo ricercare la perfezione in ogni azione della nostra vita quotidiana, dobbiamo sforzarci di acquisire la virt\u00f9 divina.\nPartecipando alla nostra umanit\u00e0, Dio rende possibile all'uomo di partecipare alla sua divinit\u00e0. Pur essendo vero che non potremo diventare \"d\u00e8i\" separati nel senso in cui lo si intende nel paganesimo, parteciperemo comunque alle energie divine increate (che sono inseparabili da Dio stesso) conservando per\u00f2 la nostra individualit\u00e0.\nIn altre parole: divinizzazione dell'uomo, conseguibile anche in questa vita imitando Cristo.\nLa \"Theotokos\".\nMolte tradizioni riguardanti la Vergine Maria, la \"Theot\u00f3kos\" (Madre di Dio), datrice di vita di Dio, sono di suprema importanza teologica.\nViene inserito anche un importante inno della divina liturgia in suo onore chiamato Axion Estin, e cio\u00e8 \"\u00e8 veramente giusto\", inno liturgico che risale a un'icona mariana e a un evento che accadde sul monte Athos, sottolineando sempre la sua maternit\u00e0 di Dio (Theot\u00f3kos).\nGli ortodossi affermano che Maria rimase vergine prima e dopo la nascita di Cristo. Questi, miracolosamente le lasci\u00f2 la verginit\u00e0 intatta al momento del parto.\nMolte delle credenze delle chiese al riguardo della Vergine Maria sono riflesse nel testo apocrifo \"La nativit\u00e0 di Maria\", che non venne incluso nelle Scritture, ma \u00e8 considerato accurato nella sua descrizione degli eventi. Da bambina, Maria venne consacrata all'et\u00e0 di tre anni per servire nel tempio come vergine.\nZaccaria, allora sommo sacerdote, fece l'inimmaginabile: port\u00f2 Maria nel \"Santo dei Santi\" come segno della sua importanza, poich\u00e9 lei stessa sarebbe diventata l'arca in cui Dio avrebbe preso forma. All'et\u00e0 di dodici anni, le venne chiesto di rinunciare alla sua posizione e di sposarsi, ma lei desider\u00f2 rimanere per sempre vergine, in onore a Dio. Venne cos\u00ec deciso di darla in sposa a un parente stretto, Giuseppe, suo zio o cugino, un uomo anziano e vedovo, che si sarebbe preso cura di lei e le avrebbe permesso di mantenere la verginit\u00e0. E fu cos\u00ec che quando giunse il tempo stabilito si sottomise al volere di Dio e permise a Cristo di prendere forma dentro di s\u00e9.\nSi crede che, nella sua vita, Maria non commise peccato. Tuttavia, l'ortodossia non condivide il dogma cattolico di Immacolata concezione (concetto agostiniano); in altri termini, Maria venne purificata dall'ombra, del pur minimo, peccato ancestrale - umano, totalmente e solo al momento del concepimento di Cristo. Nella teologia della Chiesa ortodossa \u00e8 molto importante comprendere che Cristo, fin dal momento del concepimento era al tempo stesso Dio perfetto e uomo perfetto. Per questo \u00e8 corretto dire che Maria \u00e8 in effetti la Theotokos, la datrice di vita di Dio. Questo fu oggetto di dibattito cristologico del IV e V secolo d.C.\nGli ortodossi sostengono che, dopo il parto, Maria viaggi\u00f2 molto assieme al Figlio e dopo la sua resurrezione fu presente anche durante l'ascensione al cielo.\nSi crede che lei fu la prima a sapere della resurrezione del figlio: l'arcangelo Gabriele le apparve nuovamente rivelandogliela. Si crede che visse fino all'et\u00e0 di settanta anni e chiam\u00f2 miracolosamente a s\u00e9 tutti gli apostoli prima di morire. Secondo la tradizione, san Tommaso arriv\u00f2 tardi e non fu presente al momento della morte. Desiderando baciarle la mano un'ultima volta, apr\u00ec la tomba, ma la trov\u00f2 vuota. Gli ortodossi, cos\u00ec come i cattolici, credono che Maria venne assunta in cielo in corpo e in spirito. Tuttavia, gli ortodossi non ne condividono la prescrizione dogmatica. In tal modo, per gli ortodossi viene sottolineata di pi\u00f9 la dormizione di Maria che la sua assunzione in cielo, ma questa differenza \u00e8 pi\u00f9 formale che sostanziale. Per i cattolici, l'assunzione di Maria \u00e8 la diretta conseguenza teologica del dogma dell'Immacolata Concezione, dogma che gli ortodossi non sottoscrivono pienamente come se fosse verit\u00e0 rivelata.\nComprensione del termine \"mistero\".\nIl discorso sulla fede posto nelle chiese ortodosse \u00e8, per quanto possibile, lineare e logico, nonostante si abbia a che fare con le realt\u00e0 rivelate che, di loro, sono soprarazionali e non esauribili nella pura logica. \nD'altronde, un'esposizione senza senso logico potrebbe essere una ragione giustificata per rigettare una credenza. Le credenze rigettate vengono definite eresie. La teologia ortodossa \u00e8 ricca di dimostrazioni logiche basate sul \"consenso dei padri\" come di sopra riferito. Nonostante ci\u00f2, vi sono alcuni punti che gli ortodossi si rifiutano di approfondire, semplicemente perch\u00e9 pensano che un tentativo di maggior comprensione sia controproducente, improduttivo e porti a incomprensioni ed eresie, razionalizzando quanto da noi non pu\u00f2 essere percepito e misurato con la mente.\nTali aree della teologia vengono indicate come \"misteri\". I misteri non sono scappatoie. Un esempio di scappatoia potrebbe essere una dichiarazione del tipo \"Dio pu\u00f2 fare quello che vuole\" in risposta a una valida domanda teologica. Un mistero, d'altra parte, solitamente si presenta quando due punti assai logici non possono essere risolti assieme, eppure devono essere entrambi veri. Un buon esempio \u00e8 il seguente:\nCristo \u00e8 uomo vero e completo e Dio vero e completo. Egli \u00e8 veramente presente come Ges\u00f9 Cristo, eppure deve essere anche veramente onnipresente allo stesso tempo. La Vergine Maria diede vita a Dio incarnato ed \u00e8 quindi la Madre di Dio, eppure Dio, che \u00e8 infinito e senza tempo, non ha progenitori.\nAllo scopo di spiegare logicamente la nostra salvezza, tutte queste cose devono essere accettate come assolutamente vere, eppure nessuna di queste pu\u00f2 essere spiegata soddisfacendo la razionalit\u00e0 umana che si muove in un campo assai limitato. Qualsiasi tentativo di spiegazione porta a una delle molte eresie condannate dalla chiesa. Un esempio:\nCristo nacque uomo e venne fatto Dio dopo la sua morte o Cristo era Dio e pretese solamente di essere uomo o la Vergine Maria diede vita solo al Ges\u00f9 umano (in tutti questi casi la natura umana non viene cambiata e la nostra salvezza non viene compiuta). Naturalmente la giustificazione che segue questi tentativi \u00e8 sempre: \"Dio pu\u00f2 fare quello che vuole\". Questo non \u00e8 mai stato accettabile per i cristiani ortodossi che comprendono che certe cose non possono essere spiegate eppure devono essere vere. Tali realt\u00e0 sono i misteri rivelati che non contraddicono ma superano di molto la nostra razionalit\u00e0 umana. L'eresia non \u00e8 altro che il tentativo, non importa se in buona o cattiva fede, di abbassare il mistero rivelato imprigionandolo negli stretti limiti razionali. Questo comporta un \"razionalismo teologico\" in cui non \u00e8 l'uomo che sale a Dio (accettando umilmente la sua rivelazione) ma \u00e8 Dio che viene abbassato alla sola comprensione dell'uomo facendolo divenire, di fatto, un idolo. Comunque va detto che il termine \"eresia\" tecnicamente ha un suo significato e valore semantico storico.\nLa resurrezione.\nLa resurrezione di Cristo \u00e8 in assoluto l'evento centrale delle Chiese ortodosse, e viene compreso in termini totalmente letterali. Ges\u00f9 Cristo, il Figlio di Dio, venne crocifisso e mor\u00ec, discese negli inferi, combatt\u00e9 la morte e vinse. Attraverso questi eventi, Egli liber\u00f2 l'umanit\u00e0 dai vincoli dell'inferno e ritorn\u00f2 ai viventi come uomo e Dio. Che ogni singolo essere umano possa condividere questa immortalit\u00e0, che sarebbe stata impossibile senza la resurrezione, \u00e8 la principale promessa fatta da Dio nel suo nuovo patto con l'umanit\u00e0, secondo la tradizione cristiana ortodossa.\nIn un modo o nell'altro, ogni festivit\u00e0 dell'anno ecclesiastico ortodosso fa riferimento diretto o indiretto alla resurrezione. Ogni domenica dell'anno \u00e8 dedicata alla celebrazione della resurrezione; molti credenti ortodossi si astengono dall'inginocchiarsi o prostrarsi di domenica, in osservanza di ci\u00f2 (questo \u00e8 stato stabilito dal primo concilio ecumenico). La tradizione ortodossa ha pochissima enfasi liturgica nella passione di Cristo, durante i giorni che portano alla crocifissione, preferendo vederla come dei passi fondamentali necessari verso la vittoria finale di alcuni giorni dopo. Analogamente la divina liturgia pone l'accento sulla risurrezione piuttosto che sull'aspetto sacrificale, enfatizzato invece nella messa cattolica. La passione non \u00e8 vista in senso umanistico (la contemplazione delle sofferenze, la venerazione delle piaghe) ma sentita come modello per l'auto-negazione ascetica che il fedele di religione ortodossa \u00e8 chiamato a vivere nella sua ricerca di Dio.\nCome Cristo, il fedele muore ai criteri di questo mondo (che non conosce Dio) per poter risorgere con Lui gloriosamente.\nSanti, reliquie e morti.\nPer la Chiesa ortodossa un santo \u00e8 tale quando gode di Dio in Paradiso, indipendentemente dal fatto che sia riconosciuto o meno sulla Terra (opinione seguita anche dalla Chiesa cattolica e da altre chiese che ammettono il culto dei santi). Secondo questa definizione Adamo ed Eva, Mos\u00e8, i vari profeti, martiri della fede, gli angeli e gli arcangeli, hanno tutti il titolo di \"santo\". \nNella Chiesa ortodossa esiste un riconoscimento formale, detto \"glorificazione\", con il quale un santo viene riconosciuto dall'intera Chiesa. Non \u00e8 per\u00f2 questo a \"fare\" un santo, ma semplicemente questo gli accorda un giorno nel calendario, in cui vengono celebrati dei servizi liturgici regolari in suo onore.\nRecentemente, allo scopo di evitare abusi, il Patriarcato ecumenico di Costantinopoli ha iniziato a seguire la duratura pratica di altre chiese locali, emanando speciali lettere encicliche (\"tomoi\") nelle quali la Chiesa riconosce la venerazione popolare di un santo. La glorificazione solitamente avviene dopo che i credenti hanno gi\u00e0 iniziato a venerare un santo. Esistono numerose prassi di venerazione locale per innumerevoli santi che non sono ancora stati riconosciuti dall'intera Chiesa ortodossa.\nUn forte elemento a favore della glorificazione \u00e8 la percezione della condizione \"miracolosa\" dei resti mortali (reliquie), anche se questo da solo non \u00e8 considerato sufficiente. In alcuni paesi ortodossi \u00e8 prassi di rimuovere le tombe dopo tre o cinque anni, a causa dello spazio limitato. Le ossa vengono lavate rispettosamente e poste in un ossario, spesso con il nome della persona scritto sul cranio. Occasionalmente, quando un corpo viene esumato avviene qualcosa ritenuto miracoloso, che mostra la santit\u00e0 della persona. Sono avvenuti numerosi episodi in cui le ossa esumate avevano improvvisamente sprigionato una fragranza di bont\u00e0 indescrivibile, come se fosse un profumo di fiori; e talvolta si dice che il corpo sia stato trovato incorrotto, nonostante non sia stato imbalsamato (tradizionalmente gli ortodossi non imbalsamano i morti) e sia stato sepolto per tre anni. \nIn alcuni casi il corpo incorrotto dei santi secerne un liquido balsamico: in questo caso il santo viene denominato \"mirovlita\", vale a dire \"colui che secerne il balsamo\".\nTra i mirovliti \u00e8 Nicola di Mira, le cui reliquie sono conservate a Bari.\nVa rilevato che l'incorruttibilit\u00e0 e fragranza del corpo sono sempre state osservate anche in molti santi venerati dalla Chiesa cattolica.\nPer gli ortodossi, corpo e anima compongono la persona, e alla fine, corpo e anima verranno ricomposti; quindi, il corpo di un santo condivide la santit\u00e0 dell'anima del santo. Anche il corpo \u00e8 irradiato e santificato dalla grazia che ha santificato l'anima della persona ed \u00e8 un veicolo di benedizione.\nPoich\u00e9 la Chiesa ortodossa non mostra reale distinzione tra i vivi e i morti, gli ortodossi trattano i santi come se fossero ancora in vita. Essi li venerano e richiedono le loro preghiere, e considerandoli fratelli e sorelle in Ges\u00f9 Cristo. I santi sono venerati e amati e viene loro richiesto di intercedere per la salvezza, ma non viene loro data l'adorazione riservata esclusivamente a Dio, perch\u00e9 la loro santit\u00e0 deriva da Dio. Infatti, chiunque adori, invece che venerare, un santo, una reliquia o un'icona, \u00e8 passibile di scomunica. Come regola generale, solo il clero pu\u00f2 toccare le reliquie, allo scopo di spostarle o portarle in processione, comunque, nella venerazione il fedele bacia le reliquie per mostrare amore e rispetto verso il santo e per essere da esse benedetto. Ogni altare in ogni Chiesa ortodossa contiene reliquie, solitamente di martiri. Gli interni delle chiese sono ricoperti da icone di santi, ma non sono ammesse rappresentazioni scultoree.\nI sacramenti.\nLa Chiesa ortodossa non ha mai definito dogmaticamente il numero ufficiale dei sacramenti, ma in tempi recenti li ha di fatto riconosciuto nel numero di sette (similmente alla Chiesa cattolica), ai quali aggiunge altri riti come la tonsura monastica, la benedizione delle acque, la consacrazione delle icone.\nIn altre parole, la Chiesa ortodossa a differenza della Chiesa cattolica, non distingue fra sacramenti e sacramentali, distinzione questa conseguente alla scolastica medievale e quindi successiva ai tempi apostolici.\nI sette sacramenti, detti anche \"misteri\" sono battesimo, cresima, eucaristia (comunione), penitenza (confessione), unzione degli infermi, ordine sacro, matrimonio.\nIl battesimo \u00e8 il sacramento che apre la porta a tutti gli altri. A differenza della Chiesa cattolica, che amministra il battesimo per infusione anche se prescrive come prima formula il battesimo per immersione e quello per infusione \u00e8 l'\"oppure\", sebbene sia diventata nei fatti la regola tra i cattolici, la Chiesa ortodossa pratica questo rito con tre immersioni integrali del candidato nel fonte battesimale, e con la formula in terza persona \"Il servo di Dio N. viene battezzato nel nome del Padre, e del Figlio, e dello Spirito Santo. Amen\", nella stretta osservanza della prassi dei tempi apostolici.\n\u00c8 da rilevare che in greco \"baptisma\" significa infatti \"immersione\", ragione che induce gli ortodossi a ritenere pi\u00f9 corretto il mantenimento dell'antica prassi, in uso anche in Occidente prima dello scisma, come \u00e8 provato dalla presenza di specifici edifici di culto in alcune chiese latine antiche, i battisteri.\nTuttora il rito ambrosiano, fuori dall'ambito ortodosso, pratica il battesimo per triplice immersione, sebbene limitata all'occipite.\nLa Chiesa ortodossa pratica il battesimo di infanti e adulti come momento in cui uno nasce in Cristo. La persona che entra nella vasca battesimale non \u00e8 vista come quella persona che ne emerge. Perci\u00f2 alla persona viene dato un nuovo nome, usando sempre ed esclusivamente il nome di un santo. Oltre ai compleanni, gli ortodossi celebrano l'onomastico di una persona che, per il suo legame con il battesimo e il santo protettore della persona, ha un profondo significato.\nLa cresima, equivalente della confermazione occidentale, \u00e8 l'unzione che segue immediatamente il battesimo per donare al neofita lo Spirito Santo. Il rito \u00e8 esteso su tutto il corpo con una serie di pi\u00f9 unzioni col crisma benedetto dal vescovo. A differenza della Chiesa latina, il ministro ortodosso della confermazione \u00e8 il sacerdote, il crisma \u00e8 comunque sempre consacrato da un vescovo.\nL'eucaristia, o divina liturgia, \u00e8 il sacramento che perfeziona il legame di comunione con Cristo, mediante la partecipazione al suo Corpo e al suo Sangue in cui si trasformano il pane e il vino consacrati dal sacerdote. Questo processo, chiamato trasmutazione, \u00e8 l'equivalente della transustanziazione cattolica ma non \u00e8 definita dogmaticamente. L'eucaristia \u00e8 celebrata con pane di frumento fermentato e non pane azzimo e vino rosso mescolato con acqua tiepida all'interno di un calice. La comunione \u00e8 amministrata dal celebrante sotto le due specie usando un lungo cucchiaino d'oro o altro metallo prezioso, rispettando alla lettera il comando di Cristo \"Prendete e bevetene tutti\". Nell'Ortodossia le specie sono chiamate \"Doni\", mentre il pane benedetto ma non consacrato, che dopo si pu\u00f2 dare anche ai non ortodossi, \u00e8 chiamato \"antidoro\".\nPer ricevere l'eucaristia non si esige la capacit\u00e0 di distinguere il pane comune da quello trasmutato, tanto che la comunione viene amministrata subito dopo il battesimo.\nMentre i cattolici identificano con le parole di Cristo all'ultima cena la formula del sacramento che compie la transustanziazione, al contrario gli ortodossi identificano la trasmutazione nella conclusione del canone eucaristico, cio\u00e8 l'epiclesi o invocazione dello Spirito Santo.\nLa penitenza o confessione \u00e8 molto simile all'equivalente occidentale, anche se ognuno deve confessarsi col proprio \"padre spirituale\" e in assenza del classico confessionale a grata, introdotto solo in Occidente. Inoltre la confessione \u00e8 priva del contesto legalistico peccato-pena tipicamente occidentale, vedendo nella confessione piuttosto una terapia per l'anima.\nInfatti, a differenza che nella Chiesa cattolica, il confessore non \"assolve\" il penitente dai peccati bens\u00ec recita una preghiera invocando il perdono divino.\nL'unzione degli infermi \u00e8 data liberamente anche a coloro che soffrono solo spiritualmente. Non \u00e8 mai stata riservata solo all'ultima ora (come era, un tempo, nell'estrema unzione occidentale), ma al contrario \u00e8 data anche a tutti i fedeli in occasioni in cui si richieda soccorso spirituale.\nL'ordine sacro \u00e8 il sacramento che permette la nomina dei ministri della Chiesa, nei tre gradi di vescovo, presbitero e diacono. Solo il vescovo \u00e8 eletto fra celibi (nella fattispecie monaci), mentre sacerdoti e diaconi possono esser scelti fra clero celibe e sposato indifferentemente, purch\u00e9 non siano persone in seconde nozze e non si sposino dopo l'ordinazione. I ministri sono eletti solo fra i maschi.\nIl matrimonio \u00e8 il sacramento che unisce un uomo e una donna per sempre in un vincolo indissolubile d'amore. Per questo \u00e8 assolutamente mongamico ed eterosessuale. Neppure la morte di uno dei due coniugi scioglie il vincolo del matrimonio. Solo il vescovo pu\u00f2 decidere di ammettere i suoi diocesani a seconde o terze nozze che peraltro vengono celebrate con austerit\u00e0.\nOve sia assolutamente venuto meno l'amore coniugale pu\u00f2 ammettersi il divorzio.\nLa Chiesa cattolica riconosce la validit\u00e0 delle ordinazioni conferite dagli ortodossi, anche dopo la divisione tra le due chiese nel 1054. Diversamente, quantomeno dal 1896 (per decisione di papa Leone XIII), non riconosce la validit\u00e0 (cio\u00e8 la legittima successione apostolica) delle ordinazioni conferite dalla Chiesa anglicana, nata da uno scisma della Chiesa cattolica nel 1534. Al contrario, la Chiesa ortodossa di regola non riconosce i sacramenti amministrati al di fuori di essa, ritenendo che in essa sola sussista la vera Chiesa di Cristo. Talvolta per \"economia\" vengono sanati atti \"sacramentali\" compiuti al di fuori della Chiesa ortodossa, ma la regola \u00e8 l'\"acribia\" (il rigore).\nLe \"ultime cose\".\nLa Chiesa ortodossa insegna che, per coloro che credono, che amano Dio e che fanno il bene, la vita che seguir\u00e0 la risurrezione dei morti e il Giudizio finale sar\u00e0 di una felicit\u00e0 ora inconcepibile, felicit\u00e0 che scaturir\u00e0 dalla contemplazione di Dio nella luce e nella gloria e dall'unione con lui Invece i non credenti e i trasgressori \"saranno consegnati alla morte eterna, cio\u00e8 al fuoco eterno, al tormento eterno, insieme ai demoni\".\nSecondo alcuni teologi ortodossi, il paradiso e l'inferno sono la stessa realt\u00e0: Cristo visto nella luce increata della sua divinit\u00e0. Chi rifiuta l'amore e la misericordia divina, si pone in uno stato tale che l'esperienza della presenza divina verr\u00e0 percepita come insopportabile e dolorosa. Questo \u00e8 l'inferno il quale, per\u00f2 non \u00e8 un luogo di assenza di Dio, ma uno stato umano in cui Dio non \u00e8 goduto ma patito. Altri lo negano.\nGli ortodossi a volte distinguono i termini \"Ade\" e \"Paradiso\", che riguardano lo stato transitorio dell'anima fra morte e risurrezione, dai termini \"Inferno\" e \"Cielo\", che riguardano invece lo stato definitivo dell'anima riunita con il corpo risorto. Secondo tale distinzione, attualmente e fino al Giudizio finale stanno in Cielo solo Cristo e sua Madre, alla quale egli ha concesso la risurrezione del corpo; tutti gli altri defunti (anime soltanto) attendono la risurrezione generale. I martiri e i santi stanno essi pure, come anime ancora senza corpo, in Cielo, gli altri nel Paradiso o nell'Ade. L'Ade, che non \u00e8 un luogo, \u00e8 la condizione negativa dell'anima che, tormentata dalle peccaminose relazioni con Dio e con il prossimo, attende paurosa la risurrezione e il Giudizio, mentre il Paradiso \u00e8 la condizione positiva dell'anima che, confortata dalle sane relazioni con Dio e con il prossimo, attende in pace gli stessi futuri avvenimenti. Alcune volte per\u00f2 si incontra l'uso di \"Paradiso\" per indicare il Cielo e l'uso di \"Inferno\" per indicare l'Ade.\nLa Chiesa ortodossa prega ripetutamente per i defunti. Dato che Ges\u00f9 \u00e8 rimasto nella tomba il Sabato Santo, si celebra pi\u00f9 volte all'anno il Sabato delle Anime (in greco \u03a8\u03c5\u03c7\u03bf\u03c3\u03ac\u03b2\u03b2\u03b1\u03c4\u03bf). Nel Vespro di Pentecoste, si prega: \"Tu, che in questa conclusiva e salvifica Festa Ti sei degnato di accettare suppliche propiziatrici per coloro che sono trattenuti nell'Ade, concedendoci grandi speranze che venga inviato un sollievo ai defunti dalle pene che li stringono e refrigerio da parte tua. Ascolta noi umili e meschini che Ti preghiamo e fa riposare le anime dei Tuoi servi che gi\u00e0 si sono addormentati, in un luogo luminoso, in un luogo erboso, in un luogo di freschezza\".\nL'ortodossia ritiene che, dopo la morte, l'uomo, nella sua ascesa a Dio, debba oltrepassare dei punti di blocco definiti come \"stazioni di pedaggio\". Nella sua salita verso Dio l'uomo incontra i \"demoni dell'aria\" ed \u00e8 da loro provato, giudicato e tentato. Il giusto che ha vissuto santamente sulla terra attraversa velocemente queste prove senza alcun timore e terrore semplicemente perch\u00e9, sulla terra, ha gi\u00e0 superato vittoriosamente ogni tentazione che lo allontanava da Dio.\nPer la Chiesa ortodossa, lo scopo della vita umana \u00e8 la divinizzazione, l'acquisto di una somiglianza a Dio, processo che pu\u00f2 prolungarsi dopo la morte in uno stato che alcuni dottori della Chiesa ortodossa chiamano purgatorio, mentre altri fanno una distinzione fra la dottrina cattolica di purificazione e quella ortodossa di crescita.\nAlcuni teologi ortodossi, come pure alcuni cattolici, quali Hans Urs von Balthasar e Richard John Neuhaus, propongono l'apocatastasi, secondo la quale tutti saranno salvati, poich\u00e9 il disegno salvifico non si pu\u00f2 compiere se manca una sola creatura. Tale teoria, nella forma in cui Origene la propose, \u00e8 ritenuta eretica dalla Chiesa ortodossa e fu condannata dal Concilio di Costantinopoli II, pur se si dubita se esso abbia emesso i noti XV Anatemi contro di lui.\nDifferenze con le altre confessioni cristiane.\nDifferenze tra l'Ortodossia e le due confessioni di origine occidentale (Cattolicesimo e Protestantesimo):\nNel 1961 la maggior parte delle Chiese Ortodosse aderisce al Consiglio ecumenico delle Chiese. Mantengono un dialogo ecumenico con la Chiesa cattolica e la Comunione Anglicana, pur non accettando gli usi e i concetti non tradizionali da loro adottati.\nDifferenze con la Chiesa Cattolica.\nA livello pratico, la Chiesa bizantina pratica in massima parte il rito bizantino, che prevede il battesimo per immersione, offre l'eucaristia ai fedeli con pane lievitato e vino in un cucchiaio e domanda il celibato solo ai monaci e ai vescovi, e non ai presbiteri e ai diaconi non monaci. Questo rito, tuttavia, non \u00e8 il solo praticato nell'ambito dell'ortodossia, n\u00e9 d'altra parte \u00e8 praticato solo da essa, essendovi anche alcune comunit\u00e0 cattoliche orientali che lo praticano, cos\u00ec come tali comunit\u00e0 non applicano il celibato ecclesiastico.\nCondizioni per un'eventuale accettazione della Chiesa Cattolica in seno all'Ortodossia.\nLa Donazione di Costantino \u00e8 considerata da tutti, non solo dalla Chiesa Ortodossa, come un falso. Oggi anche la stessa Chiesa Cattolica la riconosce tale, e non se ne parla in relazione alla reciproca comunione. Invece si domanda\u02d0 \nNonostante le difficolt\u00e0, l'ecumenismo favorisce il dialogo tra le due Chiese.\nIl 1\u00ba Dicembre 2006 Benedetto XVI e il patriarca Bartolomeo I sottoscrivono una dichiarazione di intenti che per la prima volta definisce entrambi \u00abPastori nella Chiesa di Cristo\u00bb, in rapporto al principio \"Extra Ecclesiam nulla salus\".\nElenco delle Chiese ortodosse.\nLa Chiesa ortodossa orientale \u00e8 un insieme di Chiese autocefale o autonome, in comunione reciproca.\nChiese scismatiche o in controversia con l'ortodossia.\nChiese \"resistenti\".\nQueste chiese sono dette \"resistenti\" in relazione a ci\u00f2 che percepiscono come gli errori del modernismo e dell'ecumenismo delle chiese ortodosse maggioritarie, ma non si ritengono scismatiche.\nNon concelebrano la divina liturgia con le principali chiese ortodosse sebbene siano all'interno dei limiti canonici della Chiesa, cio\u00e8 mantengono la fede ortodossa, la successione episcopale legittima e comunit\u00e0 con continuit\u00e0 storica. Hanno rapporti con i fedeli da tutte le giurisdizioni canoniche e sono riconosciute dalla Chiesa ortodossa russa fuori dalla Russia.\nChiese che si sono volontariamente \"murate\".\nQueste chiese non sono in comunione con le altre giurisdizioni ortodosse e non si riconoscono fra loro:\nAltre Chiese orientali.\nNon appartengono a questa comunione altre chiese che a volte si autodefiniscono o vengono definite \"ortodosse\":"}
{"id": "19875", "revid": "465169", "url": "https://it.wikipedia.org/wiki?curid=19875", "title": "Villar Dora", "text": "Villar Dora (\"Vilar D\u00f2ra\" [vilar\u02c8d\u0254ra], oppure \"O Vilar\" [\u028avi\u02c8la\u02d0] in piemontese, \"Vilard\u00f2ra\" in francoprovenzale) \u00e8 un comune italiano di abitanti della citt\u00e0 metropolitana di Torino in Piemonte, compreso tra il versante orografico sinistro della Val di Susa e il fiume Dora Riparia.\nGeografia fisica.\nIl comune di Villar Dora \u00e8 situato nella bassa Valle di Susa, a circa 26\u00a0km da Torino. Confina a nord con Rubiana, a ovest con Caprie, a sud con Avigliana e Sant'Ambrogio di Torino e a est con Almese.\nIl territorio comunale \u00e8 situato sulla sinistra orografica del fiume Dora Riparia. Nella zona pianeggiante (tra i 345 ed i 400\u00a0m) si concentra la maggior parte popolazione, mentre nella zona collinare (400 \u2013 800\u00a0m), costituita dai primi contrafforti delle alpi Graie, sorgono numerose borgate. La parte montuosa (800\u00a0\u2013 1508\u00a0m) non risulta invece antropizzata.\nL'ambiente di pianura non urbanizzato \u00e8 costituito da prati e coltivi (alberi da frutto e da taglio, cereali), mentre quello boschivo \u00e8 costituito fino ai 1000\u00a0m da latifoglie come querce, castagni, aceri, frassini e noccioli. A quote superiori sono invece presenti i faggi, gli ontani, le betulle e le conifere (pini, larici, abeti).\nIl dislivello totale varia da 345 a 1508 : il punto pi\u00f9 basso si trova nei pressi della \"bealera\" (fosso) di Caselette al confine con il comune di Avigliana, mentre quello pi\u00f9 alto \u00e8 costituito dalla vetta del monte Caprasio (\"Rocca Sella\").\nOrigini del nome.\nL'antico nome del paese (\"Villar d'Almese\") deriva forse da \"Villa ad Mensam\" (dal nome latino del torrente Messa) che indicava un modesto stanziamento agricolo sorto nell'alto medioevo attorno ad una fortificazione ove pi\u00f9 tardi sarebbe stato costruito il Castello. Il nome del Villar viene citato per la prima volta nel diploma del 31 luglio 1001 con cui l'imperatore Ottone III conferiva un'investitura feudale ad Olderico Manfredi.\nSolo nel 1885 il paese ha assunto l'attuale nome di \"Villar Dora\".\nNon di rado capita di trovare scritto, in modo erroneo, \u00abVillardora\u00bb (senza spazio): la sola dicitura corretta, utilizzata ufficialmente dal Comune, \u00e8 invece quella di \u00abVillar Dora\u00bb. Diversi comuni in Piemonte riportano il toponimo \"Villar\".\nStoria.\nEpoca antica e medioevale.\nIn epoca romana sorgeva, presso la rocca del castello, un posto di vedetta per la sorveglianza dello sbocco della Valle di Susa verso la pianura Padana. Tale posizione risultava strategica perch\u00e9 nei pressi del vicino Monte Pirchiriano si trovava il confine amministrativo e religioso dell'Italia metropolitana. Poco oltre, presso la zona di \"Ocelum\" (tra Caprie, Novaretto e Chiusa di San Michele), la giurisdizione era gi\u00e0 della Gallia transalpina.\nTra gli scritti riguardanti il medioevo vi \u00e8 un documento del 1287 che descrive i principali edifici, fra cui:\nSi ritiene che la chiesa parrocchiale sia stata fondata nell'VIII secolo circa, ad opera dei monaci benedettini dell'Abbazia della Novalesa. Originariamente edificata in stile romanico, fu successivamente ristrutturata secondo lo stile barocco nel XVII secolo.\nI feudatari del Villar erano vincolati da legame vassallatico al conte di Savoia ed erano per questo tenuti, in caso di guerra, a provvedere al reclutamento degli uomini abili.\nI secoli XII, XIII e XIV videro una successione di varie famiglie feudatarie: De Thouvet sive De Sala, De Mont Vernier, Aiguebelle, Bergognino, Provana: fra essi, questi ultimi furono coloro che ebbero maggior rilevanza storica. Col passare dei secoli, il potere politico pass\u00f2 gradualmente dalle famiglie dell'antica aristocrazia savoiarda a quelle dei nobili (e spesso banchieri) del Piemonte, transizione che si pot\u00e9 dire compiuta nel '400.\nAltri documenti dell'epoca presentano informazioni di carattere prevalentemente fiscale, focalizzati sulle imposte e sulle tasse.\nSecondo la tradizione (forse una leggenda) nell'anno 1418 papa Martino V soggiorn\u00f2 al Villar di ritorno dal Concilio di Costanza, dopo una visita alla celeberrima abbazia della Novalesa, cui abate commendatario era a quel tempo un Provana del Villar.\nEt\u00e0 moderna.\nIl periodo dell'et\u00e0 moderna vide alcune ondate di pestilenza, documentate grazie alle esenzioni fiscali che furono concesse in queste occasioni. Le esenzioni ricorrevano inoltre in caso di guerre ed eventi atmosferici distruttivi come le grandinate.\nNel XVIII secolo avvenne la prima regolamentazione organica delle attivit\u00e0 agricole con l'emissione dei \u00abbandi campestri\u00bb da parte dell'autorit\u00e0 comitale:\nEt\u00e0 contemporanea.\nIn et\u00e0 napoleonica il paese fu conquistato dall'esercito francese e annesso al cantone di Rivoli.\nNel medesimo periodo si estinse la dinastia Provana del Villar, con l'avvicendamento per successione dinastica dei conti Antonielli d'Oulx, cui ancora oggi il castello appartiene.\nNel corso del XIX secolo, in seguito alla Restaurazione, la situazione rivoluzionaria si plac\u00f2 gradualmente. Il substrato sociale del Villar, originato dalle idee giacobine e cresciuto nel corso dell'Ottocento con le idee socialiste, diede vita sul finire del secolo alla Societ\u00e0 Cooperativa (1882).\nCon decreto del 25 gennaio 1928, per volere del governo Mussolini vennero riunificati i comuni di Villar Dora, Almese e Rivera. Questa unione dur\u00f2 fino all'11 aprile del 1955 quando il Presidente della Repubblica Luigi Einaudi ristabil\u00ec, mediante un decreto, l'autonomia amministrativa del comune di Villar Dora.\nLa seconda guerra mondiale ha lasciato delle tracce sulla collina della \"Seja\", ove si ancora oggi sono presenti le vestigia delle installazioni della batteria contraerea.\nNel periodo dell'occupazione tedesca e della Repubblica Sociale Italiana, nella frazione di Borgionera (ma anche in una casa del capoluogo e in seguito nella vicina Rubiana) la famiglia Richetto nascose e protesse dalla deportazione tredici ebrei torinesi tra loro imparentati. Per questo impegno di solidariet\u00e0, il 13 settembre 1982, l'Istituto Yad Vashem di Gerusalemme ha conferito ai coniugi Carmelo e Angiola Richetto l'alta onorificenza dei giusti tra le nazioni.\nI simboli.\nLo stemma del comune di Villar Dora \u00e8 costituito da uno scudo sannitico sormontato dalla corona dei comuni e contornato da due tralci di foglie: come nell'emblema della Repubblica Italiana sono disegnati un ramo d'ulivo e uno di quercia, qui legati insieme da un nastro tricolore. Lo scudo \u00e8 decorato con il Castello e la Torre, due simboli che contraddistinguono il Comune di Villar Dora; entrambi di color rosso e merlati alla guelfa, sorgono in primo piano su un prato verde e si stagliano su uno sfondo bianco.\nDa notare che, sebbene lo stemma riporti il castello merlato alla guelfa, in realt\u00e0 l'edificio sia merlato alla ghibellina. La torre invece presenta correttamente i merli guelfi, ma \u00e8 raffigurata a pianta quadrata anzich\u00e9 rotonda.\nUn altro simbolo del Paese, sebbene non rappresentato in forma ufficiale, \u00e8 costituito dalle ciliegie: un tempo la coltivazione di questo frutto costituiva una delle pi\u00f9 rilevanti attivit\u00e0 agricole del territorio. Oggi, in una realt\u00e0 profondamente cambiata, le ciliegie hanno perso la loro importanza economica, ma rimangono tuttavia un simbolo di Villar Dora. Anche le castagne e i marroni (riconosciuti IGP dal 2010) hanno storicamente costituito una fonte primaria di sostentamento.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009, la popolazione straniera residente era di 163 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nLingue e dialetti.\nIl paese \u00e8 indicato come compreso in un\"'\u00abarea linguistica francoprovenzale fortemente piemontesizzata\u00bb\", anche se i parlanti \"pato\u00e0\" erano minoritari e localizzati perlopi\u00f9 nelle borgate collinari confinanti con la vicina Rubiana. La variet\u00e0 linguistica si sta per\u00f2 perdendo con il passare delle generazioni. Il dialetto prevalente di Villar Dora \u00e8 in ogni modo il piemontese, non scevro di alcune peculiarit\u00e0 locali: di seguito si riportano alcuni esempi in una tabella comparativa utilizzando la grafia piemontese.\nEnti, associazioni e gruppi.\nLa vita associativa villardorese \u00e8 piuttosto intensa e conta numerosi gruppi.\nCultura.\nIstruzione e musei.\nSul territorio comunale sono presenti i seguenti istituti:\nIl \"Museo della Dora Riparia nella Preistoria (Do.R.P.)\", attivo dal 2005 al 2011 ad opera di un gruppo di appassionati, ha presentato le vicende geologiche ed antropologiche del bacino idrografico della Dora Riparia nel periodo compreso tra il neolitico e l'epoca attuale.\nEventi e feste.\nLa leggenda narra che nel medioevo San Rocco, pellegrino di origine francese, transit\u00f2 attraverso la Valle di Susa in viaggio verso Roma. La festa a lui dedicata, celebrata il 16 agosto, \u00e8 la pi\u00f9 importante dell'anno e anticamente aveva un significato apotropaico nei confronti delle ricorrenti epidemie di peste. La stessa chiesa di San Rocco (XVII secolo) fu costruita dalla comunit\u00e0 locale come ringraziamento per la guarigione dalle pestilenze e per invocare la buona salute presso il santo taumaturgo. La festa comprende tradizionalmente tre giorni (15, 16 e 17 agosto), nei quali la banda musicale passa per le strade e per le borgate del paese a distribuire i \"sonetti\", brevi poesie scritte in piemontese. Il 16 agosto costituisce giorno di festivit\u00e0 e di chiusura di esercizi ed uffici pubblici. Il giorno 17, detto \"San Roch\u00e8t\" (\"piccolo\" San Rocco), \u00e8 il momento della classica \"merenda sinoira\" all'aperto (una merenda piuttosto sostanziosa che costituisce anche la cena): un tempo era consumata nei boschi presso la fontana del \"Prajet\", mentre attualmente l'evento si svolge presso la vicina fontana della \"Cin\u00e0\".\nAltre manifestazioni nel corso dell'anno sono: la festa di San Pancrazio (e dell'omonima cappella), la Ciliegiata in primavera e la Castagnata in autunno. A dicembre (di norma la seconda domenica del mese) si svolge il Mercatino di Natale con bancarelle e manifestazioni tra piazza San Rocco ed il castello.\nGeografia antropica.\nStruttura urbanistica.\nSono giunte fino alla nostra epoca alcune mappe catastali storiche di Villar Dora, le pi\u00f9 antiche risalenti alla fine del XVIII secolo. Da esse si pu\u00f2 dedurre che il paese fosse diviso tra \"capoluogo\" (la zona intorno al castello) e \"borgate\" (dislocate ai margini della pianura oppure decisamente in collina). Tale struttura si \u00e8 conservata fino ad oggi anche grazie al fatto che l'espansione edilizia degli ultimi decenni ha coinvolto perlopi\u00f9 la pianura e solamente lambito la collina.\nLe zone pianeggianti ai piedi della collina della \"Seja\", comprese tra la Dora ed il Capoluogo risultavano umide ed in parte paludose anche a causa delle \"tampe\" (le cave di torba ed argilla), non abitate perch\u00e9 considerate malsane. Qui trovava posto solo l'antica fornace per laterizi.\nElenco delle borgate storiche di Villar Dora (fra parentesi i nomi in grafia piemontese):\nEconomia.\nStoricamente l'economia del paese \u00e8 stata legata alle attivit\u00e0 agricole. Forte rilevanza hanno sempre assunto l'orticoltura e la frutticoltura, con particolare riferimento alle ciliegie ed alle castagne. Nel passato, assai diffusa era la coltura della vite, a vigna nelle zone collinari e ad alteno in quelle pianeggianti, da cui si ricavava un vino di spiccata acidit\u00e0, ottenuto dai vitigni locali come l'Avan\u00e0.\nUn tempo vi era una fornace che fin dal medioevo produceva mattoni, tegole, tavelle ed altri laterizi, alimentata mediante forno a legna. Essa fu demolita negli anni ottanta. Del complesso si conserva ancora una ciminiera isolata nei campi.\nLa zona delle \"Piotere\" presenta un sottile strato di suolo alluvionale originato delle antiche esondazioni della Dora Riparia. Qui si accumularono i sedimenti organici che si trasformarono in torba, di cui venne avviata l'estrazione a partire dai tardi anni trenta. In seguito alla cessazione dell'attivit\u00e0 le cave si riempirono d'acqua e si trasformarono in stagni. Nella medesima zona si estraeva fin dal medioevo anche l'argilla destinata alla vicina fornace.\nAttualmente in paese sono presenti alcune attivit\u00e0 commerciali e artigianali di piccola dimensione. \u00c8 diffuso il fenomeno del pendolarismo da e verso la metropoli di Torino.\nInfrastrutture e trasporti.\nVillar Dora \u00e8 raggiungibile mediante:\nAmministrazione.\nSi riportano le amministrazioni comunali dal 1955 ad oggi.\nAltre informazioni amministrative.\nIl comune faceva parte della Comunit\u00e0 Montana Valle Susa e Val Sangone, ora Unione Montana Valle Susa.\nSport.\nSul territorio comunale sono presenti i seguenti impianti sportivi:\nCuriosit\u00e0.\nRayden, rapper torinese, membro del gruppo rap italiano OneMic e freestyler italiano, \u00e8 nato e cresciuto a Villar Dora."}
{"id": "19886", "revid": "217", "url": "https://it.wikipedia.org/wiki?curid=19886", "title": "Teoria Dei Numeri", "text": ""}
{"id": "19888", "revid": "92723", "url": "https://it.wikipedia.org/wiki?curid=19888", "title": "Johannes Brahms", "text": "Il critico musicale Eduard Hanslick, contemporaneo del compositore, indic\u00f2 in Brahms l'antagonista della \"musica avveniristica\" wagneriana, ascrivibile a quel filone neoromantico (al quale appartenevano anche Liszt e Berlioz) che intendeva trasferire nell'opera musicale i tratti letterari e collocava il fatto musicale all'interno di un programma che, affermando l'emancipazione rispetto al rigido impianto formale classico, ricercava una maggiore libert\u00e0 espressiva.\nIl secondo romanticismo musicale tedesco, turbato dal titanismo estremo di Richard Wagner, \u00e8 invece attraversato da una profonda intimit\u00e0 in Brahms, nel quale la severa continuit\u00e0 con la tradizione classica si armonizza con il ricorso ad accenti romantici. La musica brahmsiana, orientata a un vivido sinfonismo e segnata dal sistematico spirito di rivisitazione della struttura compositiva, meditata e sofferta, si accompagna alla tendenza a prediligere la spontaneit\u00e0 dei tratti della musica popolare viennese e ungherese. La trama musicale, adagiata nello spirito di riflessione e ripiegamento, esprime un senso di affettiva profondit\u00e0 e di dolcezza poetica (soprattutto nell'ultima produzione pianistica, sinfonica e cameristica).\nIn realt\u00e0 fu la critica a fare di Brahms un epigono del classicismo, contrapposto a Wagner. Il suo rifiuto dell'\"avvenirismo\" wagneriano e l'estraneit\u00e0 al teatro musicale ne fecero un esponente di un filone in controtendenza rispetto alle avanguardie. Dal punto di vista della tecnica musicale Brahms fu tuttavia moderno allo stesso modo dei moderni suoi presunti \"concorrenti\". Nella fusione delle tecniche e nella rivisitazione dei generi il musicista amburghese esprimeva la propria anima decadente (cio\u00e8 profondamente consapevole di trovarsi sullo spartiacque di un mutamento culturale ed epocale) rivolta alla reinterpretazione del passato, ma in forme diverse e innovative. In proposito ha scritto Giorgio Pestelli: \"La modernit\u00e0 di Brahms consiste prima di tutto nella sua ricchezza di spirito critico, di adeguatezza alla vastit\u00e0 della tradizione. Proprio per la sua cultura, Brahms ha capito che quel progresso esaltato dal mondo scientifico della sua epoca, in arte \u00e8 un concetto fasullo, ha capito che ci\u00f2 che conta non \u00e8 fare una cosa, ma rifarla\". (Giorgio Pestelli, \"Canti del destino. Studi su Brahms\", Einaudi, Torino, 2000).\nBiografia.\nBrahms nacque da una famiglia modesta, secondo dei tre figli di Johann Jacob Brahms (1806-1872) e Johanna Henrika Christiane Nissen (1789-1865), sposatisi nel 1830. Aveva una sorella maggiore di nome Elisabeth detta \"Elise\" e un fratello minore di nome Fritz Friederich. Suo padre era musicista popolare e suonava diversi strumenti: flauto, corno, violino, contrabbasso, e fu lui a dare al giovane Johannes le prime lezioni di musica; la madre era una sarta e Brahms la amava profondamente (quando il padre se ne separ\u00f2 nel 1865 il musicista \u2014 che non si spos\u00f2 mai \u2014 rimase profondamente legato alla famiglia, tanto da sostenere finanziariamente anche la seconda moglie del padre, in vecchiaia). Malgrado le ristrettezze, la famiglia riconobbe le doti del piccolo Johannes e gli consent\u00ec un'educazione di qualit\u00e0.\nIl ragazzo rivel\u00f2 un talento musicale naturale: precoce e attirato da tutti gli strumenti, cominci\u00f2 a studiare il pianoforte a sette anni e pareva destinato alla carriera concertistica. Approfondiva, sotto la guida di Eduard Marxsen, lo studio della composizione e prendeva anche lezioni di corno e di violoncello. Il suo primo concerto pubblico \u00e8 attestato nel 1843, a dieci anni, e fin dai tredici anni il futuro compositore aveva cominciato a contribuire al bilancio familiare suonando \u2014 come suo padre \u2014 nei locali di Amburgo e, pi\u00f9 avanti, dando lezioni di piano.\nA vent'anni, nel 1853, Brahms ebbe alcuni incontri pi\u00f9 significativi per la sua vita: prima il grande violinista Joseph Joachim, con il quale inizi\u00f2 una lunga e proficua collaborazione; poi fu proprio Joachim a presentarlo a Franz Liszt (e Brahms si addorment\u00f2, durante l'esecuzione del maestro), ma soprattutto lo introdusse in casa Schumann: il rapporto con i due sar\u00e0 fondamentale nella vita di Brahms. Schumann lo consider\u00f2 immediatamente e senza riserve un genio, e lo indic\u00f2 nella sua \"Neue Zeitschrift f\u00fcr Musik\" (una rivista musicale fondata a Lipsia da Schumann stesso) come il musicista del futuro; Brahms, per parte sua, consider\u00f2 Schumann il suo unico e vero maestro, restandogli vicino con devozione fino alla morte. Il legame con la moglie Clara Wieck Schumann dur\u00f2 fino alla morte di lei; Brahms, innamorato di Clara, le sopravvisse meno di un anno.\nL'attivit\u00e0 concertistica di Brahms continu\u00f2 fino agli anni settanta, spesso insieme con Joachim, parallelamente alla composizione e alla direzione d'orchestra. Una recensione cos\u00ec descrive il suo stile pianistico di quegli anni: \u00abMolti artisti possiedono una tecnica pi\u00f9 brillante, ma sono pochi quelli che sanno tradurre le intenzioni del compositore in maniera altrettanto convincente, o seguire il volo del genio beethoveniano e rivelarne tutto lo splendore, come fa Brahms\u00bb.\nGi\u00e0 dal 1853, anno della tourn\u00e9e con Rem\u00e9nyi durante la quale aveva incontrato Joachim a Gottinga, Brahms cominci\u00f2 quella vita un po' raminga cui lo costringeva il suo lavoro e che in fondo, nonostante fosse uomo molto legato alle proprie abitudini e al proprio modo di vivere, non doveva dispiacergli. La sua passione erano per\u00f2 i soggiorni che gli consentivano lunghe passeggiate in mezzo alla natura, occasioni propizie per continuare a elaborare musica.\nQuando Clara Schumann si stabil\u00ec a Berlino, nel 1857 Brahms torn\u00f2 ad Amburgo, dove costitu\u00ec e diresse per tre anni un coro femminile. L'attivit\u00e0 con il coro, che continu\u00f2 alla corte di Detmold e poi alla \"Singakademie\" di Vienna, aveva certamente motivazioni economiche, ma fu anche importante per la composizione; Brahms non produsse mai musica per opere, ma pose grande attenzione alla scrittura per voce. Egli lasci\u00f2 una battuta divertente e significativa, che lega la sua storia di scapolo a quella di mancato compositore d'opera: \u00abScrivere un'opera sarebbe per me altrettanto difficile che sposarmi. Ma probabilmente, dopo la prima esperienza, ne farei una seconda!\u00bb\nNel 1862 soggiorn\u00f2 a Vienna, che dall'anno successivo divenne il suo principale luogo di residenza. A Vienna fu assai apprezzato, svilupp\u00f2 relazioni e vi si stabil\u00ec definitivamente nel 1878. Fu l\u00ec che avvenne il suo unico incontro con Wagner e soprattutto, nel 1870, conobbe Hans von B\u00fclow, il grande direttore che divenne suo amico e uno dei suoi principali estimatori.\nAlla continua ricerca di perfezione stilistica, Brahms fu assai lento nello scrivere e soprattutto nel pubblicare ed eseguire le proprie opere, o almeno quelle che egli considerava \"importanti\". La sua \"Prima sinfonia\" (che von B\u00fclow defin\u00ec \"la Decima di Beethoven\") ebbe la prima esecuzione solo nel 1876, a Karlsruhe: il maestro aveva gi\u00e0 43 anni e viveva di musica praticamente da sempre.\nNegli ultimi 20 anni di vita, Brahms pot\u00e9 infine dedicarsi soprattutto alla composizione; sono gli anni dei principali lavori per orchestra: le altre tre sinfonie, il Concerto per violino, il Secondo Concerto per pianoforte, fino ai magistrali capolavori cameristici dell'ultimo periodo. \nNel 1879 l'Universit\u00e0 di Breslavia (dal 1945 Wroc\u0142aw, Polonia) gli confer\u00ec la laurea honoris causa, designandolo a\"rtis musicae severioris in Germania nunc princeps\". A titolo di ringraziamento Brahms scrisse l'impeccabile \"Akademische Fest-Ouverture\" (op. 80) che presenta una complessa elaborazione di noti canti gregoriani.\nMor\u00ec a Vienna di un tumore maligno \u2014 come suo padre \u2014 il 3 aprile 1897, meno di un anno dopo la sua amica di una vita, Clara Schumann. Fu sepolto nel cimitero centrale di Vienna, nel \"Quartiere dei musicisti\".\nL'estetica di Brahms \u2014 che fa di lui uno dei grandissimi musicisti dell'Ottocento \u2014 \nsi fonda su una straordinaria miscela di forme classiche rigorose, fondate su una grande sapienza contrappuntistica e polifonica intrisa di uno spirito profondamente romantico, che si manifesta nel magnifico colore musicale, nell'inventiva melodica, nelle sorprendenti sovrapposizioni ritmiche.\nBrahms e la religione.\nBrahms, di fede luterana, rimase per tutta la vita umanamente e eticamente tale. Tra le abitudini che non lasci\u00f2 mai, sino dall'infanzia, c'era la lettura della Bibbia che gli era stata donata nell'anno della sua nascita e dalla quale egli trasse i testi per le composizioni corali sacre. La leggeva assiduamente e fino alla morte rimase per lui uno dei libri pi\u00f9 importanti.\nIl compositore tedesco, suo amico, Walter Niemann ha dichiarato: \"Il fatto che Brahms abbia iniziato la sua attivit\u00e0 creativa con la canzone popolare tedesca e abbia chiuso con la Bibbia rivela il vero credo religioso di questo grande uomo del popolo\".\nTuttavia si ritiene perlomeno \"critico\" il rapporto e l'atteggiamento di Brahms verso la religione. Il compositore Josef Suk riport\u00f2 di una discussione del marzo 1896, insieme a Brahms e Anton\u00edn Dvo\u0159\u00e1k, durante la quale il primo sconcert\u00f2 il devotissimo Dvo\u0159\u00e1k ammettendo di avere \"letto troppo Schopenhauer per essere religioso\".\nOpere.\nTra parentesi la data di composizione.\nMusica vocale.\nComposizioni corali con orchestra.\n1) Es t\u00f6nt ein voller Harfenklang\n2) Lied da Shakespeare (Komm herbei)\n3) Der G\u00e4rtner (Il giardiniere)\n4) Gesang aus Ossians Fingal (Canto dalla Grotta di Fingal)\nComposizioni a pi\u00f9 voci con pianoforte.\nDiverse composizioni tra cui:\nCori a cappella.\nDiverse composizioni tra cui Mottetti e arrangiamenti di canzoni popolari.\nDuetti con pianoforte.\n24 composizioni divise in 6 numeri d'opus.\nLieder.\nCirca 330 Lieder per canto e pianoforte tra cui:\nOpere controverse.\nNel 1924 fu trovata a Bonn, dal musicologo Ernst B\u00fccken, una partitura manoscritta (copia a mano redatta da un copista) senza frontespizio: un \"Trio in la minore per pianoforte, violino e violoncello\". La composizione venne eseguita in pubblico come \"opera di autore ignoto\" durante il \"Rheinisches Musikfest\" dell'anno seguente, suscitando un certo consenso. Nel 1938 l'editore Breitkopf &amp; H\u00e4rtel di Lipsia decise di pubblicare il manoscritto come \"opera postuma\" di Johannes Brahms. A quel punto i musicologi si divisero tra chi sosteneva si trattasse veramente di una composizione perduta del musicista e chi lo negava. Esaminando le caratteristiche specifiche di questo Trio, si pu\u00f2 constatare come difficilmente si potrebbe trattare dell'opera di un imitatore: gli stilemi distintivi della musica brahmsiana sono in molti passi evidenti. Gli studiosi non sono del resto riusciti a indicare un nome alternativo. Oggi la maggior parte dei critici considera questo Trio un'opera giovanile del musicista, precedente o anche successiva al \"Trio in si maggiore op. 8\" (quindi quando l'autore era poco pi\u00f9 che ventenne) rimasta inedita.\nBrahms si trov\u00f2 al centro di un'aspra polemica per aver ottenuto grande successo (e quindi congrui emolumenti) con la pubblicazione delle sue \"Danze Ungheresi.\" L'accusa fu di aver usufruito di note melodie zigane gi\u00e0 composte da musicisti ungheresi. I suoi principali detrattori furono: il violinista Ede Rem\u00e9nyi (diversi anni prima suo amico e partner in numerosi concerti), Otto Neitzel e il quotidiano \"K\u00f6lnische Zeitung\", che rese pubblica la questione sulle proprie pagine. Dalla parte del musicista si schier\u00f2 invece il suo editore berlinese, Fritz Simrock. Pur non entrando mai direttamente nella bagarre, Brahms riusc\u00ec a far valere le sue ragioni poich\u00e9, se \u00e8 vero che non aveva citato espressamente i titoli delle composizioni preesistenti e i loro rispettivi autori, non aveva pubblicato le Danze Ungheresi come opera propria (esse non hanno infatti un numero di catalogo e sono indicate come WoO, \"Werke ohne Opuszahl\") ma solo come arrangiamento per pianoforte a quattro mani. Sul frontespizio dell'edizione, sia del primo sia del secondo fascicolo, \u00e8 infatti scritto chiaramente: \"Ungarische T\u00e4nze. Bearbeitet von Johannes Brahms\".\nStrumenti.\nJohannes Brahms usava principalmente pianoforti tedeschi e viennesi. Nei suoi primi anni suonava su un pianoforte prodotto da una fabbrica di Amburgo, Baumgarten &amp; Heins. Nel 1856 Clara Schumann gli regal\u00f2 un pianoforte Graf. Brahms lo us\u00f2 per il suo lavoro fino al 1873 poi lo regal\u00f2 alla Gesellschaft der Musikfreunde (Societ\u00e0 degli amici della musica); oggi \u00e8 esposto nel Kunsthistorisches Museum a Vienna. Pi\u00f9 tardi, nel 1864, scrisse a Clara Schumann del suo interesse per gli strumenti Streicher. Nel 1873 ricevette il pianoforte Streicher op.6713 e lo conserv\u00f2 in casa sua fino alla morte. Come scrisse a Clara: \"\u201cL\u00e1 [sul mio Streicher] so sempre esattamente cosa scrivo e perch\u00e9 scrivo in un modo o nell\u00b4altro\u201d\".\nNegli anni ottanta dell'Ottocento, Brahms usava principalmente per le sue esibizioni pubbliche un B\u00f6sendorfer. Nei suoi concerti a Bonn suon\u00f2 nel 1880 uno Steinweg Nachfolgern e nel 1883 un Bl\u00fcthner. Brahms us\u00f2 anche un Bechstein per numerosi concerti: 1872 a Wurzburg, 1872 a Colonia e 1881 ad Amsterdam.\nOnorificenze.\nLaurea \"honoris causa\" dell'Universit\u00e0 di Breslavia (1879). \nMotivazione: \"Artis musicae severioris in Germania nunc princeps\"."}
{"id": "19889", "revid": "124861374", "url": "https://it.wikipedia.org/wiki?curid=19889", "title": "Cervino", "text": "Il Cervino (\"Cervin\" in - pron. : ; \"Matterhorn\" in ; \"Matterh\u00f2re\" in \"Gresch\u00f2neytitsch\") \u00e8 una montagna delle Alpi alta 4478\u00a0m s.l.m., settima vetta e terza montagna italiana per altitudine, situato nelle Alpi Occidentali (Alpi Pennine - Alpi del Weisshorn e del Cervino - catena Catena Bouquetins-Cervino), lungo il confine tra Italia e Svizzera (a ovest del massiccio del Monte Rosa, a est del Grand Combin e a sud-ovest del Massiccio del Mischabel).\nCon una prominenza di 1'031 m (\u00e8 necessario scendere fino al Col Durand (3'451 m) per salire su vette pi\u00f9 alte) e un isolamento di 13,7 km (la montagna pi\u00f9 alta di esso pi\u00f9 vicina \u00e8 il Lyskamm Occidentale (4'481 m), nel massiccio del Monte Rosa), si erge isolato dal resto delle altre vette circostanti e sovrasta i paesi di Breuil-Cervinia a sud in Italia e di Zermatt a nord in Svizzera, note localit\u00e0 turistiche estive e invernali.\nCaratterizzato dalla particolare forma piramidale molto pronunciata, ha segnato in modo significativo la storia dell'alpinismo: la sua parete nord \u00e8 infatti una delle classiche pareti nord delle Alpi e attorno a esso si sviluppa il comprensorio sciistico del Matterhorn Ski Paradise con possibilit\u00e0 di sci estivo sul ghiacciaio del Plateau Rosa.\nOrigini del nome.\nIl toponimo italiano deriva da quello francese \"Cervin\" e questo dal latino \"Mons silvanus\" \"monte boscoso\". In effetti, nei secoli passati, in ragione del clima pi\u00f9 mite che rendeva tra l'altro possibile la traversata dei colli alpini durante la maggior parte dell'anno, questo monte era ricoperto da foreste. Questo optimum climatico fu la ragione dell'importanza della Valle d'Aosta in epoca romana e della fondazione di \"Augusta Praetoria Salassorum\" (l'odierna Aosta).\nSeguendo il processo di corruzione della voce latina, e in particolare a seguito di una mutazione consonantica l&gt;r tipica del francoprovenzale, da \"Silvanus\" si \u00e8 arrivati al francese \"Servin\" . Horace-B\u00e9n\u00e9dict de Saussure, che fu tra i primi cartografi del Regno di Sardegna, sbagli\u00f2 per\u00f2 la trascrizione, registrando il toponimo \"Cervin\", che in francese si pronuncia allo stesso modo. Il toponimo italiano \u00e8 derivato di conseguenza, sottolineando un errato riferimento al cervo.\nIn Valtournenche, il Cervino \u00e8 chiamato in patois valtournain \"Gran Becca\", cio\u00e8 \"grande montagna\".\nIl toponimo tedesco \"Matterhorn\" deriva da \"Matt\", che nel tedesco alemanno e in svizzero tedesco indica un prato (cfr. anche il dialetto titsch di Gressoney-Saint-Jean, \"Wisso Matt\u00f2\" e il ted. \"Weissmatten\" \"prati bianchi\"); e da \"Horn\" \"corno\", come viene chiamata la maggior parte delle vette del Vallese e della Valle del Lys (in francese, \"T\u00eate\"; in italiano, \"Corno\"). Questo toponimo \u00e8 attestato anche a Gressoney, nella forma \"Matterh\u00f2re\", in \"Gresch\u00f2neytitsch\". Di conseguenza, la Mattertal \u00e8 la \"valle dei prati\", e Zermatt \u00e8 \"al prato\" (\"Zer\" \u00e8 la preposizione con l'articolo determinativo femminile in lingua walser).\nDescrizione.\nPresenta quattro pareti principali orientate secondo i punti cardinali: la parete nord guarda Zermatt in Svizzera, la parete est guarda il ghiacciaio del Gorner, la parete sud sovrasta Breuil-Cervinia in Italia e la parete ovest \u00e8 rivolta verso la Dent d'H\u00e9rens. Queste pareti sono delimitate da altrettante creste: la cresta sud-ovest detta \"Cresta del Leone\" o \"Ar\u00eate du lion\"; la cresta nord-ovest detta \"Cresta di Zmutt\"; la cresta nord-est detta \"Cresta dell'H\u00f6rnli\" e la cresta sud-est detta \"Cresta di Furggen\".\nLa vetta \u00e8 costituita da due cime distinte collegate da un sottile filo di cresta che segna politicamente il confine fra Italia e Svizzera. Il confine tra l'Italia e la Svizzera segue dunque la cresta stessa, coincidente con la linea di displuvio, sicch\u00e9 la frontiera passa su entrambe le cime, come sancito dalla Convenzione del 24 luglio 1941 tra la Confederazione Svizzera e il Regno d'Italia.\nGeologia.\nLa parte inferiore del Cervino \u00e8 costituita da gabbro, mentre la parte centrale \u00e8 costituita prevalentemente da ortogneiss, una roccia metamorfica di alto grado formatasi per via della collisione fra placche provenienti dall'Europa e dall'Africa. Questa collisione, avvenuta probabilmente intorno a cento milioni di anni fa, ha sollevato la catena montuosa delle Alpi, formando numerose vette.\nLa particolare forma del Cervino \u00e8 stata successivamente provocata dall'erosione: quattro circhi glaciali si sono formati lasciando un picco piramidale al centro. Altri esempi di questa evoluzione geologica sono l'Ama Dablam, nell'Himalaya, o il Cimon della Pala, nelle Dolomiti. La cresta \u00e8 formata da scisti cristallini.\nMeteo.\nA causa della sua collocazione sullo spartiacque principale alpino e alla sua notevole altezza il Cervino \u00e8 esposto a variazioni meteorologiche repentine. In particolare, nella parte sottovento si forma sovente la caratteristica nube a bandiera.\nAscensioni.\nPrimi tentativi.\nPer lungo tempo il Cervino fu considerato inviolabile per l'arditezza delle sue pareti. Nel secolo XIX molti alpinisti si avvicinarono alla montagna senza riuscire a vincerla.\nI primi tentativi registrati risalgono agli anni 1858-1859. Am\u00e9 Gorret, accompagnato da diverse guide di Valtournenche (Jean-Antoine Carrel, Jean-Jacques Carrel, Victor Carrel, Gabriel Maquignaz) effettu\u00f2 diversi tentativi dal versante italiano, arrivando a un'altezza massima di circa 3'850\u00a0m.\nIl 1860 vide due tentativi: a luglio tre alpinisti britannici (Alfred, Charles e Sandbach Parker), senza guide, tentarono la salita dal versante di Zermatt, fermandosi a una quota di circa 3'500\u00a0m; ad agosto Hakwins e Tyndall, accompagnati dalle guide J.J. Bennen e Jean-Jacques Carrel, salirono dal versante italiano, fermandosi a circa 3'900\u00a0m\nNel 1861 ci furono tre tentativi. A luglio vi fu un nuovo tentativo dei Parker, che si fermarono a quota 3'570\u00a0m circa; il 29 agosto Jean-Jacques e Jean-Antoine Carrel effettuarono un tentativo dalla \"cresta del Gallo\" (in francese \"Ar\u00eate du coq\"), sul versante italiano, fermandosi poco sopra i 4'000\u00a0m; e il 29 e 30 agosto il primo tentativo da parte di Edward Whymper, accompagnato da una guida dell'Oberland: salendo dal versante italiano, per quella che in seguito divent\u00f2 la via normale italiana, arriv\u00f2 a un'altezza di circa 3'850\u00a0m.\nIl 1862 si apr\u00ec con un tentativo invernale, a gennaio, effettuato da T.S. Kennedy; Kennedy, salito dal versante svizzero, si ferm\u00f2 a circa 3'300\u00a0m di quota.\nNell'estate del medesimo anno Whymper effettu\u00f2 cinque tentativi, tutti a luglio. Nei primi due fu accompagnato da R.J.S. Macdonald, mentre negli altri tre fu solo con le guide; il terzo tentativo fu effettuato in solitaria. Le guide che accompagnarono questi tentativi furono: Johann zum Taugwalder e Johann Kronig (primo tentativo), Jean-Antoine Carrel (secondo e quarto tentativo), Alexandre Pession (secondo tentativo), Luc Meynet (quarto e quinto tentativo). In tutti e cinque i casi gli alpinisti salirono dal versante italiano; la massima quota raggiunta fu di 4'100\u00a0m nel quinto tentativo. Pochi giorni dopo questo tentativo ve ne fu un altro da parte di John Tyndall, accompagnato dalle guide J.J. Bennen e Anton Walter, e da C\u00e9sar e Jean-Antoine Carrel in funzione di portatori.\nNel 1863 vi fu un solo tentativo, da parte di Whymper, che con C\u00e9sar e Jean-Antoine Carrel, Luc Meynet e due portatori sal\u00ec dal versante italiano fino a una quota di 4'050\u00a0m circa.\nIl 1864 pass\u00f2 senza ulteriori tentativi. Nell'inverno 1864-65 Whymper studi\u00f2 la geomorfologia del Cervino, concludendone che il versante pi\u00f9 facile da salire sarebbe stato quello svizzero. Impost\u00f2 quindi la sua campagna estiva su questo presupposto. Insieme alle guide Michel Croz, Christian Almer e Franz Biener e al portatore Luc Meynet, Whymper effettu\u00f2 un primo tentativo il 21 giugno per il versante sud-est, ma dovettero fermarsi a circa 3'300\u00a0m di quota per il pericolo di caduta pietre.\nLa prima ascensione.\nDopo avere congedato Michel Croz, impegnato con un altro cliente, Whymper si dispose a effettuare un nuovo tentativo con Jean-Antoine Carrel. Egli per\u00f2 si era impegnato con il Club Alpino Italiano per effettuare un tentativo tutto italiano, fortemente voluto da Quintino Sella. Una squadra italiana, formata da C\u00e9sar e Jean-Antoine Carrel, Jean-Joseph Maquignaz e una quarta guida, part\u00ec per la vetta l'11 luglio seguendo la via italiana. Ritornato a Zermatt, Whymper vi trov\u00f2 un gruppo di compatrioti: Lord Francis Douglas, D. Hadow, e il reverendo Charles Hudson, accompagnati da tre guide, Peter Taugwalder padre e figlio, e Michel Croz che, rilasciato dal suo precedente cliente, si era unito ai tre britannici. I sette formarono una cordata unica, che il 13 luglio 1865 attacc\u00f2 la salita per quella che \u00e8 oggi la via normale svizzera. Dopo avere pernottato all'aperto i sette ripartirono il mattino dopo e arrivarono in vetta alle 13.40 del 14 luglio. Dalla vetta videro la squadra italiana guidata da Carrel, che si trovava alcune centinaia di metri pi\u00f9 in basso; gli italiani visti i britannici in vetta, si ritirarono.\nLa discesa fu funestata da un gravissimo incidente. I sette erano tutti legati insieme, con Michel Croz in testa, seguito da Hadow, Hudson, Douglas, Taugwalder padre, Whymper e Taugwalder figlio. Su un passaggio non particolarmente difficile Hadow scivol\u00f2 e cadde addosso a Croz, che perse l'equilibrio; i due caddero per il precipizio sul versante svizzero, trascinando prima Hudson, poi Douglas. A questo punto la corda tra Douglas e Taugwalder padre si spezz\u00f2, e i tre superstiti videro i quattro compagni precipitare per oltre mille metri verso il sottostante ghiacciaio del Matterhorn. I due Taugwalder e Whymper riuscirono a rientrare in serata a Zermatt, dove diedero la notizia. Il 16 luglio una squadra di ricerca trov\u00f2 le salme dei caduti, tranne quella di Lord Douglas; le salme furono recuperate il 19 luglio.\nFu la prima grande tragedia dell'alpinismo moderno ed ebbe notevole eco nell'opinione pubblica.\nLa prima salita italiana.\nJean-Antoine Carrel, disceso dopo avere visto la squadra di Whymper sulla cima e ignaro dell'incidente occorso, ripart\u00ec per la vetta dal versante italiano il 16 luglio, insieme a Jean-Baptiste Bich, Jean-Augustin Meynet e all'abb\u00e9 Gorret. Il 17 luglio Carrel e Bich riuscirono ad arrivare in vetta, seguendo una variante di quella che oggi \u00e8 la via normale italiana. Dopo avere pernottato ancora in quota i quattro tornarono a Cervinia il 18 luglio, e qui vennero a conoscenza dell'incidente occorso ai rivali britannici.\nRecord di velocit\u00e0.\nSalita e discesa da Breuil-Cervinia.\nLa salita in velocit\u00e0 lungo la via normale italiana al Cervino \u00e8 stata oggetto di vari tentativi di record. Il punto di partenza \u00e8 la piazza davanti alla chiesa a Breuil-Cervinia (2025\u00a0m); si ritiene punto di arrivo la croce posta vicino alla vetta italiana (4476 m), pi\u00f9 bassa di 110 centimetri rispetto a quella svizzera. Il percorso ha uno sviluppo complessivo di circa 13\u00a0km e un dislivello di 2451 m. Il tempo necessario per la sola salita, per una cordata media, \u00e8 di circa 12 ore suddivise in due giorni.\nNegli anni sono stati stabiliti i seguenti record:\nParete nord.\nNel seguente elenco i record riguardanti la sola salita della parete nord:\nVie alpinistiche.\nLa scalata del Cervino esercita ancora oggi un grande fascino, ma \u00e8 riservata unicamente agli alpinisti esperti. Le due vie normali, anche se facilitate dalla posa di diverse corde fisse, ricalcano quelle delle prime ascensioni; quella che parte da Zermatt si sviluppa lungo la cresta nord-est \"dell'H\u00f6rnli\"; quella che parte da Cervinia si sviluppa lungo la cresta sud-ovest \"del Leone\" (\"Ar\u00eate du lion\"). Un altro itinerario abbastanza frequentato, ma pi\u00f9 impegnativo, \u00e8 quello lungo la cresta \"di Zmutt\".\nCresta dell'H\u00f6rnli.\n\u00c8 la cresta nord-est e rappresenta la via normale svizzera e l'itinerario seguito dai primi salitori. Questa ascensione fu compiuta il 13 e 14 luglio 1865 da Edward Whymper, Lord Francis Douglas, Charles Hudson, Douglas Robert Hadow con le guide Michel Croz e Peter Taugwalder padre e figlio. La via ha un grado di difficolt\u00e0 valutato in AD.\nCresta del Leone (\"Ar\u00eate du lion\").\nLa prima salita della cresta sud-ovest fu compiuta il 16 e 17 luglio 1865 da Jean-Antoine Carrel, Jean-Baptiste Bich, Am\u00e9 Gorret e Jean-Augustin Meynet. La via rappresenta la via normale italiana e la difficolt\u00e0 \u00e8 valutata in D. La via parte dal Rifugio Duca degli Abruzzi (2.802\u00a0m), passa nei pressi della \"Croix Carrel\", sale lungo la \"Cresta del Leone\" (\"Ar\u00eate du lion\") e, superata la famosa \"Chemin\u00e9e\", arriva al Rifugio Jean-Antoine Carrel (3.830\u00a0m). Dal rifugio si supera la \"corda della sveglia\", si arriva alla \"Grande corde\", si sale sul Pic Tyndall (4.241\u00a0m), si scende brevemente verso \"Enjamb\u00e9e\", si supera la \"Scala Jordan\" e infine si arriva prima sulla vetta italiana e poi su quella svizzera del Cervino.\nCresta di Zmutt.\nLa prima salita della cresta nord-ovest fu compiuta il 3 settembre 1879 da una spedizione inglese guidata da Albert Mummery, con le guide Alexander Burgener, Augustin Gentinetta e Johann Petrus. La difficolt\u00e0 complessiva \u00e8 valutata in D. Si tratta di una via impegnativa, che a causa dell'esposizione \u00e8 difficile trovare in buone condizioni; per questo viene ripetuta solo poche volte ogni anno. La via parte normalmente dalla Sch\u00f6nbielh\u00fctte (2.694\u00a0m).\nCresta del Furggen.\nLa prima salita della cresta sud-est fu compiuta il 4 settembre 1911 da Mario Piacenza, Jean-Joseph Carrel e Joseph Gaspard. Questa cresta \u00e8 una delle pi\u00f9 impegnative vie di salita al Cervino, con tratti di misto ghiaccio e roccia e passaggi di VI o di V+ a seconda dell'uscita designata. Viene complessivamente valutata TD. La via parte dal Bivacco Oreste Bossi (3.345\u00a0m).\nNell'estate 2002 Patrick Gabarrou e Cesare Ravaschietto aprono la nuova via \"Padre Pio Prega per tutti\" sulla parete sud del \"Picco Muzio\", una cima di 4.187\u00a0m che si trova lungo la cresta del Furggen.\nSempre sulla parete sud del Picco Muzio, tra il 6 e il 9 aprile 2011, Herv\u00e9 Barmasse ha aperto in solitaria una nuova via.\nParete est.\nLa prima salita fu compiuta il 18 e 19 settembre 1932 da Enzo Benedetti e Giuseppe Mazzotti, con le guide Louis e Lucien Carrel, Maurice Bich e Antoine Gaspard.\nPercorsi escursionistici.\nPer favorire la conoscenza della montagna \u00e8 stato creato il percorso escursionistico del Tour del Cervino e della Grande Balconata del Cervino.\nRifugi.\nPer favorire l'ascesa alla vetta e l'escursionismo di alta quota intorno al monte sorgono alcuni rifugi alpini:\nIn passato era presente anche il \"Bivacco Lonza\" (\"Lonza-Biwak\"), posto a 2970\u00a0m sulla cresta di Zmutt. Di propriet\u00e0 del Club Guide Alpine di Zermatt, il bivacco \u00e8 stato distrutto da una valanga nel 2001 e non \u00e8 pi\u00f9 stato ricostruito."}
{"id": "19894", "revid": "547034", "url": "https://it.wikipedia.org/wiki?curid=19894", "title": "Teatro Piccolo (Roma)", "text": "Il Teatro Piccolo di Carlo Ludovico Bompiani e Adriana Muratori \u00e8 la continuazione ideale della \"Baracca delle Favole\" che vide la luce nel 1927 per la geniale collaborazione di Trilussa con Guglielmo Guasta, rimasta muta negli anni del dominio fascista per l'impossibilit\u00e0 di pronunciare ancora la sua arguta e caustica parola.\nStoria.\nLa \"Baracca delle Favole\" risorse nel 1946 (dopo la morte di Trilussa) con il nome di \"Baracca delle Fate\" ad opera del Guasta e di Carlo Ludovico Bompiani con intenti artistici ed educativi oltre che satirici: il Teatro molto pi\u00f9 grande e perfezionato del primo; i burattini nuovi, vari e originali; i costumi artistici e ricchi; gli scenari ispirati da armonioso e sapiente senso d'arte.\nProvenienti da questa precedente esperienza, Carlo Ludovico Bompiani e Adriana Muratori alla fine degli anni '40 allestirono il \"Teatro Piccolo\". Sue caratteristiche salienti furono il palcoscenico molto ampio con scene girevoli a volume per cambiamenti a vista e per effetti di carrellata cinematografica, effetti di luce sulle scene e nel cielo, burattini molto grandi e numerosi in ogni lavoro.\nPer ovviare alla difficolt\u00e0 di assicurarsi una buona recitazione ed una perfetta sincronizzazione tra voci, suoni e movimenti, fu introdotta la colonna sonora, registrata con valenti attori di prosa. Partecipavano alle rappresentazioni quattordici giovani, che furono istruiti e specializzati, ciascuno nell'esecuzione delle proprie caratteristiche prestazioni, da Carlo Ludovico Bompiani e Adriana Muratori stessi.\nAlcune particolari caratteristiche rimasero affidate all'estro degli stessi autori. . Scene, burattini e costumi erano naturalmente di Carlo Ludovico Bompiani.\nIl Teatro Piccolo tenne le sue rappresentazioni a Roma nelle stagioni 1950 \u2013 51 e 1951 \u2013 52 in un grande salone della Giovent\u00f9 Italiana al Foro Italico, sotto gli auspici di quell'Ente e nella stagione 1953 \u2013 54 nel Teatro Bellarmino di via Panama.\nNella prima stagione furono eseguite un gran numero di rappresentazioni della fiaba musicale \"L'Acqua che Canta\" di Adriana Muratori e Marcello Ciorciolini con musiche originali di Ste.\nNella seconda stagione fu rappresentata \"La Perla dei Mari\" degli stessi autori con musiche di Grieg e canzoni originali di Ste e la mistica scena de \"La Notte Santa\" di Gozzano accompagnata da musiche di Bach.\nNella terza stagione fu messo in scena \"Il Giardino Proibito\" di Francesco Milizia, ispirato a \"Il Gigante Egoista\" di Oscar Wilde, accompagnato da musiche di Wagner e \"Buon Natale\", fiaba moderna di Marcello Ciorciolini.\nNel 1951 e 1953 furono girati cortometraggi per la Thetis Film.\nDal 1954, malgrado il vivo consenso del pubblico che permise di tenere in cartellone un lavoro per l'intera stagione, e malgrado gli incoraggiamenti degli educatori, il teatro chiuse i battenti per la mancanza della sede stabile necessaria alla complessa e voluminosa organizzazione.\nNel marzo 1967 alcuni dei burattini furono esposti in una mostra allestita presso il Museo Teatrale della Scala di Milano."}
{"id": "19897", "revid": "125089542", "url": "https://it.wikipedia.org/wiki?curid=19897", "title": "Al Taliaferro", "text": "\u00c8 considerato uno dei pi\u00f9 illustri genitori del personaggio di Paperino: \u00e8 infatti l'opera di questo artista statunitense che consente di plasmare il carattere dell'irascibile papero sin dalle sue prime apparizioni sulle strisce per i quotidiani.\nFamiglia e formazione.\nOriginari del Nord Italia, i Taliaferro furono una delle prime famiglie che si stabilirono nella Colonia della Virginia durante il XVII secolo. Il cognome era originariamente \"Tagliaferro.\"\nAl nasce in Colorado. Nel 1918 si trasferisce con la famiglia a Los Angeles, California, dove prosegue i suoi studi alla \"High School\" di Glendale, quartiere dove trascorrer\u00e0 tutta la sua vita. Successivamente acquista un corso di disegno per corrispondenza e segue quindi le lezioni presso il \"California Art Institute\".\nDella sua famiglia Taliaferro non fu per\u00f2 l'unico a lavorare per conto della Disney: il padre Louis fa il custode dello Studio dal 1930 al 1940, la moglie fa parte del reparto inchiostrazione nel 1939, i figli Cheryl Ann e Bill collaborano con lo Studio nei mesi estivi.\nI primi lavori.\nNel 1923 inizia a lavorare come \"designer\" di insegne luminose presso la \"Newton Electric\" di Glendale: vi lavora per due anni, passando poi alla \"Solar Lighting Fixture\" di Hollywood fino al 1930.\nQuell'anno conosce l'animatore disneyano Wilfred Jackson, dal quale viene a sapere che Floyd Gottfredson \u00e8 in cerca di un assistente per realizzare le strisce quotidiane di \"Mickey Mouse\". Il giovane Al si presenta alla Disney, dove viene assunto il 5 gennaio del 1931. La sua prima striscia a fumetti su Topolino \u00e8 quella del 29 febbraio, per la quale realizza le chine e il \"lettering\": \u00e8 la prima striscia della storia \"Topolino vince Spaccafuoco\".\nSunday pages.\nAlla fine del 1931 lo Studio Disney e il King Features Syndacate, che distribuisce i fumetti disneyani sui quotidiani statunitensi, decidono di iniziare a produrre una tavola domenicale dedicata a Topolino: la prima \"Sunday page\" esordisce il 10 gennaio 1932, ad opera di Earl Duvall, \"story man\" del reparto Animazione.\nLa struttura \u00e8 abbastanza semplice: una parte superiore, a colori, che prende la maggior parte dello spazio, vede come protagonista il topo in braghe rosse, mentre la parte inferiore, pi\u00f9 piccola, realizzata per completare l'ampia pagina del quotidiano, viene intitolata \"Silly Symphonies\". Il protagonista \u00e8 infatti Buci, esponente maschile della famiglia delle coccinelle.\nDal 17 gennaio \u00e8 Taliaferro ad occuparsi delle chine e del \"lettering\" della tavola settimanale, realizzata da Gottfredson e Duvall che si dividono i compiti (il primo la tavola su Topolino, l'altro quella su Buci). Nell'aprile del 1933 Duvall lascia lo Studio, e cos\u00ec le \"Silly Simphonies\" vengono assegnate ad Al, che ne cura l'intera realizzazione fino al 4 marzo del 1934, quando il \"coccinello\" sposa June Bugg, figlia del sindaco di Junkville (Giuncavilla in Italia). Su \"Mickey Mouse\", invece, si alterna alle rifiniture con Ted Thwaites, arrivando a volte a sostituire Gottfredson nella realizzazione delle matite.\nTra i lavori minori del periodo, notevoli sono le illustrazioni che realizza per le \"banconote-gioco\" raffiguranti i personaggi Disney principali.\nPaperino.\nTaliaferro inizia a disegnare la nuova \"star\" del panorama Disney. L'11 marzo dello stesso anno, infatti, per supplire alla conclusione della serie di Buci, le \"Silly Simphonies\" iniziano a diventare degli adattamenti di vari corti animati, che danno la possibilit\u00e0 ad Al di disegnare una moltitudine di personaggi, tra cui i tre porcellini. Il 16 settembre 1934 segna l'esordio di Paperino nel mondo dei fumetti con una lunga avventura (\"The Little Red Hen\", adattamento del cortometraggio \"La gallinella saggia\" del 9 giugno dello stesso anno - vera data di nascita del papero vestito da marinaio) di ben 14 settimane. In questa opera Taliaferro viene affiancato dallo sceneggiatore Ted Osborne, creando una delle coppie pi\u00f9 solide nel panorama mondiale dei fumetti.\nIl \"feeling\" di Taliaferro con Paperino nasce immediatamente, probabilmente a causa del carattere esuberante del disegnatore, che trova parecchi punti in comune con il papero rompiscatole e combina guai. Il crescente successo di Paperino \u00e8 attribuibile anche alla bravura di Taliaferro, che propone a Roy O. Disney, fratello maggiore di Walt e amministratore dello Studio, di rendere il personaggio protagonista della tavola. Cos\u00ec, il 30 agosto 1936, il titolo della serie di Osborne e Taliaferro diventa \"Silly Simphony featuring Donald Duck\", che diventer\u00e0 semplicemente \"Donald Duck\" dal 22 agosto 1937.\nLa crescita di Paperino aumenta sempre pi\u00f9 anche grazie all'alternarsi di una serie di comprimari, principalmente amici di Topolino: si va dai nipoti Tip e Tap, fino a Pippo e Clarabella, ma il 17 ottobre del 1937 fanno il loro esordio tre piccoli paperi pestiferi destinati a vivere migliaia di avventure con il loro zio, vale a dire Qui, Quo, Qua (\"Huey\", \"Dewey\", \"Louie\").\nNel frattempo Al ha interrotto la sequenza settimanale il 5 dicembre del '38, mentre il 7 febbraio dello stesso anno esordisce la striscia quotidiana dedicata a Paperino.\nA parte rare eccezioni (pi\u00f9 che altro ispirate ai cortometraggi con Paperino protagonista), la nuova striscia quotidiana si compone di sequenze autoconclusive, nelle quali vengono sviluppate \"gag\" a ripetizione, tutte ideate da un alternarsi di sceneggiatori provenienti dall'animazione: nomi come Homer Brightman e Roy Williams si alternano via via, fino a che diventa sceneggiatore fisso Bob Karp, che se ne occuper\u00e0 fino alla sua scomparsa, avvenuta nel 1975. La coppia vincer\u00e0, poi, nel 1963 il \"Duckster\", premio interno assegnato ai dipendenti pi\u00f9 fedeli e meritevoli.\nIl 10 dicembre del 1939 ritorna, poi, la tavola domenicale \"Donald Duck\", per la quale Taliaferro si fa aiutare alle chine da una serie di validi \"cartoonist\" (Bill Wright, Karl Karp\u00e9, Dick Moores, George Waiss).\nSono poi molti i personaggi che affianca a Paperino: oltre ai gi\u00e0 citati, Qui, Quo, Qua, passano anche il cugino mangione Ciccio (9 maggio 1938), la fidanzata Paperina (4 maggio 1940), il professor Pico de Paperis (24 settembre 1961). Fa una fugace apparizione anche Paperon de Paperoni, precisamente nel febbraio-marzo 1951, per poi tornare in pianta stabile con il gennaio 1960. Crea poi, insieme a Karp, la nonna di Paperino (27 settembre 1943), quindi il sanbernardo Bolivar (17 marzo 1938) e l'automobile 313 (1\u00ba luglio 1938).\nMentre Karp inventa situazioni sempre pi\u00f9 divertenti, Taliaferro si diverte ad inserire i cosiddetti \"inside jokes\", ovvero riferimenti personali o ad altri autori. A parte l'ispirazione per Nonna Papera (la suocera di Al), ogni anno, per trentatr\u00e9 anni, inserisce, nel giorno del loro anniversario, un cuore con i nomi di Al e della moglie Lucy, arrivando addirittura ad inserire il proprio numero di telefono: scelta infelice visto il gran numero di chiamate ricevute, che lo costringono a cambiarlo.\nComic books.\nL'attivit\u00e0 di Taliaferro non si limita ai soli quotidiani, ma tracima, anche se per un numero limitato di albi, anche nei comic books. Proprio in questo formato si trova anche l'unico \"tradimento\" alla Disney della sua carriera: realizza, infatti, per la \"Standard\", tra il 1945 e il 1946, brevi avventure per l'anziano papero Pop Korn, comparse sulla rivista \"Coo Coo Comics\". Queste, insieme a \"Donald Duck and the Hidden Gold\", storia uscita per un libretto illustrato del 1951 edito dalla \"Simon&amp;Schuster\", sono le uniche storie in cui Taliaferro ha firmato la sua opera.\nSempre sui \"comic books\" ha collaborato anche con la \"Western\". In particolare per il \"Walt Disney's Comics and Stories\" del dicembre 1943 realizza una breve storia di Buci, su cui torner\u00e0 sempre per lo stesso albo nel settembre 1945. Tra il marzo 1945 e l'aprile 1949, poi, realizza delle brevi storielle di una o due tavole in gran parte ispirate ai corti con Paperino protagonista.\nPer concludere non si dimentichi la copertina del \"WDCS\" 107 dell'agosto '49 e un'altra storia a fumetti, \"Paperino e la spia\" (\"Donald Duck Counter Spy\", su un albo omaggio del 1947 sponsorizzato dalla \"Cheerios\") la cui ultima edizione risale al 1987 sul secondo numero del Tascabilone.\nLa morte.\nDopo 31 anni di lavoro, dopo centinaia di strisce e alcune storie, a met\u00e0 degli anni sessanta il disegnatore, a causa di alcuni problemi di salute, \u00e8 costretto ad abbandonare la sua attivit\u00e0. Muore il 3 febbraio del 1969, un paio di settimane dopo l'uscita della sua ultima striscia (18 gennaio 1969)."}
{"id": "19898", "revid": "5695", "url": "https://it.wikipedia.org/wiki?curid=19898", "title": "Circonferenza", "text": "In geometria una circonferenza \u00e8 il luogo geometrico di punti del piano equidistanti da un punto fisso detto \"centro\". La distanza di qualsiasi punto della circonferenza dal centro si definisce raggio.\nGeneralit\u00e0.\nLe circonferenze sono curve chiuse semplici che dividono il piano in una superficie interna ed una esterna (infinita).\nLa superficie del piano contenuta in una circonferenza, insieme alla circonferenza stessa, prende il nome di cerchio, per cui: \nPer le altre superfici del piano geometrico, la lingua italiana non distingue l'area e il perimetro con due parole differenti. In inglese, oltre alle corrispondenti \"circumference\" e \"circle\", la parola \"disk\" indica una regione del piano con alcune importanti propriet\u00e0, che pu\u00f2 essere chiusa, oppure aperta, se \"non\" contiene il cerchio che essa delimita. Nota la circonferenza di un cerchio, per qualsiasi superficie (chiusa) del piano geometrico si pu\u00f2 disegnare una circonferenza inscritta ed una circonferenza circoscritta.\nLa circonferenza \u00e8 il caso particolare di una ellisse, in cui i due fuochi coincidono in uno stesso punto, che \u00e8 il centro della circonferenza: l'ellisse ha due centri (detti fuochi), la circonferenza ha invece un solo centro. Si dice quindi che la circonferenza ha eccentricit\u00e0 nulla. \nUgualmente, la formula di calcolo per l'area del cerchio \u00e8 un caso particolare della formula per l'area di un'ellisse.\nMediante il calcolo delle variazioni si dimostra che la circonferenza \u00e8 la Figura piana che delimita la massima area per unit\u00e0 di perimetro quadrato.\nUna circonferenza \u00e8 inoltre un particolare caso di simmetria centrale, dal momento che tutti i punti della circonferenza sono equidistanti dal centro della stessa.\nLa formula per trovare la lunghezza della circonferenza \u00e8:\noppure:\nDove:\nCirconferenza nel piano cartesiano.\nIn geometria analitica una circonferenza in un piano pu\u00f2 essere descritta utilmente sia mediante le coordinate cartesiane, sia mediante le coordinate polari, sia in forma parametrica.\nEquazione cartesiana della circonferenza.\nIn un sistema di riferimento cartesiano formula_8, la circonferenza di centro formula_9 e raggio formula_6 \u00e8 il luogo dei punti caratterizzati dall'equazione:\ncio\u00e8 \u00e8 l'insieme di tutti e soli i punti che distano formula_6 da formula_9.\nAll'equazione pi\u00f9 generale si d\u00e0 spesso la forma canonica:\ncollegata alla precedente dalle seguenti eguaglianze:\nDa ci\u00f2 segue che se formula_21 la circonferenza degenera in un solo punto, formula_22, se formula_23 il luogo geometrico (nel piano cartesiano reale) descritto dall'equazione non \u00e8 una circonferenza, ma l'insieme vuoto.\nSe il centro della circonferenza \u00e8 l'origine formula_24, l'equazione diventa:\nSe la circonferenza passa per l'origine formula_24, formula_27 e l'equazione diventa:\nSe la circonferenza ha centro sull'asse x, formula_29 e l'equazione diventa:\nSe la circonferenza ha centro sull'asse y, formula_31 e l'equazione diventa:\nEquazione in coordinate polari.\nNelle coordinate polari formula_33 e formula_34 l'equazione della circonferenza con centro nell'origine e raggio formula_6 \u00e8 evidentemente data dall'equazione:\nEquazione parametrica.\nUna circonferenza formula_37 il cui centro ha coordinate formula_38 e raggio formula_39 viene descritta con la seguente forma parametrica:\nformula_40\nProblemi classici della circonferenza nel piano cartesiano.\nCirconferenza di cui \u00e8 noto il centro e il raggio.\nBasta usare l'equazione formula_41.\nA questo problema sono riconducibili anche i seguenti\nCirconferenza per tre punti.\nBasta ricordare che l'asse di una corda passa sempre per il centro della circonferenza. La procedura risolutiva \u00e8 la seguente:\nIl problema ha tre incognite: i coefficienti formula_42 dell'equazione canonica della circonferenza formula_43.\nSi impone il passaggio per i tre punti dati dal problema e si ottiene un sistema lineare in tre equazioni e tre incognite formula_42.\nRette tangenti condotte da un punto esterno.\nBasta ricordare che la distanza della retta tangente dal centro \u00e8 pari al raggio della circonferenza stessa. La procedura risolutiva \u00e8 la seguente:\nBasta ricordare che in un sistema di secondo grado (retta-circonferenza) la condizione di tangenza si ha quando il sistema ammette due soluzioni reali e coincidenti, cio\u00e8 quando l\"'equazione associata\" di secondo grado al sistema ha formula_45.\nRetta tangente su un punto della circonferenza.\nQuesto problema \u00e8 risolto ricordando che la retta tangente alla circonferenza \u00e8 perpendicolare al raggio nel suo punto di tangenza. Quindi, salvo casi particolari in cui la tangente \u00e8 parallela all'asse y, la procedura risolutiva \u00e8 la seguente:\nAlternativamente \u00e8 sufficiente usare la \"formula di sdoppiamento\" della circonferenza, cos\u00ec l'equazione della retta tangente alla circonferenza formula_43 nel punto formula_47 \u00e8 semplicemente l'equazione\ndove formula_49 sono dati.\nCirconferenza nel piano complesso.\nNel piano complesso una circonferenza di centro l'origine e raggio formula_39 pu\u00f2 essere espressa dall'equazione parametrica\nper formula_52.\nPer rendersi conto che tale formula descrive una circonferenza \u00e8 sufficiente considerare le equazioni parametriche descritte sopra e confrontarle con la formula di Eulero.\nCirconferenza nello spazio.\n\u00c8 possibile descrivere una circonferenza nello spazio come intersezione di una sfera S con un piano formula_4. Per calcolare il raggio di una circonferenza descritta nel seguente modo si pu\u00f2 utilizzare il teorema di Pitagora:\nformula_57.\nLa circonferenza\nformula_58\n\u00e8 l'intersezione del piano\ncon la sfera \"S\" di centro origine e raggio 2.\nLa distanza del centro della sfera dal piano vale formula_60.\nLa distanza del centro della sfera dal piano \u00e8 minore del raggio della sfera. Quindi il piano formula_4 interseca la sfera \"S\". A questo punto il raggio formula_56 della circonferenza si calcola utilizzando il teorema di Pitagora:\nComponenti della circonferenza e loro propriet\u00e0.\nTutte le circonferenze sono simili; di conseguenza, la circonferenza \u00e8 proporzionale al raggio:\nUna retta che incontra una circonferenza in due punti si chiama secante, mentre una che tocca la circonferenza in un solo punto, chiamato punto di tangenza, si chiama tangente. Il raggio che congiunge il centro della circonferenza con il punto di tangenza \u00e8 sempre perpendicolare alla tangente. Presi due punti sulla circonferenza, questi dividono la circonferenza in due archi. Se i due archi sono della stessa lunghezza si chiamano semicirconferenze. Il segmento che congiunge due punti sulla circonferenza si chiama corda. La corda di lunghezza massima, che passa per il centro, si chiama diametro, ed equivale al doppio del raggio.\nPer due punti passano infinite circonferenze, ed il luogo dei loro centri \u00e8 l'asse del segmento che congiunge i due punti. La perpendicolare condotta dal centro di una circonferenza a una sua corda la divide a met\u00e0. Due corde congruenti hanno la stessa distanza dal centro. Se da un punto formula_65, esterno a una circonferenza di centro formula_66 si tracciano le rette formula_6 e formula_68 a essa tangenti, i segmenti di tangente compresi tra formula_65 e i punti di contatto con la circonferenza sono congruenti e il segmento formula_70 \u00e8 bisettrice dell'angolo formula_71 di vertice formula_65.\nPer tre punti non allineati passa una ed una sola circonferenza, il cui centro coincide con l'intersezione degli assi dei segmenti che congiungono i punti. L'equazione della circonferenza passante per i punti formula_73, formula_74, formula_75 si pu\u00f2 esprimere nel seguente modo:\ndove l'espressione a sinistra \u00e8 il determinante della matrice.\nAsse radicale.\nDate due circonferenze che si intersecano, si definisce asse radicale la retta passante per i due punti in comune (\"punti base\"). Con semplici calcoli, partendo dall'equazione canonica e indicando con apici i coefficienti della seconda circonferenza, si ottiene che questa retta ha equazione formula_77 ed \u00e8 perpendicolare alla retta che congiunge i centri delle circonferenze. La definizione si estende facilmente al caso di circonferenze tangenti, chiamando asse radicale la retta tangente alle due circonferenze nel punto comune. Per estenderlo anche al caso in cui le circonferenze non hanno punti in comune l'asse radicale si definisce come la retta formata dai punti che hanno la stessa potenza rispetto alle due circonferenze. Questo concetto pu\u00f2 essere ulteriormente generalizzato considerando i fasci di circonferenze. Approccio che, tra l'altro, permette di trattare unitariamente i suddetti casi.\nTopologia.\nUna \"circonferenza topologica\" si ottiene considerando un intervallo chiuso sulla retta reale e dotandolo della topologia quoziente che si ha identificando gli estremi.\nLa circonferenza \u00e8 dotata di una naturale struttura di variet\u00e0 differenziabile di dimensione 1, \u00e8 uno spazio compatto e connesso ma non semplicemente connesso, infatti il suo gruppo fondamentale \u00e8 il gruppo formula_78 dei numeri interi.\nStruttura di gruppo.\nLa circonferenza \u00e8 naturalmente dotata della struttura algebrica di gruppo: possiamo identificare ogni punto della circonferenza con l'angolo che esso forma rispetto ad una semiretta prefissata (in genere l'asse delle ascisse in un sistema di riferimento cartesiano) e definire la \"somma\" di due punti individuati dagli angoli formula_79 e formula_80 come il punto individuato dall'angolo formula_81. \u00c8 immediato verificare che la circonferenza dotata di questa operazione verifica le propriet\u00e0 di un gruppo e che come \"gruppo\" \u00e8 isomorfo al gruppo quoziente formula_82.\nLa circonferenza \u00e8 un esempio di gruppo di Lie."}
{"id": "19900", "revid": "1903739", "url": "https://it.wikipedia.org/wiki?curid=19900", "title": "Dojo", "text": " \u00e8 un termine giapponese che indica il luogo dove si svolgono gli allenamenti alle arti marziali; letteralmente significa \u00ab dove si segue la \u00bb. In origine il termine, ereditato dalla tradizione buddhista cinese, indicava il luogo in cui il Buddha ottenne il risveglio e per estensione i luoghi deputati alla pratica religiosa nei templi buddhisti. Il termine venne poi adottato nel mondo militare e nella pratica del bujutsu, che durante il periodo Edo fu influenzata dalla tradizione Zen, perci\u00f2 \u00e8 a tutt'oggi diffuso nell'ambiente delle arti marziali.\nCaratteristiche.\nNel , \u00abla della \u00bb, il dojo \u00e8 lo spazio in cui si svolge l'allenamento ma \u00e8 anche simbolo della profondit\u00e0 del rapporto che il praticante instaura con l'arte marziale; tale ultimo aspetto \u00e8 proprio della cultura buddhista cinese e giapponese, che individua il dojo quale luogo dell'isolamento e della meditazione.\nI dojo erano spesso piccoli locali situati nelle vicinanze di un tempio o di un castello, ai margini delle foreste, in modo tale che i segreti delle tecniche venissero pi\u00f9 facilmente preservati. Con la diffusione delle arti marziali sorsero numerosi dojo che venivano in molti casi considerati da maestri e praticanti una seconda casa; abbelliti con lavori di calligrafia e oggetti artistici preparati dagli stessi allievi, essi esprimevano appieno l'atmosfera di dignit\u00e0 che vi regnava; talvolta su una parete veniva posto uno scrigno, simbolo che il dojo era dedicato ai pi\u00f9 alti valori e alle virt\u00f9 del \"d\u014d\", non soltanto all'esercizio fisico. In altri dojo si trovavano gli altari detti \"kamiza\" (sede degli dei), riferiti non a divinit\u00e0 ma al ricordo di un grande maestro defunto. Il dojo rappresenta un luogo di meditazione, concentrazione, apprendimento, amicizia e rispetto, \u00e8 il simbolo della \"via\" dell'arte marziale.\nIn Occidente questo termine viene impropriamente tradotto in palestra e inteso unicamente come spazio per l'allenamento, mentre nella cultura orientale il dojo \u00e8 il luogo nel quale si pu\u00f2 raggiungere, seguendo la \"via\", la perfetta unit\u00e0 tra \"zen\" (mente) e \"ken\" (corpo) e, quindi, il perfetto equilibrio psicofisico, massima realizzazione della propria individualit\u00e0. Il dojo \u00e8 la scuola del sensei (maestro): egli ne rappresenta il vertice e sue sono le direttive e le norme di buon andamento della stessa; oltre al maestro ci sono altri insegnanti, suoi allievi, e i \"senpai\" (allievi anziani di grado) che svolgono un importante ruolo: il loro comportamento quotidiano rappresenta l'esempio che deve guidare gli altri praticanti; quando un \"senpai\" non si cura del proprio comportamento diventa un danno per tutta la scuola. \nNessun allievo avanzato prende dal dojo pi\u00f9 di quanto esso non dia a sua volta: il dojo non \u00e8 semplice spazio ma anche immagine di un atteggiamento, i dojo della \"via\" si differenziano in questo aspetto dai normali spazi sportivi: l'esercizio fisico pu\u00f2 anche essere il medesimo ma \u00e8 la ricerca del giusto atteggiamento che consente di progredire. L'allievo entra nel dojo e deve lasciare alle spalle tutti i problemi della quotidianit\u00e0, purificarsi la mente e concentrarsi sull'allenamento per superare i propri limiti e le proprie insicurezze, in un costante confronto con s\u00e9 stesso.\nIl dojo \u00e8 come una piccola societ\u00e0, con regole ben precise che devono essere rispettate. Quando gli allievi indossano il keikogi diventano tutti uguali; la loro condizione sociale o professionale viene lasciata negli spogliatoi, per il maestro essi sono tutti sullo stesso piano. Si apprende con le tecniche una serie di norme, che vanno dalla cura della persona e del keikogi (che mostra solo l'emblema della scuola), al fatto di non urlare, non sporcare, non fumare, non portare orecchini o altri abbellimenti (per evitare di ferirsi o di ferire), al fatto di comportarsi educatamente sino all'acquisizione dell'etica dell'arte marziale che discende da quella arcaico-feudale dei samurai: il bushido, \u00abla del \u00bb.\nIl coraggio, la gentilezza, il reciproco aiuto, il rispetto di se stessi e degli altri sono dettami che entrano a far parte del bagaglio culturale dell'allievo. Nel dojo non si usa la violenza: non per nulla le arti marziali enfatizzano la forza mentale e non quella fisica, condannata prima o poi ad affievolirsi.\nSi entra e si esce dal dojo inchinandosi: un segno di rispetto verso l'arte del ringraziamento per tutto ci\u00f2 che di valido essa ha offerto. Anticamente nel dojo veniva eseguito il rito del \"soji\" (pulizia): gli allievi, usando scope e strofinacci, pulivano l'ambiente, lasciandolo in ordine per i successivi allenamenti. Tale gesto \u00e8 il simbolo della purificazione del corpo e della mente: i praticanti si preparano ad affrontare il mondo esterno con umilt\u00e0, dote necessaria per apprendere e per insegnare l'arte marziale.\nStruttura.\nIl dojo ha una organizzazione definita in quattro aree principali disposte indicativamente secondo i punti cardinali:\nIn alcuni dojo, ad esempio nella gran parte di quelli di kend\u014d, tutti i \"sensei\" si posizionano in \"kamiza\" (non solo quello principale) e tutti gli allievi sono allineati in \"shimoza\", indipendentemente dal grado o dallo stato di \"senpai\" e \"k\u014dhai\".\nL'ordine da rispettare \u00e8 sempre quello per cui, rivolgendo lo sguardo a \"kamiza\", i praticanti si dispongono dai gradi inferiori a quelli superiori, da sinistra verso destra. Il capofila di \"shimoza\", usualmente il pi\u00f9 esperto tra chi i \"mudansha\", di norma \u00e8 incaricato del rispetto del \"reih\u014d\". In particolare \u00e8 incaricato di avvisare i compagni di pratica riguardo: l'assunzione del in ginocchio, del e del suo termine , del saluto al simbolo posto in \"kamiza\" (), del saluto al maestro (), del saluto a tutti i praticanti (), e del ritorno alla posizione eretta .\nNei dojo tradizionali, inoltre, vi \u00e8 usualmente uno spazio adiacente alla parete dove \u00e8 posto il , dove sono affissi in ordine di grado i nomi di tutti gli appartenenti al dojo."}
{"id": "19901", "revid": "1305772", "url": "https://it.wikipedia.org/wiki?curid=19901", "title": "Teatro Piccolo", "text": "Al Teatro Piccolo pu\u00f2 riferirsi:"}
{"id": "19906", "revid": "125115570", "url": "https://it.wikipedia.org/wiki?curid=19906", "title": "Topolino (fumetto)", "text": "Topolino \u00e8 il nome di due diverse testate a fumetti pubblicate in Italia: la prima, in formato giornale (pubblicata dal 1932 al 1949) e la seconda, in formato \"libretto\" e in sostituzione della prima, dal 1949, e cos\u00ec intitolate perch\u00e9 incentrate sul personaggio dei fumetti di Mickey Mouse noto in Italia come Topolino. Il personaggio in Italia esord\u00ec nel 1930 sull\"'Illustrazione del Popolo\", supplemento della Gazzetta del popolo ma la prima testata omonima arriver\u00e0 alla fine del 1932 con il settimanale Topolino edito inizialmente dalla Casa Editrice Nerbini e poi dalla Arnoldo Mondadori Editore. Successivamente questa testata venne chiusa e nel 1949 la Mondadori ne fece esordire un'altra omonima ma di diverso formato che, dopo cambi di editore, \u00e8 ancora in corso di pubblicazione dopo aver superato i 3000 numeri.\nStoria editoriale.\nGli esordi.\nNel gennaio 1931, a Torino, viene organizzata per la prima volta una proiezione dei cortometraggi di Topolino, in un matin\u00e9e cinematografico che comprendeva anche corti di altri personaggi gi\u00e0 celebri in Italia. Il successo fu notevole e ben presto la popolarit\u00e0 di Mickey Mouse si diffuse in tutto il paese. A maggio dello stesso anno sul supplemento domenicale per bambini del quotidiano \"Il Popolo di Roma\" (edizione laziale del giornale \"Il Popolo d'Italia\") apparvero alcune tavole che avevano come protagonista Topolino, disegnate dall'illustratore Guglielmo Guastaveglia detto Guasta che ne realizza una versione molto grezza ed elementare e non \u00e8 raro vedere Topolino interagire con il gatto Felix (ancora chiamato Mio Mao) all'epoca personaggio decisamente pi\u00f9 celebre in Italia, o addirittura con Oswald il coniglio fortunato, che non era pi\u00f9 di propriet\u00e0 della Disney; inoltre Minnie viene chiamata Topolina. In questa forma, Topolino venne pubblicato per una decina di numeri, negli ultimi dei quali ai rozzi disegni fatti in casa si sostituiscono vignette ricalcate dalle strisce di Floyd Gottfredson.\nPeriodo Nerbini.\nTopolino giornale.\nNel 1932 viene assegnato a Disney uno speciale Oscar per la creazione del personaggio di Topolino. La notizia giunge anche in Italia e l'editore Giuseppe Nerbini decide di dedicare un intero giornale illustrato al nuovo personaggio che esordir\u00e0 il 31 dicembre 1932, anticipando di appena un mese la prima pubblicazione statunitense, il Mickey Mouse Magazine edito da Herman Kamen nel formato digest che pi\u00f9 tardi avrebbe fatto il successo, in Italia, di una nuova iniziativa editoriale dedicata all'eroe Disney. La rivista di Kamen, per\u00f2, veniva distribuita solo nei grandi magazzini o nelle sale che proiettavano i film: per la diffusione nelle edicole bisogner\u00e0 infatti attendere il 1935. Sulla falsariga del celebre \"Corriere dei Piccoli\", anche \"Topolino\" ha una periodicit\u00e0 settimanale aprendosi con una breve storia in cui le didascalie sono scritte in rima realizzata da Giove Toppi ma trovano spazio soprattutto le strisce e le tavole realizzate da Floyd Gottfredson, mentre il primo episodio in assoluto a fumetti realizzato dai suoi creatori con la collaborazione di Win Smith e apparso in originale il 13 gennaio del 1930 verr\u00e0 proposto da Nerbini solo nel 1934, su un supplemento al giornale, con il titolo Le audaci imprese di Topolino nell'isola misteriosa. Questa edizione italiana rispetto all'originale si avvalse di Giorgio Scudellari che corresse alcuni errori e incongruenze presenti nella storia. Per disguidi legati ai diritti il personaggio di Topolino venne sostituito da \"Topo Lino\" personaggio ideato da Giove Toppi e Gaetano Vitelli e per qualche numero la testata si chiam\u00f2 \"Il Giornale di\" \"Topo Lino\" per poi riprendere la vecchia denominazione con il n\u00ba 7 quando, risolti i problemi legali e essersi assicurati correttamente i diritti d'uso del personaggio, riprese la pubblicazione delle storie di Topolino.\nGli Albi di Topolino.\nGli Albi di Topolino fu una testata edita dalla Nerbini, omonima di una testata successiva edita dalla Mondadori, che ripresentava in un unico numero lunghe saghe in formato orizzontale che consentiva di presentare le strisce in maniera fedele all'edizione originale senza dover rimontare le vignette. La serie \u00e8 composta da nove albi che riproposero alcune delle avventure di Topolino in strisce giornaliere e tavole settimanali realizzate da Floyd Gottfredson gi\u00e0 pubblicate su \"Topolino\" e sul \"Supplemento di Topolino\". La collana fa il suo esordio con \u201cTopolino contro Wolp\u201d, oggi ritenuto molto raro.\nPeriodo Mondadori.\nTopolino giornale.\nCon il n\u00ba137 di \"Topolino\" dell'11 agosto 1935 la testata incominci\u00f2 a essere pubblicata dalla Mondadori che conserv\u00f2 la linea editoriale di Nerbini pubblicando oltre al materiale Disney anche altre serie americane. Inoltre in aggiunta la Mondadori cre\u00f2 altre testate incentrate sui personaggi della Disney come la collana \"Nel regno di Topolino\" che risulta essere il primo comic book dedicato al personaggio nato anche prima di quelli americani. Presentava le storie quotidiane e settimanali in un unico albo e rimontate nel tipico formato di albi come Four Color o Walt Disney's Comics and Stories, con una copertina opera di Antonio Rubino artefice della grafica de I tre porcellini, altra collana Mondadori esordita nel 1935 e ispirata all'omonimo corto animato del 1933 che serv\u00ec all'editore come trampolino di lancio per avvicinarsi ai diritti del personaggio principale della scuderia Disney.\nIl rapporto tra Walt Disney e Arnoldo Mondadori \u00e8 proficuo per entrambi ma, nel 1938, il Ministero della cultura popolare impose alla stampa delle restrizioni che impedirono la pubblicazione di fumetti americani; tuttavia, grazie ai rapporti fra l'editore e Benito Mussolini, sulla testata Topolino, pur sparendo le altre serie a fumetti americane, vennero risparmiate quelle della Disney, che furono pubblicate fino al n\u00ba 477 del 3 febbraio 1942, quando, in piena seconda guerra mondiale, l'editore fu costretto a cedere alle restrizioni. L'ultima storia di Topolino pubblicata fu \"Topolino e l'illusionista\". A partire dal numero successivo (n\u00ba 478 e con data 10 febbraio 1942), che comunque continuava a conservare la vecchia testata, le storie a fumetti di Topolino furono sostituite da quelle di Tuffolino, un ragazzetto dalle medesime caratteristiche fisiche e disegnato da Pier Lorenzo De Vita, mentre Minnie divenne Mimma. Gi\u00e0 a partire dal numero 476, comunque, le storie a fumetti di Topolino furono spostate in ultima pagina, mentre in prima pagina cominci\u00f2 ad essere pubblicata la storia a fumetti intitolata \"Guerra di corsa - Nuove imprese del mozzo del sommergibile\" di Federico Pedrocchi e Edgardo Dell'Acqua. A partire dal n\u00ba 495 del 9 giugno 1942 la testata in prima pagina recava le bandiere della Germania nazista, italiana e giapponese per rimarcare la partecipazione dell'Italia alle vicende della guerra in corso, ma esse vennero eliminate a partire dal n\u00ba 556 del 18 agosto 1943. Col n\u00ba 559 del 31 agosto 1943 della testata, che nel frattempo aveva inglobato altre testate della Mondadori come \"L'Avventuroso\" e \"Giungla\", il racconto delle avventure del giovane mozzo ebbe una fine sbrigativa e fu subito soppiantato da \"La Sfera d'Aria\", storia facente parte del ciclo \"Saturno contro la Terra\". La crisi e la momentanea sostituzione non evita la sospensione della testata, che avviene con il n\u00ba 564 del 21 dicembre 1943, per poi riprendere a guerra conclusa il 15 dicembre 1945 e poi interrompersi definitivamente nel 1949 con il n\u00ba 738.\nTopolino libretto.\nNell'aprile del 1949 la testata assume il nuovo formato a \"libretto\" come mensile ricominciando da capo la numerazione ma continuando le storie non concluse sul giornale, nel 1954 Topolino diventa un quindicinale, a seguire nel 1960 Topolino \u00e8 diventato settimanale.\nAlla fine degli anni quaranta i \"giornali a fumetti\" come \"Topolino\" che pubblicavano storie a puntate di non pi\u00f9 di due tavole a episodio erano in crisi. Mondadori per non perdere i diritti delle pubblicazioni da libreria decise un cambio di formato e periodicit\u00e0. A quel tempo l'editore dava alle stampe \"Selezione dal Reader's Digest\" e utilizzava appositamente una nuova e costosa macchina che restava inutilizzata nei periodi di attesa tra un numero e il successivo. Si pens\u00f2 allora di usarla per stampare una nuova testata dedicata a \"Topolino\" che ne ricalcher\u00e0 cos\u00ec il formato (12,5 \u00d7 18 cm) e tutti i successivi cambiamenti (aumenti di pochi centimetri nelle dimensioni, il passaggio dalla spillatura alla brossura, cambi nel tipo di carta impiegata). Ampiamente pubblicizzato sugli ultimi due numeri del \"giornale\", il 737 e il 738, Topolino tornava nelle edicole con un nuovo numero 1 questa volta un mensile di 100 pagine di storie esclusivamente disneyane, al prezzo di 60 lire, anzich\u00e9 le 15 del precedente settimanale.\nLa nuova formula fece storcere il naso ai vecchi appassionati cos\u00ec come l'allora direttore Mario Gentilini. Il primo numero della nuova serie conteneva l'ultima puntata di Topolino e il cobra bianco iniziata sul giornale e storie nuove come Eta Beta l'uomo del 2000 e tre storie di Carl Barks: \"Paperino milionario al verde\", \"Pluto salva la nave\" e \"Paperino e il segreto del vecchio castello\". Il volume venne poi completato da \"Le storie dello zio Remo - Coniglietto e l'arcobaleno d'oro\", di George Stallings e Dick Moores, con protagonisti i personaggi animati del film \"I racconti dello zio Tom\"; \"Buci\" \"e le pulizie di primavera\", di Don Gunn, \"Il piccolo Lupo Mannaro e Cappuccetto Rosso\", di Carl Buettner e tutta una serie di rubriche scritte principalmente da Guido Martina a quel tempo unico sceneggiatore Disney a lavorare per Mondadori. La copertina presentava Topolino in alta uniforme tratto dal Walt Disney's Comics and Stories del giugno 1941 con Minni in quarta di copertina, tratta da Four Color Comics e opera di Ken Hultgren; in alto a sinistra, poi, sotto l'indicazione del mese e dell'anno, c'era la dicitura Vol. I. All'inizio della sua avventura, infatti, il \"libretto\" era pensato come una raccolta di sei numeri, chiamati \"fascicoli\", e con numerazione delle pagine continua da un numero a un altro, realizzando cos\u00ec alla fine di un semestre una volume unico. Inizialmente la testata ebbe una periodicit\u00e0 mensile, divenne quindicinale dal n\u00ba 40 (10 aprile 1952) e settimanale dal n\u00ba 236 (5 giugno 1960) con uscita il mercoled\u00ec. La veste grafica rimase simile negli anni tranne quando dal n\u00ba 605 del 2 luglio 1967 fu inserita la banda gialla sul fianco con l'indicazione della testata, dell'editore, del numero oltre che la firma di Disney.\nLa nuova testata presenta sia storie di autori americani come Gottfredson e Barks ma anche italiane. Inizialmente solo le copertine furono opera di autori italiani come Ambrogio Vergani, Michele Rubino e lo stesso Mario Gentilini, direttore della testata. ma gi\u00e0 dal n\u00ba7 iniziano anche le storie italiane con la prima delle parodie: \"L'inferno di Topolino di\" Martina e Bioletto che furono gli apripista di una scuola che vedr\u00e0 nelle sue fila autori come Ennio Missaglia, Abramo Barosso, Luciano Bottaro, Romano Scarpa e molti altri e che porter\u00e0 l'Italia a produrre il 75% delle storie Disney del mondo.\nPeriodo Disney Italia/Panini Comics.\nCon \"Topolino\" n\u00ba 1702 del 1988, la Disney subentra direttamente alla Mondadori con la sua divisione locale Disney Italia, mantenendone lo stesso staff, allora diretto da Gaudenzio Capelli, con la collaborazione di Elisa Penna e Massimo Marconi.\nIl 30 ottobre 2013 viene ceduto il ramo d'azienda dei periodici Disney in Italia alla Panini Comics.\nAltre pubblicazioni storiche.\nL'Italia, primo produttore di storie Disney secondo INDUCKS, ha sempre presentato un gran numero di pubblicazioni dedicate al mondo Disney. Si va dalla \"Collana Carosello\" (1957) a \"Gli albi tascabili di Topolino\" (1948) o a collane \"da collezionisti\" come \"Le grandi storie\" (1966) ed \"Il Topolino d'oro\" (1970), realizzate da editori specializzati come ANAF, Comic Art, Traverso, IF Edizioni. Non si possono dimenticare, poi, \"Nel Regno di Topolino\" (1935), o gli illustri \"Albi d'Oro\", che pi\u00f9 tardi diverranno gli \"Almanacco Topolino\", e i simili \"Albi della Rosa\" (che pi\u00f9 tardi diverranno \"Gli Albi di Topolino\") e che hanno fatto da base per le successive riviste non-Disney \"Albi del Falco\", con le storie di Superman, Batman, Hawkman (il \"Falco\" del titolo) e degli altri supereroi DC Comics, e \"Albi di Pecos Bill\". Non dimentichiamo, infine, la serie dei Classici di Walt Disney, con le ristampe delle storie classiche, generalmente in origine albi monotematici con tavole di raccordo tra una storia e l'altra, e la quasi gemella \"I Grandi Classici Disney\"."}
{"id": "19908", "revid": "1652635", "url": "https://it.wikipedia.org/wiki?curid=19908", "title": "Monte Bianco", "text": "Il Monte Bianco (\"Mont Blanc\" in francese e in arpitano), con i suoi 4.810\u00a0m di altitudine (ultima misura ufficiale il 13 settembre 2017), \u00e8 la montagna pi\u00f9 alta delle Alpi, d'Italia, di Francia e, secondo la convenzione comunemente seguita in Italia e in altri paesi, anche d'Europa, da cui il soprannome, a volte usato, di \"Re delle Alpi\", condividendo assieme al monte Elbrus nel Caucaso un posto tra le cosiddette Sette Vette del Pianeta.\nPosta nel settore delle Alpi Nord-occidentali, lungo la sezione alpina delle Alpi Graie, sulla linea spartiacque tra la Valle d'Aosta (val Veny e val Ferret in Italia) e l'Alta Savoia (valle dell'Arve in Francia), nei territori comunali di Courmayeur e Chamonix-Mont-Blanc, d\u00e0 il nome all'omonimo massiccio, appartenente alla sottosezione delle Alpi del Monte Bianco. Prevalentemente di natura granitica, irta di guglie e di creste, intagliata da profondi valloni nei quali scorrono numerosi ghiacciai, \u00e8 considerata una montagna di grande richiamo per l'alpinismo internazionale e, dal punto di vista della storiografia alpinistica, la nascita dell'alpinismo stesso coincide con la data della sua prima ascensione: l'8 agosto 1786.\nGeografia.\nDalla vista italiana, il \"Tetto delle Alpi\" non \u00e8 poi cos\u00ec appariscente rispetto alle altre vette che lo circondano. A differenza dell'altro grande gigante delle Alpi, il monte Rosa, visibile in tutta la Pianura Padana nord-occidentale fino alle prime alture appenniniche, il monte Bianco compare solo all'ultimo momento lungo la strada per Courmayeur, nascosto da una miriade di satelliti minori. Guardandolo da ovest \u00e8 invece ben visibile da molto lontano, dalle alture del Massiccio Centrale francese, da quelle dei Vosgi, dalle alture del Giura, dalla Svizzera, dalla Foresta Nera.\n\u00c8 perennemente innevato e si trova nella parte centrale di una catena di monti che si estende in lunghezza per 40\u00a0km, in larghezza dagli 8 ai 15\u00a0km, su territori di tre diversi stati, occupando una superficie di circa 645\u00a0km\u00b2: il massiccio del Monte Bianco. Se si esclude la parete est del Monte Rosa di Macugnaga, la pi\u00f9 alta delle Alpi, in questo massiccio sono presenti alcune tra le pareti pi\u00f9 elevate del sistema alpino quali la Brenva e la nord delle Grandes Jorasses e sono raggruppate quaranta cime al di sopra dei 4.000\u00a0m, con un terzo di superficie a una quota non inferiore ai 3.000 m. L'azione degli agenti erosivi sulle rocce granitiche ha formato nel tempo creste acuminate e vette a guglia di particolare bellezza che richiamano nella regione alpinisti da ogni parte del mondo.\nMentre il versante francese discende lentamente in pendio, il versante italiano \u00e8 formato da una ripida e maestosa muraglia granitica che dalle sommit\u00e0 maggiori precipita sul fondo delle valli Ferret e Veny. Su questo versante si trovano le pareti da scalare pi\u00f9 difficili e impegnative. I luoghi abitati sono situati al disotto dei 2.800\u00a0m, mentre rari e difficili sono i valichi, il pi\u00f9 basso dei quali \u00e8 quello del Gigante a 3.359\u00a0m. Ecco alcune emblematiche cime:\nAltezza.\nAl di sotto della calotta sommitale, sotto una coltre di ghiaccio e di neve spessa dai 16 ai 23\u00a0m, a quota 4.792\u00a0m si trova la cima rocciosa, spostata di 40\u00a0m circa pi\u00f9 a ovest rispetto alla vetta stessa. Nel 1740 il matematico svizzero Nicolas Fatio de Duillier fu il primo a determinarne l'altezza tramite il sistema trigonometrico: secondo i suoi calcoli il \"Bianco\" misurava 4.000\u00a0m. Trentacinque anni dopo, nel 1775, usando lo stesso metodo di de Duillier, il matematico inglese George Schuckburgh-Evelyn indic\u00f2 la quota a 4.804\u00a0m. Tramite il barometro nel 1787 Horace-B\u00e9n\u00e9dict de Saussure misur\u00f2 4.809,07\u00a0m mentre nel 1844 il fisico francese Auguste Bravais misur\u00f2 4.810\u00a0m e nel 1892 Joseph e Henry Vallot 4.807 m.\nNell'agosto del 1986 la misurazione ortometrica rilevata tramite satellite risultava di 4.804\u00a0m. Successivamente l'altezza ufficiale \u00e8 stata per lungo tempo 4.807\u00a0m, per poi passare nel 2001 a 4.810\u00a0m; nel 2003 a 4.808\u00a0m; nel 2005 fu di 4.808\u00a0m; nel 2007 a 4.810\u00a0m; nel 2009 4.810 m e nell'ultima misurazione del settembre 2015 a 4.808\u00a0m, pi\u00f9 basso rispetto alla precedente misurazione di 1,29\u00a0m. Queste variazioni sono dovute ai venti che accumulano la neve sulla cima, determinandone conseguentemente l'altezza. Se durante l'anno si registrano meno giorni ventosi rispetto all'anno precedente, di conseguenza si accumuler\u00e0 meno neve condizionandone l'altezza. A causa delle continue variazioni della calotta ghiacciata a partire dal 2001 ogni due anni viene fatto un rilevamento ufficiale. Le misurazioni vengono effettuate a cura della Camera provinciale dei geometri dell'Alta Savoia in collaborazione con una societ\u00e0 specializzata in rilevamenti tramite GPS. Dopo la siccit\u00e0 del 2003 la misurazione effettuata nel mese di settembre di quell'anno attestava l'altezza a 4.808,45\u00a0m e si constat\u00f2 in quell'occasione che la cima si era spostata di 0,75\u00a0cm verso nord-ovest rispetto alla posizione del 2001.\nDurante quella campagna di misurazioni sono stati sistemati sulla calotta sommitale pi\u00f9 di 500 punti fissi di riferimento al fine di studiare con precisione il variare del volume di ghiaccio al di sopra dei 4.800\u00a0m che nel 2003 era di 14.600\u00a0m\u00b3, 14.300\u00a0m\u00b3 nel 2005 per arrivare ai 24.100\u00a0m\u00b3 attuali. Il monte Bianco \u00e8 la montagna pi\u00f9 alta di tutta la catena alpina e considerata anche la pi\u00f9 alta dell'Europa. Nonostante le fonti pi\u00f9 autorevoli non considerino il Caucaso come limite geografico orientale del continente, tuttavia talora vengono citate quali vette pi\u00f9 alte d'Europa quelle situate in territorio russo e georgiano, come l'Elbrus che culmina a 5.642\u00a0m, il Dykh Tau con 5.203\u00a0m, il Shkhara a 5.200\u00a0m e il Kazbek 5.047 m.\nGeologia.\nIl complesso montuoso delle Alpi \u00e8 stato generato durante l'Era terziaria grazie alla spinta della placca tettonica africana e di quella asiatica, attraverso un processo di sopraelevazione verticale. Circa 300 milioni di anni fa, durante l'orogenesi ercinica, una grande intrusione granitica form\u00f2 la struttura di base dell'attuale massiccio del Monte Bianco. Moderni metodi di rilevamento mettono oggigiorno in evidenza come la sopraelevazione delle Alpi prosegue incessantemente e supera ancora gli effetti dell'erosione. Attorno al nucleo granitico (\"protogino\") affiorarono rocce metamorfiche (gneiss, micascisti e calcescisti). Le rocce pi\u00f9 frequenti sono:\nI quarzi del Monte Bianco.\nMilioni di anni dopo (come gi\u00e0 accennato, da 70 milioni di anni \u00e8 tuttora in evoluzione) l'orogenesi alpina sollev\u00f2 questa intrusione di granito creando delle fratture nelle quali si aprirono crepe e fessure. La formazione di cristalli di minerali \u00e8 il risultato di un'iniezione d'acqua mineralizzata in queste fessure. Il processo di crescita dei quarzi nelle fessure alpine non \u00e8 ancora completamente conosciuto. Per questa ragione il Monte Bianco \u00e8 conosciuto anche come localit\u00e0 mineralogica e dalle sue pendici proviene una gran quantit\u00e0 di minerali diversi, soprattutto quarzi di rocca e fluoriti rosa considerate le migliori. A testimonianza di un passato di sfruttamento delle risorse minerarie nel massiccio, sul versante italiano si trovano ancora due antiche miniere di galena argentifera e di blenda, abbandonate ormai da tempo. Una era conosciuta gi\u00e0 nell'antichit\u00e0 con il nome di \"Trou des Romains\" e pare realmente che il suo sfruttamento sia iniziato in epoca romana; l'altra, la miniera del Miage \u00e8 stata abbandonata nell'Ottocento, ed \u00e8 posizionata a 3.500\u00a0m d'altezza, con l'ingresso direttamente dalla parete rocciosa, alle falde della \"T\u00eate Carr\u00e9e\".\nA di quota, a Punta Helbronner, sulla Terrazza dei Ghiacciai si trova una mostra permanente di cristalli provenienti dal Massiccio e tra i 150 minerali esposti si possono ammirare le pi\u00f9 particolari variet\u00e0 di quarzo di rocca, di morioni ialini e fum\u00e9; le vesuviane e i granati rinvenuti presso Ch\u00e2tillon, i minerali delle antiche miniere, tra i quali i campioni di oro nativo di Brusson e di violano di \"Saint Marcel\", unica localit\u00e0 di ritrovamento al mondo. La conoscenza che Jacques Balmat aveva del massiccio era dovuta anche al fatto che lui stesso era un cercatore di cristalli (oltre che un cacciatore di camosci), e se il quarzo e la fluorite sono i minerali sovrani del monte Bianco, se ne possono trovare molti altri ancora come: l'Adularia (KAlSi3O8); l'Ankerite (Ca(Fe++, Mg, Mn) (CO3)2); il Berillo (Be3Al2Si6O18); la Calcite (CaCO3); la Dolomite (MgCa(CO3)2); l'Ematite (Fe2O3); la Fluorapatite (Ca5(PO4)3F); la Galena (PbS); la Siderite (FeCO3); il Titanite (CaTiSiO5); l'Epidoto (Ca2(Fe+++, Al)3(SiO4)3(OH)).\nClima.\nIl monte Bianco ha un clima mite, dista 240\u00a0km dal mar Mediterraneo e 620\u00a0km dall'oceano Atlantico. Nel massiccio in cui si trova, il clima \u00e8 semicontinentale ed \u00e8 condizionato dai venti umidi provenienti dall'Atlantico. Questi una volta giunti sul massiccio tendono a raffreddarsi lungo lo spartiacque e sulle testate delle valli, determinando condizioni di piovosit\u00e0 a basse altitudini, con un massimo di precipitazioni in luglio e agosto e un minimo a gennaio e febbraio. Le condizioni meteorologiche possono variare molto rapidamente con abbondanti nevicate, nebbie improvvise e vento gelido. Al di sopra dei 3.000\u00a0m circa, le precipitazioni autunnali e primaverili cadono essenzialmente sotto forma di neve, raramente come pioggia ghiacciata, e sono pi\u00f9 frequenti nel periodo estivo che in quello invernale a causa della diminuita umidit\u00e0 dell'aria fredda in inverno.\nSopra i 3.800\u00a0m la totalit\u00e0 delle precipitazioni sono di carattere nevoso e garantiscono un forte accumulo di neve ai ghiacciai che attorniano la montagna. Queste precipitazioni si trasformano spesso in vere e proprie tempeste di neve, specialmente sulle quote pi\u00f9 alte e sulla parte sommitale dove durante queste bufere gli accumuli di neve fresca arrivano fino a 4 metri di spessore. Si possono stimare tra i 150 e i 160 il numero dei giorni di precipitazioni nevose oltre i 3500\u00a0m, con una intensit\u00e0 delle precipitazioni sulla vetta di circa 20\u00a0cm di neve (corrispondenti a circa 20\u00a0mm di acqua) giornalieri. Durante l'anno, tra il 15 di giugno e il 15 di luglio, a cavallo del solstizio d'estate, sulla parte sommitale si pu\u00f2 assistere a una sorta di disgelo, con temperature massime che raggiungono i 3\u00a0\u00b0C. L'azione del sole fonde la neve superficiale creando acqua che filtra negli strati inferiori per poi gelarsi rapidamente.\nOltre alle abbondanti nevicate, anche i venti giocano un ruolo determinante per la formazione e la conservazione della calotta ghiacciata sommitale. Se da una parte quelli secchi d'inverno spazzano via la neve, dall'altra i venti umidi primaverili, caratterizzati da abbondanti precipitazioni, ne apportano grandi quantit\u00e0. Sulla cima la velocit\u00e0 dei venti pu\u00f2 raggiungere i 150\u00a0km/h e la temperatura i\u00a0\u2013 40\u00a0\u00b0C. Sono frequenti anche le perturbazioni causate dal foehn, un vento caldo che spira proveniente dalla Val Ferret, e nel superare i contrafforti del versante valdostano perde umidit\u00e0 provocando forti nevicate in alta quota, per ridiscendere verso la valle dell'Arve ancora pi\u00f9 caldo favorendo giornate soleggiate. Durante le escursioni sulla montagna, il vento rafforza la sensazione di freddo e la temperatura percepita risulta inferiore a quella effettiva nell'ambiente circostante (effetto Windchill).\nGhiacciai.\nIl massiccio del Bianco \u00e8 una delle pi\u00f9 vaste zone alpine ricoperte dai ghiacci e i suoi ghiacciai, in tutto 65, occupano un'area di 165\u00a0km\u00b2. I pi\u00f9 estesi sono localizzati sul versante francese dove i pendii sono meno ripidi ed esposti a nord. Tra questi il ghiacciaio dei Bossons e la mer de Glace che arrivano fin quasi alla vallata di Chamonix. Nelle Alpi quest'ultimo \u00e8 il terzo per grandezza, con circa 40 km\u00b2 di estensione, dopo quello di Aletsch nelle Alpi Bernesi in Svizzera e quello del Gorner nel Monte Rosa sempre in Svizzera. Sul versante meridionale, quello italiano, sono presenti i ghiacciai del Freney, della Brenva, del Miage, del monte Bianco, del Triolet, di Pr\u00e9 de Bar, per citarne alcuni. Tra i paesaggi glaciali alpini, quello della Val Veny \u00e8 uno dei pi\u00f9 singolari: due imponenti fiumane gelate scendono dalla cima del Bianco fino a quota 1.200\u00a0m sul fondo della valle sbarrandone l'ingresso. Continuando nella valle stessa, un'altra lingua glaciale, quella del ghiacciaio del Miage, irrompe nella vallata occupandola per tutta la larghezza per quasi tre km di lunghezza.\nAttualmente il monte Bianco \u00e8 sottoposto a continui monitoraggi per meglio conoscere e capire quanto accade ai ghiacci sulla calotta sommitale. A causa dei cambiamenti climatici e del conseguente generalizzato incremento termico, da alcuni decenni quelli del Bianco (e in generale lungo tutto l'arco alpino) sono in forte regresso, specialmente i pi\u00f9 piccoli. Secondo dati provenienti dalle pi\u00f9 recenti ricerche, negli ultimi anni si assiste a un particolare fenomeno che fa aumentare considerevolmente la coltre ghiacciata oltre i 4.000\u00a0m, tanto che la cima del monte \u00e8 aumentata di 2,15\u00a0m e tutta la calotta sommitale di 10.000\u00a0m\u00b3 di ghiaccio. Secondo i meteorologi, questo incremento \u00e8 spiegato dal fatto che negli ultimi anni \u00e8 aumentato il numero delle giornate caratterizzate da venti provenienti da occidente, ossia quelli che spingono verso le Alpi le perturbazioni oceaniche molto ricche di umidit\u00e0. Tale umidit\u00e0 si trasforma in neve ad alta quota, e in pioggia a quote pi\u00f9 basse.\nFlora e fauna.\nNel territorio su cui svetta il monte Bianco i pendii delle montagne sono ripidi e levigati dai ghiacciai, con suoli prevalentemente acidi, conseguentemente l'ambiente \u00e8 piuttosto povero di flora. Generalmente le nevi persistono oltre i 2.800\u00a0m di altitudine. Sulla parte ovest le prime pendici si situano sui 3.500\u00a0m mentre sull'opposto versante partono dai fondovalle valdostani. Date le condizioni estreme, la vita delle specie vegetali e animali \u00e8 molto limitata, ma tra i crepacci o al riparo tra le pareti granitiche, alcune specie di piante riescono a sopravvivere sino ai 4.000\u00a0m, come il ranuncolo dei ghiacciai. A quelle altitudini si trovano anche muschi e licheni. A quote pi\u00f9 basse i suoli spesso originano da calcescisti, o da rocce calcaree e le condizioni di vita per le piante sono meno estreme, pur rimanendo caratteristiche di un severo ambiente di montagna.\nA queste altitudini prevalgono le foreste di conifere, popolate soprattutto dall'abete rosso e dal larice, ma localmente anche dal pino cembro e dal pino uncinato. Nella prateria alpina invece si possono osservare molte specie di fiori tra cui le vistose infiorescenze gialle dell'Hugueninia tanacetifolia, una pianta endemica del settore occidentale delle Alpi, e l'Anemone narcissiflora, e ancora la genziana (\"Gentiana clusii\"), la notissima stella alpina, la rara campanula gialla. Nel sottobosco si pu\u00f2 trovare l'orchidea scarpetta di Venere (\"Cypripedium calceolus\"), l'orchidea \"Dactylorhiza sambucina\", il giglio martagone (\"Lilium martagon\"), l'aquilegia, la viola (\"Viola calcarata\"), e le comuni genzianelle blu (\"Gentiana verna\" e \"Gentiana acaulis\"). Interessante la presenza dell'ibrido tra la genziana purpurea (\"Gentiana purpurea\") e la genziana punteggiata (\"Gentiana punctata\"). Salendo pi\u00f9 in alto si incontrano arbusti come il rododendro (\"Rhododendron ferrugineum\") e il mirtillo. Nel cuore del massiccio, a 2.175\u00a0m s.l.m. si trova il giardino botanico pi\u00f9 alto d'Europa: il Giardino alpino Saussurea, che raccoglie e valorizza le specie naturali della flora caratteristica del Monte Bianco. \nPrende il nome dal fiore \"Saussurea alpina\", chiamato cos\u00ec in onore dello scienziato ginevrino Horace-B\u00e9n\u00e9dict De Saussure, promotore della prima ascesa al monte Bianco nel 1786. I mammiferi non possono sopravvivere a condizioni cos\u00ec difficili, contrariamente a certe specie di uccelli. Ad altitudini pi\u00f9 basse invece la fauna si presenta pi\u00f9 ricca e variata. La vicinanza di due Parchi Nazionali (Gran Paradiso e della Vanoise) ha contribuito al mantenimento e alla diffusione di alcune specie che si erano ridotte a pochi esemplari. Tra i mammiferi si pu\u00f2 incontrare il camoscio alpino, che frequenta sia la prateria del piano alpino sia i boschi del piano subalpino, dov'\u00e8 anche possibile incontrare due grandi erbivori come il cervo e il capriolo. Le ampie pietraie del piano alpino vedono la presenza dello stambecco, dell'aquila reale e della sua principale fonte di alimentazione: la marmotta. Un animale che si incontra sia nelle praterie di alta quota sia nel fondovalle \u00e8 la volpe. Nell'area del massiccio sono state osservate ben 184 specie di uccelli e circa 110 di queste sono nidificanti. Oltre all'aquila, tra i rapaci si possono avvistare la poiana, l'astore, il gheppio.\nTalvolta si pu\u00f2 osservare il volo circolare dell'avvoltoio degli agnelli, il gipeto estinto sull'arco alpino all'inizio del XX secolo e reintrodotto di recente. Sono presenti anche il fagiano di monte, il francolino di monte (nella Savoia e nel Vallese, ma non pi\u00f9 nella Valle d'Aosta) e il corvo imperiale. Poche sono invece le specie di rettili e si trovano comunque a quote relativamente basse, tra questi la natrice dal collare, mentre dove il terreno \u00e8 pietroso e soleggiato si pu\u00f2 incontrare l'aspide.\nStoria.\nUn antico documento curato in latino risalente al 1091 parla di una \"Rupes\" che a Chamonix veniva chiamata \"Alba\" e \"Rupes Alba\" \u00e8 stato un toponimo del monte Bianco, che vari\u00f2 molte volte nel corso dei secoli. Si ha infatti notizia della denominazione di \"Says\" o \"Scez Blans\" nel 1319; nel 1532 di \"Mont Sainct Bernard\"; \"Glaciales Montes\" nel 1581; \"Mont Malay\", \"Mont Malet\" o \"Montagne Maudite\" tra il 1606 e il 1743, ma anche \"La Glaci\u00e8re\", \"Les Glaci\u00e8res\" o \"Les Glassi\u00e8res\" tra 1741 e il 1743. Ben visibile da Ginevra, in questa citt\u00e0 era conosciuto sia come \"Montagne Maudite\" sia con il nome di \"Mont Maudit\" e con tale nome fu indicato su una carta geografica riguardante i territori intorno al lago Lemano, pubblicata ad Amsterdam nel 1606 a opera del cartografo ginevrino Jacques Goulart (1580-1622), mentre il nome attuale in francese apparve per la prima volta in Inghilterra nel 1744 su una carta geografica edita a Londra. A quei tempi l'intero massiccio era situato nel mezzo dei possedimenti di terraferma del Regno di Sardegna e i sovrani di Casa Savoia, futuri re d'Italia, per secoli ne erano stati i legittimi proprietari fino alla cessione della Savoia alla Francia nel 1861.\nLe disparit\u00e0 cartografiche.\nLe carte geografiche dell'I.G.N - (\"Institut Geographique National de France\") mostrano la vetta del monte Bianco interamente in territorio francese, in netto contrasto con le carte geografiche dell'I.G.M - (\"Istituto Geografico Militare di Firenze\"), nelle quali il confine tra i due Stati passa esattamente sulla cima. Un trattato bilaterale concluso nel 1861, tuttora legalmente valido, indica inequivocabilmente la cima come frontaliera, cio\u00e8 divisa a met\u00e0 tra i due Stati. Tale trattato fu sospeso durante tutta la durata della seconda guerra mondiale. Il 10 febbraio 1947, con il Trattato di Parigi, le autorit\u00e0 francesi decisero di mettere fine alla sospensione. La Convenzione di delimitazione, dopo diversi cambiamenti, fu allora rimessa in vigore. Sul vecchio tracciato stabilito nel 1861 le autorit\u00e0 transalpine pretesero quattro rettificazioni.\nLa pi\u00f9 importante di queste riguardava la valle del Roia, Briga Marittima, Tenda, e tre minori: una sul versante italiano del Colle del Monginevro, un'altra sul Colle del Moncenisio, e poi sul Piccolo San Bernardo. Sulla vetta del monte Bianco la frontiera non sub\u00ec nessun cambiamento. \nNella seconda met\u00e0 del XIX secolo, su dei rilievi effettuati da un cartografo dell'esercito francese, il capitano J. J. Mieulet, venne pubblicata in Francia una carta topografica, che arbitrariamente inglobava la vetta in territorio francese, facendo fare al confine di stato una deviazione dalla linea spartiacque, e dando in questo modo origine alle differenze con le carte pubblicate in Italia nello stesso periodo, differenze che la cartografia ufficiale italiana sin dall'inizio mai riconobbe. Secondo gli autori di un libro apparso anni fa nelle librerie italiane e francesi, la carta topografica del 1865 \u00e8 un clamoroso falso storico senza alcun valore giuridico, in contrasto con gli accordi sottoscritti tra i due Stati sin dal 1860 e ribaditi nel 1947.\nNel 2002 i due enti cartografici menzionati, i rispettivi Club Alpini, le regioni frontaliere e gli Stati interessati hanno pubblicato una carta topografica condivisa. Questa nuova carta, parte del progetto Alpi senza frontiere, fa un passo avanti rispetto alle vecchie carte, ma manca ancora di chiarezza sulle vette contese e le crocette che segnano i confini appaiono volutamente distanziate, anche se le differenze con la carta \"I.G.N. top 25\" del 1998 sono evidenti. Nel settembre 2013 alcune guide francesi sbarrarono il passaggio alla vetta con un cancello che alcuni giorni dopo fu rimosso dagli italiani. \nDal 2017 Google Earth utilizza le cartografie dell'I.G.M. e della NATO. Quest'ultima riprende i dati da quelli italiani dell'I.G.M., basati sui passati trattati ufficiali in vigore ed \u00e8 essenziale a livello militare internazionale in caso di un'eventuale disputa. Il territorio che va dal rifugio Torino sino alla vetta pi\u00f9 alta del massiccio del monte Bianco \u00e8 sotto il controllo delle autorit\u00e0 italiane. Con gli attuali sconvolgimenti climatici, la Protezione civile italiana ha evidenziato la necessit\u00e0 di un chiarimento tra le due amministrazioni in modo da evitare fraintendimenti sulle competenze riguardanti la sorveglianza del ghiacciaio sulla displuviale le cui acque, in caso di scioglimento, coinvolgerebbero totalmente il territorio italiano.\nLe scuole militari.\nAlla fine del secolo XIX nelle nazioni dell'arco alpino vennero creati reparti speciali addestrati per la guerra in montagna. L'alpinismo entr\u00f2 cos\u00ec a far parte della preparazione militare, insieme all'uso degli sci. Il 9 gennaio 1934 ad Aosta venne costituita la Scuola Militare di Alpinismo, con distaccamenti a La Thuile e Courmayeur. Il primo comandante della scuola fu il tenente colonnello Luigi Masini. La Francia gi\u00e0 si era dotata nel 1932 del \"l'\u00e8cole de Haute Montagne\" (E.H.M) con sede a Chamonix. Il grandioso scenario del gruppo del Bianco fu teatro allora delle spettacolari esercitazioni delle scuole militari dei due paesi, con manovre in alta quota di reparti specializzati. Alla scuola di Aosta, diventata l'Universit\u00e0 dell'alpinismo, affluirono dalle valli alpine italiane i nomi migliori dell'alpinismo e dello sci nazionale. In breve furono organizzate e portate a termine imprese che all'epoca destarono grande ammirazione.\nIl 22 giugno 1935 oltre 200 allievi \"alpieri\" della Scuola prestarono solenne giuramento di fedelt\u00e0 alla Patria e al Re sulla cima del Bianco scalandolo per vie diverse, alcune delle quali tra le pi\u00f9 impegnative. L'anno seguente 600 uomini completamente armati attraversarono la catena delle Grandes Murailles, da Valpelline a Valtournanche. Nel 1937 una imponente esercitazione in alta quota impegn\u00f2 l'intero battaglione Duca degli Abruzzi (500 uomini) che occup\u00f2 tutti i valichi di confine con la Francia per risalire, per vie diverse, sulla vetta del \"Tetto delle Alpi\". Nel 1938 fu il turno delle truppe specializzate francesi che si ritrovarono sul Bianco il 14 luglio.\nLa Scuola Militare di Alpinismo di Aosta divenne in pochi anni famosa e conosciuta a livello internazionale. Successivamente, relativamente proprio al Monte Bianco, venne istituito il Reparto Autonomo Monte Bianco, costituito dagli elementi migliori degli alpini. Il compito del reparto (corrispondente come organico a una compagnia) era di presidiare la zona del Bianco dal Colle della Seigne al Col Ferret. Per meglio organizzarlo, fu diviso in tre schieramenti comandati da nomi celebri dell'alpinismo italiano come Giusto Gervasutti (\"il Miage\"), Renato Chabod (\"il Gigante\") ed Emanuele Andreis (\"il Ferret\"). La scuola partecip\u00f2 fin dagli esordi a eventi agonistici nell'ambito degli sport invernali e vinse nel 1936 a Garmisch la gara olimpica di pattuglia militare. Nel triennio 1935-1937 vinse inoltre il Trofeo Mezzalama di sci alpinismo.\nLe battaglie del Monte Bianco.\nNel corso della seconda guerra mondiale il monte Bianco divenne il campo di battaglia d'Europa pi\u00f9 alto in quota. Prima il rifugio Torino (), poi il col du Midi () furono teatro di sanguinosi scontri tra soldati tedeschi e partigiani francesi e italiani. Ancora prima, nel 1940, Benito Mussolini, fino ad allora non belligerante, persuaso che il conflitto stava terminando, dichiar\u00f2 guerra alla Francia. Il 10 giugno 1940 il 5\u00ba Reggimento alpini e il Battaglione Duca degli Abruzzi sferrarono l'attacco partendo dalle pendici del Bianco, in Val Veny, verso il col della Seigne, incontrando oltrefrontiera una forte resistenza nelle fortificazioni francesi a S\u00e9longes in Val de Glaciers.\nLe ostilit\u00e0 sul fronte occidentale durarono poco tempo e 14 giorni dopo, con l'armistizio del 24 giugno 1940, le operazioni si fermarono impedendo ulteriori avanzate italiane. Quattro anni pi\u00f9 tardi, dopo lo sbarco alleato in Normandia e quello in Provenza nell'agosto del 1944, i tedeschi (Wehrmacht) iniziarono il ripiegamento verso la Germania risalendo la valle del Rodano inseguiti dagli americani della 7\u00aa Armata del generale Alexander Patch e dai francesi del generale Jean de Lattre de Tassigny. Alla Resistenza francese gli americani assicuravano rifornimenti di viveri e armi. Dal cielo piovevano in Savoia contenitori pieni di fucili, mitra, pistole, bombe, bazooka, granate, munizioni di ogni tipo. Il 13 agosto il comando delle forze libere francesi chiese il sostegno della Resistenza valdostana per la liberazione della Savoia.\nDopo violenti combattimenti il presidio di Chamonix si arrese il 17 agosto. Due mesi dopo, in ottobre, a difesa del Massiccio fu creato in Francia il \"battaglione Mont Blanc\", formato da tre compagnie nelle quali confluirono le formazioni di partigiani dell'alta Valle dell'Arve, guide di Chamonix, maestri di sci e guide del C.A.F. (\"Club Alpin Fran\u00e7ais\"). Il loro compito era quello di occupare e presidiare i rifugi di alta quota. Al rifugio Simond, al col du Midi, fu inviata una sezione di S.E.S (\"Section d'Eclaireurs-Skieurs\"), ossia una sezione di esploratori con sci del corpo dei Cacciatori alpini francesi al comando del tenente Jacques Rachel.\nLa battaglia al rifugio Torino.\nApprofittando della mancata presenza tedesca sul Massiccio, gli esploratori alpini occuparono il rifugio Torino, sul colle del Gigante nel versante italiano. Da quella posizione potevano vedere quanto avveniva nel fondovalle, controllando i movimenti del fronte opposto che in quel periodo si era stabilizzato sul Piccolo San Bernardo. I tedeschi, che si erano accorti della loro presenza, pianificarono un attacco per neutralizzarli. Il 2 ottobre 1944 una pattuglia formata da un ufficiale e otto \"Gebirgsj\u00e4ger\" (cacciatori alpini tedeschi) sal\u00ec nella notte sul colle del Gigante aspettando il momento propizio per attaccare.\nFinita una bufera di neve che nel frattempo imperversava, verso le 10:30 sferrarono a sorpresa un violento attacco contro gli occupanti del rifugio che si difesero strenuamente prima di arrendersi. Nella battaglia persero la vita tre partigiani francesi e uno italiano, gli altri vennero fatti prigionieri e portati a valle. Il rifugio venne poi danneggiato per renderlo inutilizzabile dalla Resistenza. Venticinque giorni dopo la battaglia, il 27 ottobre, Sandro Pertini, futuro presidente della Repubblica, ritornando in Italia dopo l'esilio, pass\u00f2 la notte proprio nel rifugio Torino semidistrutto in quell'azione. Il giorno successivo i partigiani valdostani lo accompagnarono verso zone non controllate dai tedeschi.\nLa battaglia al Col du Midi.\nNonostante l'inverno 1944-1945 fosse stato molto rigido e con un susseguirsi ininterrotto di bufere di neve sul Bianco, gli esploratori francesi si inoltravano spesso sul confine italiano per controllare i movimenti nemici e prevenire eventuali attacchi. I tedeschi consci di questa continua sorveglianza decisero di occupare la displuviale fino al rifugio Simond sul col du Midi e neutralizzare la teleferica. Dal comando tedesco fu cos\u00ec pianificata l'operazione \"Himmelfahrt\" (\"ascensione al cielo\"), sotto il comando dell'\"Oberleutenant\" Hengster, esperto alpinista, che poteva contare su 176 uomini tra ufficiali e soldati delle truppe scelte per combattimenti in alta quota. I loro movimenti e le loro esercitazioni nelle settimane precedenti l'attacco furono seguite attentamente dalla Resistenza valdostana e segnalate tempestivamente sia agli Alleati, sia via radio in patois valdostano alla Resistenza francese. Il 16 febbraio 1945 i tedeschi salirono al rifugio Torino ma il giorno stesso furono individuati dagli esploratori francesi. Il giorno dopo part\u00ec l'attacco.\nI tedeschi scesero attraverso la Vall\u00e9e Blanche diretti al rifugio Simond. Il loro piano prevedeva un attacco centrale sostenuto dal grosso delle forze mentre due distaccamenti investivano il col du Rognon sulla destra e sulla sinistra le rocce del Tacul. Il tenente Rachel non volle farsi sorprendere e decise di andare incontro al nemico con il quale prese contatto gi\u00e0 nella notte. Dopo un violento scontro i francesi decisero di ritirarsi arrampicandosi sulla cresta del Rognon, ma la loro posizione si rivel\u00f2 ben presto indifendibile. Ripiegarono nuovamente attraversando la Vall\u00e9e Blanche sotto il tiro di una mitragliatrice tedesca. Raggiunsero le forze rimaste al col du Midi e si arroccarono rispondendo al fuoco tedesco. La radio dei tedeschi era fuori uso cosicch\u00e9 questi non ebbero modo di utilizzare l'artiglieria mentre la loro posizione diventava sempre pi\u00f9 critica. Decisero di ritirarsi mentre un aereo francese, comparso improvvisamente, buttava granate dall'alto. Ripiegarono e si disposero a difesa sul colle del Gigante. L'attacco a sorpresa al rifugio Simond era fallito. I tedeschi subirono la perdita di nove soldati mentre i francesi contarono una sola perdita.\nA quel punto i Transalpini rafforzarono il loro presidio sul Col du Midi facendo arrivare mitragliatrici e due batterie da montagna. Con tali obici, senza poterla visualizzare, tentarono di colpire la funivia sul mont Fr\u00e9ty, quella che collegava il colle con il fondovalle, ma inutilmente. Furono loro invece bersaglio degli obici tedeschi che dal monte Fr\u00e9ty tirarono salve sul rifugio Simond e sulla teleferica. Riuscirono a centrarli entrambi, spezzando un cavo di sostegno della funivia e distruggendo il rifugio. Questa volta fu una battaglia di artiglierie. I francesi ripresero a sparare il giorno dopo aiutati da un aereo ricognitore che per radio dava indicazioni sulla riuscita dei tiri. Un colpo centr\u00f2 il pilone di sostegno della teleferica mettendola fuori uso.\nIl caso Vincendon-Henry.\nIl caso Vincendon Henry fu una tragica vicenda alpinistica che coinvolse due giovani scalatori: Jean Vincendon, parigino di 24 anni, e Fran\u00e7ois Henry, 22 anni, di Bruxelles.\nI due partirono il 22 dicembre 1956 per passare il Capodanno sullo Sperone della Brenva, maestosa sommit\u00e0 rocciosa nel versante est del Monte Bianco. Durante il percorso di avvicinamento incontrano Walter Bonatti e Silvano Gheser che si avviavano verso l'ascensione invernale della Via della Poire. L'ascensione di entrambe le cordate inizi\u00f2 alle 4 del mattino di Natale, orario ideale per l'itinerario di Vincendon e Henry, ma gi\u00e0 troppo tardi per quello che avrebbero dovuto percorrere Bonatti e Gheser. Infatti, dopo qualche ora di sole le condizioni del ghiaccio peggiorarono e la cordata di Bonatti fu costretta a discendere sulla Brenva e a seguire la cordata di Vincendon.\nI quattro alpinisti vennero per\u00f2 colti da una violenta tempesta che li costrinse a un drammatico bivacco di 18 ore a quota 4.100\u00a0m. Bonatti e Gheser riuscirono a raggiungere il rifugio Gonella dove vennero salvati, il 30 dicembre, dalle guide alpine Gigi Panei, Sergio Viotto, Cesare Gex e Albino Pennard. Gheser, colpito da gravi congelamenti, avr\u00e0 alcune dita di entrambi i piedi e di una mano amputate. Vincendon e Henry, che optarono per raggiungere direttamente Chamonix, morirono dopo cinque giorni di freddo a di altezza nell'attesa che le squadre di soccorso, bloccate dal maltempo, li prelevassero (ancora vivi li raggiunger\u00e0 un elicottero che per\u00f2 cadr\u00e0 sul ghiacciaio). I corpi dei due giovani alpinisti furono recuperati solo nel marzo del 1957. La tragedia segner\u00e0 l'istituzione del PGHM, il gruppo militare di soccorso alpino francese (\"Peloton sp\u00e9cialis\u00e9 de haute montagne\").\nLa tragedia del Freney.\nNel mese di luglio del 1961 sul versante italiano del Bianco si consum\u00f2 una delle vicende pi\u00f9 drammatiche della storia dell'alpinismo. Il Pilone Centrale del Freney era una meta molto ambita dagli scalatori di tutto il mondo, una delle ultime non ancora conquistate. La sua parete di granito rosso era difficilissima da scalare e per molti addirittura ritenuta impossibile. Walter Bonatti e Pierre Mazeaud, gi\u00e0 entrambi leggende dell'alpinismo, si incontrarono domenica 9 luglio al Bivacco della Fourche diretti verso lo stesso obiettivo e decisero di unire le forze per tentare la scalata insieme.\nCon loro Andrea Oggioni, Roberto Gallieni, Pierre Kohlmann, Robert Guillaume e Antoine Vieille, tutti rocciatori conosciuti ed esperti. Il tempo era buono ed erano previste condizioni stabili. Dopo una giornata e mezza di avvicinamento, raggiunsero la Chandelle, ossia la cuspide sommitale del pilone, a 4.500\u00a0m di quota. Quando mancavano 120\u00a0m alla fine della scalata, la cordata fu investita da un'improvvisa bufera di neve che li blocc\u00f2 sulla parete. Erano le 2 del pomeriggio di marted\u00ec 11 luglio: il tempo era cambiato velocemente come spesso accade sul Monte Bianco. Fu impossibile continuare, bisognava ritirarsi per trovare riparo nel rifugio Gamba (attuale rifugio Monzino). Le guide alpine Gigi Panei e Alberto Tassotti furono i primi a mettersi alla ricerca delle due cordate Bonatti-Mazeaud e a comprendere la disperata situazione dei sette alpinisti, dopo averne scoperto le tracce al Bivacco della Fourche. A Courmayeur accorsero giornalisti e curiosi e tutta l'Italia segu\u00ec lo sviluppo della tragedia, raccontata ora per ora in diretta televisiva e radiofonica dai giornalisti Emilio Fede e Andrea Boscione. Panei, dopo aver letto sul libro blu del rifugio il messaggio di Bonatti (\"Meta il Pilastro Centrale di Freney\"), si precipit\u00f2 nella sede della Societ\u00e0 delle Guide Alpine di Courmayeur, evit\u00f2 Emilio Fede che avrebbe voluto intervistarlo, e and\u00f2 diretto verso il consigliere delle Guide Toni Gobbi per dargli la notizia. Partirono subito i soccorsi, coordinati da Ulisse Brunod per rintracciare gli alpinisti oramai bloccati da tre giorni.\nLa mattina del 15 luglio, stremato dal freddo e dalla fatica, perse la vita Antoine Vieille ai Rochers Gruber, dopo 5 bivacchi in parete. Robert Guillaume, nella serata dello stesso giorno, precipit\u00f2 in un crepaccio del ghiacciaio del Freney. Nella notte tra sabato e domenica 16 luglio fu Andrea Oggioni a perdere la vita sul colle dell'Innominata a soli tre quarti d'ora dal rifugio Gamba. I superstiti si avvicinavano lentamente alla salvezza, ma appena prima di giungere al rifugio Pierre Kohlmann croll\u00f2 nella neve privo di vita. Alle 3 del mattino di domenica, Walter Bonatti e Gallieni giunsero finalmente al rifugio Gamba dove trovarono gli uomini delle squadre di soccorso. Subito dopo raggiunsero Mazeaud rimasto indietro, salvandolo.\nI disastri aerei.\nSul versante italiano del Bianco, caratterizzato da aspre pareti ricadenti nel territorio comunale di Courmayeur, si sono verificati diversi incidenti aerei che hanno causato la perdita di molte vite umane. Nella loro discesa verso il fondovalle, i ghiacciai trasportano testimonianze di quelle tragedie restituendo parti di carlinghe, resti di motori e di eliche, spoglie umane e vestiario che insieme ad altri reperti aiutano a ricostruire quanto accaduto. Il 1\u00ba novembre del 1946 un bombardiere americano B17 Fortezza volante esplose sulla cresta sud-ovest dell'Aiguille des Glaciers in alta Val Veny. Era un quadrimotore di 23\u00a0m di lunghezza e 32\u00a0m di apertura alare, con numero di serie \"43-39338\" appartenente al \"61st Troop Carrier Group\" di stanza in Italia. Partiva da Napoli ed era diretto verso Londra con a bordo otto passeggeri, fra i quali figuravano tre ufficiali: due tenenti colonnelli e un maggiore. Le cause non sono mai state accertate ma molto probabilmente le cattive condizioni meteorologiche ebbero un ruolo determinante. I primi relitti insieme a resti umani furono scoperti nel 1970 nei pressi del rifugio Elisabetta, trasportati dal ghiacciaio dell'Estelette. Successivamente, sul versante francese, il Glacier des Glaciers restitu\u00ec altri resti di soldati americani membri dell'equipaggio.\nSempre sul versante est, appena sotto la cima dove si origina il Ghiacciaio del Monte Bianco, tra il Rocher de la Tournette e il Monte Bianco di Courmayeur, due aerei della compagnia Air India si schiantarono tragicamente a distanza di sedici anni uno dall'altro. Il 3 novembre 1950, il \"Malabar Princess\", un quadrimotore Lockheed Constellation L 749 operante sulla linea Bombay\u00a0\u2013 Londra, si apprestava ad affrontare la discesa verso Ginevra dove era prevista una sosta intermedia. L'aereo era pilotato dal comandante inglese Alain R. Saint che ben conosceva la rotta. L'ultimo contatto radio avvenne alle 10:43, quando la torre di controllo di Grenoble ricevette una comunicazione dal comandante che riferiva di trovarsi sulla verticale di Voiron a 4.700\u00a0m di quota. Da allora in poi si persero i contatti. Le pessime condizioni meteorologiche rallentarono le ricerche. Una violenta bufera di neve si protrasse per due giorni impedendo ai soccorsi di avvicinarsi al luogo del disastro.\nIl 5 novembre, con il miglioramento del tempo, un aereo svizzero avvist\u00f2 un'ala dell'aereo conficcata nei ghiacci del versante italiano. L'aereo si era schiantato a 4.677\u00a0m d'altitudine, appena sotto la cima del Monte Bianco nei pressi del Rocher de la Tournette, della \"Grande Bosse\" e della \"Petite Bosse\" (\"Bosses du Dromadaire\") a circa 1.000\u00a0m dalla capanna Vallot. La neve fresca di novembre complic\u00f2 l'arrivo dei soccorsi aumentando la possibilit\u00e0 di valanghe e dissimulando crepacci. Uno di questi fu fatale per Ren\u00e9 Payot, guida di Chamonix, che perse la vita a 100 metri dal luogo dove nel 1936, per tragica coincidenza del destino, scomparve il fratello travolto da una valanga. Non si salv\u00f2 nessuno dei 48 passeggeri (40 + 8 componenti dell'equipaggio) e le esatte cause non furono mai accertate. Nel 2008, una studentessa inglese, al seguito del glaciologo Tim Reyd che studiava il ghiacciaio del Miage in Val Veny, dopo essersi inoltrata per 2\u00a0km tra i crepacci, trov\u00f2 affiorante tra i ghiacci un contenitore blu nel cui interno erano conservate 75 lettere del 1950 tutte dirette in America. Erano parte del carico del \"Malabar Princess\" che trasportava, oltre ai passeggeri, bauli di corrispondenza.\nIl 15 settembre 1986 nel versante francese, sul ghiacciaio dei Bosson a 1.900\u00a0m di altitudine, riaffior\u00f2 tra i ghiacci uno dei motori, e un secondo fu rinvenuto il 22 settembre del 2008, a 2000\u00a0m sempre sullo stesso ghiacciaio. Il 24 gennaio 1966 la stessa sorte fu riservata al Boeing 707 \"Kangchenjunga\", in volo sulla tratta Bombay \u2013 New York con scali intermedi a Beirut, Ginevra e Londra. L'aereo, seguito dai radar di Milano mentre si apprestava a sorvolare il Monte Bianco, improvvisamente scomparve dagli schermi. Tramite elicotteri, i soccorritori raggiunsero rapidamente il luogo del disastro. Dei 117 passeggeri non si salv\u00f2 nessuno. Tra le vittime si trovava il fisico nucleare Homi Jehangir Bhabha, padre dell'atomica indiana. Nel suo cargo l'aereo trasportava 200 scimmie destinate a un laboratorio medico. Secondo le testimonianze dei soccorritori alcune sopravvissero allo schianto. Nell'estate del 1985 due alpinisti piemontesi nella loro ascesa al Monte Bianco si imbatterono nella coda del \"Kangchenjunga\" che sotto un velo luccicante di ghiaccio lasciava trasparire la \"silhouette\" di una danzatrice del ventre, simbolo della compagnia aerea. Si disse all'epoca della scomparsa dell'aereo che a bordo c'era un \"maraj\u00e0\" e si fantastic\u00f2 che la stiva del Boeing contenesse una grande quantit\u00e0 di gioielli e che l'estate successiva non pochi si cimentarono tra i ghiacci in una sorta di \"caccia al tesoro\". Entrambi gli aerei si schiantarono quasi sulla cima e i rottami vennero disseminati dappertutto anche oltre la frontiera in territorio francese. Nel lento scorrere verso valle i ghiacci restituiscono pezzi di carlinga e delle ali, tenendo sempre vivo il ricordo di quelle tragedie.\nAscensioni.\nPrima ascensione.\nDopo alcuni tentativi di ricognizione effettuati insieme alla guida valdostana Jean-Laurent Jordaney a partire dal 1784, la prima ascensione fu realizzata da Jacques Balmat (24 anni, cercatore di cristalli) e da Michel Gabriel Paccard, (29 anni, medico condotto), entrambi di Chamonix. Furono sollecitati all'impresa dallo scienziato Horace-B\u00e9n\u00e9dict De Saussure, il quale era solito osservarne la vetta dalla sua casa in Ginevra. Fu proprio De Saussure a promettere nel 1760 un premio di tre ghinee a chi lo avesse scalato. Passarono 26 anni prima che il suo sogno si avverasse. L'impresa era stata preceduta da alcune ricognizioni, in una delle quali Balmat si perse e fu costretto a passare la notte nella neve, eventualit\u00e0 allora considerata pericolosissima, tale da non lasciar speranze, per via delle temperature.\nL'ascesa fu seguita costantemente con il cannocchiale dal barone prussiano Adolf Von Gersdorff che da un poggio sopra il paese di Chamonix seguiva passo per passo gli spostamenti annotandoli su un diario. Secondo i resoconti, a un certo momento della salita Balmat avrebbe voluto tornare indietro perch\u00e9 fortemente preoccupato per la salute della figlia di pochi giorni. Paccard, che non ne era al corrente, lo convinse a proseguire. Raggiunsero la vetta l'8 agosto 1786 alle 18:23, passando fra i Rochers Rouges, e fu Paccard il primo a calpestare la neve sulla cima dopo quattordici ore e mezza dalla partenza. Vi restarono per 34 minuti, il tempo utile per effettuare dei rilevamenti sulla pressione atmosferica, con il barometro di Torricelli, confermando le teorie di Florin Perier (cognato di Blaise Pascal), di un secolo prima, sulla riduzione esponenziale della pressione al crescere dell'altitudine. Le misurazioni servirono anche per la prima approssimativa misurazione dell'altezza della vetta, che per\u00f2 fu notevolmente sovrastimata. Alle 18:57 ripartirono e dopo quattro ore raggiunsero la capanna dalla quale la mattina stessa erano partiti. Vi trascorsero la notte e rientrarono a Chamonix alle 8 del mattino dove Balmat apprese la notizia della morte della figlioletta il giorno prima, a conferma dei suoi brutti presentimenti.\nDopo aver pagato il premio promesso, anche De Saussure volle raggiungere la cima. Fu Balmat a organizzare la spedizione e a preparare due rifugi per i pernottamenti. Il 13 agosto 1787, accompagnato dal servitore personale e da 18 guide che trasportavano cibo, bevande, scale a pioli, un letto, una stufa e un laboratorio scientifico (igrometri, barometri, termometri), lo scienziato ginevrino coron\u00f2 il suo sogno. Anche il re di Sardegna, Vittorio Amedeo III di Savoia, fiero per l'impresa del suo suddito, riconobbe a Balmat un premio in denaro e il diritto di posporre al nome l'appellativo \u00abdetto Mont Blanc\u00bb. Paccard, a causa di gelosie e invidie, venne ben presto da tutti dimenticato. Fu lo scrittore ginevrino Marc Th\u00e9odore Bourrit a diffamarlo e screditarlo e a insistere nel voler attribuire al suo compagno tutto il merito dell'impresa, anche se lo stesso Balmat, in una dichiarazione giurata, pubblicata sulla Gazzetta di Losanna disse il contrario. La relazione che Paccard prepar\u00f2 per la stampa in sua difesa non fu mai pubblicata e tutto fu inutile contro la campagna di diffamazione. Per molto tempo, per il mondo scientifico, de Saussure sar\u00e0 il primo conquistatore del Monte Bianco con Balmat che faceva da guida. Solamente dopo il ritrovamento del diario del barone A. Von Gersdorff agli inizi del Novecento e poi di altri documenti ancora, il primato sar\u00e0 definitivamente riconosciuto a Paccard.\nPrima ascensione invernale.\nLa prima ascensione invernale assoluta fu compiuta il 31 gennaio 1876 da Miss Isabella Straton, Jean Charlet, Sylvain Couttet, per i \"Grand Mulets\" e la \"cresta delle Bosses\". La prima traversata invernale fu compiuta il 5 gennaio 1887 da Alessandro, Corradino, Erminio e Vittorio Sella, \u00c9mile Rey, Jean Joseph, Baptiste e Daniel Maquignaz, e due portatori. Salirono per la \"via dei Rocher de la Tournette\" e discesero dai \"Grand Mulets\" in giornata.\nPrima ascensione femminile.\nLa prima donna a raggiungere la cima fu Marie Paradis il 14 luglio 1808 accompagnata dal figlio G\u00e9d\u00e9on di 14 anni e da Jacques Balmat come guida. L'impresa le valse l'appellativo di \"Marie du Mont Blanc\". La seconda ascensione femminile \u00e8 invece stata fatta da Henriette d'Angeville il 4 settembre 1838, mentre la prima donna a fare la scalata durante il periodo invernale \u00e8 stata Isabella Straton il 31 gennaio 1876 insieme a Jean Charlet, Sylvain Couttet e Michel Balmat. A Marguette Bouvier, nel 1929, si deve la prima discesa con gli sci fatta da una donna.\nVie alpinistiche.\nIn questa sezione sono descritte le principali vie alpinistiche del Monte Bianco.\nVie normali.\nLe vie normali sono quattro:\nEconomia e infrastrutture.\nTurismo.\nCon 15 milioni di turisti all'anno, il Monte Bianco \u00e8 uno dei luoghi pi\u00f9 visitati delle Alpi. Sin dai secoli passati il richiamo generato dalle bellezze delle montagne e delle valli che lo circondano \u00e8 sempre stato notevole. A partire dal 1741, i racconti degli aristocratici inglesi William Windham e Richard Pococke sul loro viaggio sul mare di Ghiaccio si diffusero in tutta Europa destando grande curiosit\u00e0. In breve tempo, ricchi turisti, per la maggior parte inglesi, giunsero negli sperduti centri montani del Regno di Sardegna per ammirare i misteriosi ghiacciai e le vette delle montagne inviolate. Quei villaggi montani sono considerati uno dei luoghi in cui il turismo stesso \u00e8 nato. Dapprima il turismo invernale e poi in seguito anche quello estivo come diretta conseguenza dell'inattesa corsa alla conquista delle impervie e inviolate vette. L'inaugurazione del primo albergo a Chamonix nel 1770 diede inizio allo sviluppo dell'industria alberghiera. Seguirono gli alberghi di lusso e insieme a Courmayeur divennero luoghi di villeggiatura tra i pi\u00f9 ricercati, frequentati da nobili, scrittori, scienziati e dai primi alpinisti, prima ancora che il turismo stesso diventasse un fenomeno di massa.\nRifugi.\nI rifugi e bivacchi utilizzati per le ascensioni al Monte Bianco sono:\nGuide alpine.\nL'ambiente del Monte Bianco, per la sua vastit\u00e0 e per la sua importanza storica, essendo meta di esploratori e alpinisti dalla fine del Settecento, diede un grande impulso alla nascita del mestiere di guida alpina. Qui nacquero le prime societ\u00e0 di guide:\nLa Funivia dei Ghiacciai.\nA La Palud, nelle vicinanze di Courmayeur, ha inizio il percorso della funivia del Monte Bianco progettato e ideato dall'ingegnere Dino Lora Totino. In poco meno di un'ora si pu\u00f2 raggiungere Chamonix, in Francia, scavalcando completamente la catena delle Alpi. Concepita inizialmente per scopi prevalentemente militari, venne inaugurata nell'estate del 1947 e fino al 2015 era suddivisa in sei diversi tronconi: da La Palud si raggiunge il \"Pavillon di Monte Frety\" a quota 2.175\u00a0m; si prosegue per arrivare al rifugio Torino presso il Colle del Gigante a quota 3.330\u00a0m, (quasi 2.000 metri in undici minuti); si continua dal Colle del Gigante fino a Punta Helbronner a quota 3.462\u00a0m da dove si pu\u00f2 godere di una vista su tutto l'arco alpino: dalla cima del Monte Bianco al Dente del Gigante, ai celebri \"4.000\" d'Europa come il Cervino, il Monte Rosa, la Grivola, il Gran Paradiso. Continuando da Punta Helbronner si prosegue verso l'Aiguille du Midi, il punto pi\u00f9 alto a quota 3.842\u00a0m; dall'Aiguille du Midi \u00e8 possibile scendere al Plan de L'Aiguille, a 2.137\u00a0m, per arrivare infine a Chamonix. La funivia \u00e8 stata ultimata negli anni sessanta, e presenta alcune soluzioni tecniche uniche, come il pilone sospeso.\nDal 2011 sono stati effettuati lavori di ristrutturazione dell'intera tratta italiana con la costruzione di una nuova stazione di partenza e l'eliminazione di quella presso il Rifugio Torino, oltre alla sostituzione delle cabine con strutture pi\u00f9 moderne e sicure. I lavori sono stati avviati il 10 aprile 2012 e sono terminati il 29 maggio 2015. Il 30 maggio 2015 la funivia rinnovata ha riaperto al pubblico con la nuova denominazione di SkyWay Monte Bianco. Il secondo tratto della nuova funivia porta direttamente dal \"Pavillon di Monte Frety\" alla Punta Helbronner. In tal modo si evita la tappa intermedia al rifugio Torino, per cui l'intera traversata \u00e8 adesso suddivisa in solo cinque tronconi, e non pi\u00f9 sei come in precedenza.\nLa protezione del Monte Bianco.\nL'afflusso di cos\u00ec tanti turisti, bench\u00e9 costituisca una ricchezza, \u00e8 di per s\u00e9 un pericolo per l'ambiente. Le comunit\u00e0 valdostane, savoiarde e vallesi, con l'aiuto delle regioni e degli Stati interessati, con un approccio transfrontaliero alle problematiche relative alla protezione e valorizzazione del territorio hanno trovato un accordo per dar vita al progetto \"Spazio Monte Bianco\". Questa iniziativa di cooperazione coinvolge 35 comuni tra Savoia, Alta Savoia, Valle d'Aosta e Vallese ed \u00e8 coordinato della \"Conferenza Transfrontaliera Monte Bianco\". Sotto la presidenza di uno dei ministri dell'ambiente, la Conferenza riunisce per ciascuna nazione 5 rappresentanti dello Stato e delle collettivit\u00e0 territoriali. Complessivamente lo \"Spazio Monte Bianco\" occupa una superficie di circa 2.800\u00a0km\u00b2 e comprende 35 comuni: 15 in Savoia e Alta Savoia, 5 in Valle d'Aosta e 15 nel Vallese. In totale l'intera area conta circa 100.000 abitanti. Recentemente il sito del Massiccio del Monte Bianco \u00e8 stato candidato presso l'UNESCO per essere classificato come Patrimonio dell'umanit\u00e0.\nIl traforo del Monte Bianco.\nIl traforo del Monte Bianco \u00e8 un tunnel autostradale che collega Courmayeur in Valle d'Aosta (Italia) a Chamonix-Mont-Blanc in Alta Savoia (Francia). \u00c8 stato costruito congiuntamente tra Italia e Francia. I lavori di costruzione ebbero inizio nel 1957 e terminarono nel 1965, anno dell'apertura. \u00c8 composto da una galleria unica a doppio senso di circolazione e costituisce una delle maggiori vie di trasporto transalpino. La sua lunghezza \u00e8 di 11,6\u00a0km e la parte pi\u00f9 lunga rimane in territorio francese: 7.640\u00a0m, con 3.960\u00a0m in Italia. L'altitudine \u00e8 di 1.381\u00a0m sul versante italiano, ai piedi del ghiacciaio della Brenva, mentre raggiunge a met\u00e0 galleria i 1.395\u00a0m, per scendere poi ai 1.271\u00a0m sul versante francese, ai piedi del ghiacciaio dei Bossons. Il piano stradale del tunnel non \u00e8 orizzontale, ma di forma concava per facilitare il deflusso dell'acqua.\nRispetto alla frontiera, il traforo passa esattamente sotto la verticale (\"l'aplomb\") de l'Aiguille du Midi, dove lo spessore di copertura granitica raggiunge i 2.480\u00a0m, misura record per le gallerie autostradali e ferroviarie. La sua altezza \u00e8 di 4,35\u00a0m e la sua larghezza di 8\u00a0m (2x3,5\u00a0m per le corsie, e 2x0,5\u00a0m di passaggio laterale). Il raddoppio del tunnel, gi\u00e0 progettato, non \u00e8 mai stato realizzato per l'opposizione degli abitanti delle valli interessate, preoccupati per un eccessivo aumento della circolazione dei camion e del conseguente inquinamento. Il traforo \u00e8 stato inaugurato il 19 luglio 1965 e la sua gestione, su base paritetica, \u00e8 divisa tra due societ\u00e0 concessionarie: l'italiana S.I.T.M.B (Societ\u00e0 italiana per il Traforo del Monte Bianco), creata il 1\u00ba settembre 1957 e la francese A.T.M.B (Autoroutes et tunnels du Mont-Blanc), creata il 30 aprile 1958. \u00c8 rimasto per lungo tempo il traforo autostradale pi\u00f9 lungo al mondo. Dal 1965 al 2004 vi hanno transitato 45 milioni di veicoli con una media di 3.083 veicoli al giorno.\nI laboratori del Monte Bianco.\nUn altro aspetto meno conosciuto del Monte Bianco \u00e8 quello di studio e di ricerca. All'interno della montagna infatti si trovano dei laboratori molto importanti gestiti dall'Istituto di Fisica dello Spazio Interplanetario del CNR (Centro Nazionale Ricerche) di Torino, che lavora in collaborazione con l'INFN (Istituto Nazionale di Fisica Nucleare) di Frascati (Roma) e l'Universit\u00e0 di Milano. In questi laboratori si conducono ricerche sui raggi cosmici e sono serviti da prototipo per altri due famosi laboratori: quello sotto il Gran Sasso, negli Appennini centrali, costruito successivamente, e il laboratorio gestito dal CERN di Ginevra che studia le particelle elementari.\nIn passato si cerc\u00f2 di costruirne anche sulla cima. Nel 1891, lo scienziato francese Pierre Janssen, si adoper\u00f2 per costruire un centro di osservazione sulla vetta, nella speranza di effettuare in modo ottimale misure e ricerche sullo spettro solare. La mancanza di fondamenta solide e i movimenti continui del ghiaccio sulla calotta sommitale, indussero nel 1906 gli scienziati ad abbandonarlo, essendo divenuto pericolante. Nel 1890, sul versante francese, a quota 4.365\u00a0m, il botanico e meteorologo Joseph Vallot costru\u00ec uno \"chalet\" laboratorio a vocazione pluridisciplinare, tra le quali l'astronomia: l'Osservatorio Vallot.\nCuriosit\u00e0.\nNell'estate del 2020 durante il progetto: \"FivePeaks\", Andrea Lanfri e Massimo Coda, due alpinisti disabili italiani, che si definiscono ironicamente \"due uomini e una gamba\" e contano ben tre protesi in due, hanno conquistato la vetta del Monte Bianco in totale autonomia, salendo dalla via ratti (normale italiana). Sono i primi due atleti disabili a tentare e riuscire nell'impresa.\nNella cultura di massa.\nCon la nascita dell'alpinismo nacque il genere letterario di montagna. Il clamore destato dalla conquista del Bianco attir\u00f2 nelle sue valli agli inizi dell'Ottocento poeti, scrittori e pittori. Dall'Inghilterra e dal nord Europa gli aristocratici in viaggio per il Grand Tour visitarono le montagne alpine, mentre grandi alpinisti come Albert Frederick Mummery, William Auguste Coolidge e Edward Whymper scalarono vette su vette scrivendo poi libri nei quali raccontavano le loro imprese. I romantici inglesi si innamorarono delle Alpi. Samuel Taylor Coleridge scrisse un inno al Monte Bianco e Percy Bysshe Shelley, dopo aver ammirato la montagna affermava: \u00ab\"Non sapevo, non avevo mai immaginato prima cosa fossero le montagne\"\u00bb e scrisse \"Mont Blanc\", una delle sue poesie pi\u00f9 famose."}
{"id": "19909", "revid": "125611691", "url": "https://it.wikipedia.org/wiki?curid=19909", "title": "K2", "text": "Il K2 (pron. ), abbreviazione di Karakorum 2, conosciuto anche come Monte Godwin-Austen, ChogoRi (lingua balti) o Dapsang, \u00e8 con i suoi metri di altitudine s.l.m. la seconda vetta pi\u00f9 alta della Terra dopo l'Everest, situato nella subcatena del Karakorum, al confine tra la parte del Kashmir controllata dal Pakistan e la Provincia Autonoma Tagica di Tashkurgan di Xinjiang, Cina.\nDescrizione.\nIl nome.\nIl nome K2 sta per Karakoram 2, cio\u00e8 \"seconda cima del Karakoram\", e fu assegnato alla montagna dal colonnello Thomas George Montgomerie, membro del gruppo guidato dal geografo inglese Henry Haversham Godwin-Austen, che effettu\u00f2 i primi rilevamenti nel 1856.\nIl \"2\" nacque in effetti da un errore di misurazione dell'altezza della cima: come \"K1\" venne inizialmente indicato il Masherbrum, che invece \u00e8 considerevolmente pi\u00f9 basso, ma per pura coincidenza il numero \"2\" corrispondeva alla posizione della montagna nella lista delle cime pi\u00f9 alte del mondo, e questo ne ha giustificato il suo mantenimento anche in seguito.\nSecondo quanto riferito da Hubert Adams Carter, il nome \"ChogoRi\" sarebbe una creazione occidentale, nata dall'unione delle parole Balt\u00ec \"chhogo\" (grande) e \"ri\" (montagna), e non sarebbe utilizzato dalla popolazione locale, per la quale il nome della montagna sarebbe semplicemente \"K2\", pronunciato \"Ke-tu\". Il termine \"Ketu\" sta addirittura assumendo per i Balt\u00ec il significato di \"picco elevato\", o \"grande montagna\".\nConformazione.\nLa montagna \u00e8 posta nel Karakorum, al confine tra Cina e Pakistan, non lontano dagli altri ottomila della sub-catena (Massiccio del Gasherbrum) e altri settemila. Si presenta di forma piramidale fino alla base, pi\u00f9 accentuata rispetto all'Everest, con quattro pareti, due sul versante nord cinese e due sul versante sud pachistano. Sul versante sud-est \u00e8 presente lo Sperone degli Abruzzi. Dalle sue pendici nascono lingue glaciali che confluiscono nel ghiacciaio Baltoro.\nAltezza: Everest e K2.\nNel 1987, lo studioso italiano Ardito Desio, sollecitato dalla curiosa notizia apparsa l'anno prima che uno statunitense, George Wallenstein, aveva rimisurato l'elevazione del K2 con la nuova tecnologia satellitare che stava sviluppandosi in quegli anni, e che le elaborazioni dell'Universit\u00e0 di Washington fornivano una quota presumibilmente compresa tra 29.064\u00a0ft / 8.859 m e 29.228\u00a0ft / 8.909 m, superiore addirittura a quella dell'Everest, organizza in breve tempo una spedizione in Asia per verificare la quota di entrambe le montagne (una nel Karakorum, l'altra in Himalaya). Utilizzando in questo caso la nuova tecnologia satellitare per le quote dei campi base, e la tecnologia ottico-elettronica tradizionale per i rilevamenti delle cime, confermava che l'Everest conservava il suo primato. Restava per\u00f2 la necessit\u00e0 di verificare con tecniche moderne le quote effettive delle due montagne.\nAlpinismo.\n\"ChogoRi\" significa \"Grande montagna\", ma per la sua difficolt\u00e0 alpinistica e per l'alta mortalit\u00e0 (il rapporto fra vittime totali e alpinisti che hanno raggiunto la vetta \u00e8 di 1 a 4) \u00e8 conosciuto anche come la \"Montagna Selvaggia\". Fra gli ottomila ha il terzo pi\u00f9 alto tasso di mortalit\u00e0 di scalata dopo l'Annapurna e il Nanga Parbat; Reinhold Messner indica che si tratta dell'ottomila pi\u00f9 difficile da scalare e la sua opinione \u00e8 condivisa anche da altre fonti; tutto ci\u00f2 deriva dalla somma di diversi fattori\nquali l'estrema ripidezza di tutti i suoi versanti, la presenza costante di tratti di arrampicata e passaggi alpinistici molto impegnativi e pericolosi, e l'assenza quasi totale di posti adatti ad un campo. Inoltre il K2 detiene un altro primato che testimonia ancora una volta la sua difficolt\u00e0; infatti, \u00e8 stato, nel gennaio 2021, l'ultimo 8000 ad essere stato scalato in inverno: a titolo di paragone, 41 anni dopo l'Everest e 5 dopo il Nanga Parbat in quella stagione.\nLa cima fu raggiunta per la prima volta da Achille Compagnoni e Lino Lacedelli il 31 luglio 1954, all'interno della spedizione italiana guidata da Ardito Desio. Per questo \u00e8 conosciuta anche come \"La montagna degli italiani\".\nDifficolt\u00e0.\nL'ascensione del K2 \u00e8 di gran lunga pi\u00f9 difficoltosa di quella dell'Everest, i cui pendii sono molto meno ripidi e affrontabili anche da alpinisti non perfettamente esperti e addestrati, purch\u00e9 equipaggiati con abbigliamento adatto alle bassissime temperature e con respiratori a ossigeno per superare l'elevata rarefazione dell'aria in quota.\nOltre alla forte pendenza il K2 presenta continui passaggi alpinistici difficili, anche ad altissima quota, mentre per quanto riguarda l'Everest una volta superate le \"Khumbu Icefalls\" ed essere giunti al campo uno, la via normale presentava fino al 2015 un'unica difficolt\u00e0 alpinistica di un certo livello, l'Hillary Step.\nIl K2 \u00e8 inoltre situato in luoghi remoti: il campo base \u00e8 infatti a di distanza a piedi dalla pi\u00f9 vicina localit\u00e0 raggiunta da veicoli, Askole, 60 dei quali sono da percorrere sul ghiacciaio Baltoro. Per una spedizione in stile himalayano \u00e8 gi\u00e0 un'enorme difficolt\u00e0 arrivare a trasportare e montare il campo base, tanto che numerose sciagure si contano gi\u00e0 durante questa fase.\nLa latitudine del K2 \u00e8 di 8\u00b0 pi\u00f9 a nord dell'Everest, il che, se da una parte affievolisce l'impeto del monsone, dall'altro rende il clima pi\u00f9 rigido e pi\u00f9 difficilmente prevedibile: la montagna \u00e8 infatti spesso soggetta a bufere violentissime della durata di diversi giorni, che in certi anni hanno impedito di raggiungere la vetta per l'intera stagione.\nLa difficolt\u00e0 del K2 \u00e8 testimoniata dall'elevata percentuale di insuccessi sul numero totale di tentativi, incluse numerose tragedie. La seconda ascensione \u00e8 avvenuta ben 23 anni dopo la prima, cio\u00e8 nel 1977. Fino al 2007, solamente 278 persone (di cui 35 italiane) hanno raggiunto la vetta, contro le oltre che hanno raggiunto quella dell'Everest. Ben 66 persone vi hanno perso la vita (spesso nella fase di discesa), delle quali 16 nel 1986.\nPercorsi e accessi.\nLe diverse vie di ascensione al K2 sono accomunate dalla pendenza notevole, dalla forte esposizione e dalla presenza di numerosi passaggi alpinistici difficili.\nSul versante pakistano, il pi\u00f9 conosciuto e frequentato, vi sono le seguenti vie:\nSul versante cinese, molto meno esplorato e frequentato, anche perch\u00e9 le autorit\u00e0 cinesi impediscono l'utilizzo di portatori locali quali gli sherpa nepalesi, esistono solo 2 percorsi esplorati:\nAvvicinamento.\nL'avvicinamento dal versante pakistano comporta diverse tappe e richiede, a volte, oltre due settimane di percorrenza.\nIl trekking di avvicinamento parte normalmente da Rawalpindi o da Islamabad, da dove ci si trasferisce in aereo a Skardu, nel nord del Pakistan. Poi ci si reca, normalmente con mezzi fuoristrada, al villaggio di Askole, da dove si prosegue a piedi. Durante la marcia di avvicinamento si incontrano diversi paeselli e campi attrezzati, tra cui: Korophone, Jhula, Bardumal, Paiju, Khuburse, Urdukas e Goro. Il K2, per\u00f2, non si mostra fino a che non si giunge al Circo Concordia, punto d'unione dei ghiacciai Baltoro, Abruzzi e Godwin-Austen (), da dove appare all'improvviso come un enorme cono che si staglia nel cielo e sovrasta le vette circostanti. Da qui, un'ultima tappa di circa 4 ore porta al campo base, a circa metri di quota.\nSperone Abruzzi.\n\u00c8 la via usata pi\u00f9 di ogni altra, e deve il suo nome a Luigi Amedeo di Savoia-Aosta, Duca degli Abruzzi, che la apr\u00ec nel 1909. Segue la cresta sud-est e comincia a metri, luogo dove si pu\u00f2 installare un campo base avanzato sopra al ghiacciaio Godwin-Austen. Dopo una serie di difficolt\u00e0 iniziali, si presentano le due famose e difficili arrampicate del \"Camino\" (House Chimney) e della \"Piramide Nera\". Sopra la \"Piramide Nera\" pendii ripidi e pericolosamente esposti conducono alla evidente \"Spalla\". L'ultimo grande ostacolo per la vetta \u00e8 quindi il \"Collo di Bottiglia\", pericolosamente vicino a un muro di seracchi nella parte sommitale est.\nStoria delle ascensioni.\nTentativi iniziali.\nDal 1902 si sono succeduti cinque tentativi di scalata del K2. Il primo, nel 1902, fu compiuto da una spedizione guidata da Aleister Crowley e Oscar Eckenstein, che raggiunse una quota di circa ma fu costretta a ritirarsi per il maltempo. Nel 1909 la spedizione italiana guidata da Luigi Amedeo di Savoia, duca degli Abruzzi, e accompagnata dal fotografo Vittorio Sella, apr\u00ec la via di salita lungo lo sperone est della montagna, nota ancor oggi come Sperone degli Abruzzi.\nNegli anni trenta vi furono due spedizioni statunitensi. La spedizione del 1938 raggiunse la quota di , ma fu costretta a ritirarsi per la mancanza di fiammiferi per accendere le stufe. La spedizione del 1939, organizzata da Fritz Wiessner, raggiunse la quota di e si concluse con la morte del milionario Dudley Wolfe, prima vittima accertata del K2, bloccato da una tempesta a . I suoi resti, portati a valle da una valanga, furono ritrovati solo nel 2002.\nUn'ulteriore spedizione statunitense ebbe luogo nel 1953, ma anche questa si concluse in tragedia. La squadra stava cercando di far scendere a valle il compagno Art Gilkey, colpito da tromboflebite e da un probabile edema polmonare; mentre i compagni stavano cercando un posto dove fare una sosta, Gilkey, bloccato su una barella, fu spazzato via da una valanga.\nLa prima scalata del 1954.\nIl 31 luglio 1954 una spedizione italiana guidata dal geologo Ardito Desio raggiunse la vetta. La notizia giunse in Italia a mezzogiorno del 3 agosto e fu accolta con grande entusiasmo e come simbolo della rinascita del Paese nel dopoguerra: da quel momento il K2 divenne per tutti \"La montagna degli italiani\". La vetta fu effettivamente raggiunta dalla coppia di alpinisti Achille Compagnoni e Lino Lacedelli; determinante fu tuttavia il contributo di Walter Bonatti e Amir Mahdi, e comunque l'impresa resta negli annali come un successo dell'intero gruppo.\nLa spedizione fu inizialmente segnata dalla tragedia della morte di Mario Puchoz, una guida di Courmayeur colpito da edema polmonare. Erich Abram (una guida altoatesina), Walter Bonatti (considerato tra il 1954 e il 1965 uno dei migliori alpinisti al mondo) e Ubaldo Rey (un'altra guida di Courmayeur) fecero il grosso del lavoro di messa in opera delle corde fisse sulla cosiddetta \"Piramide Nera\", la difficile zona rocciosa poco sotto i metri.\nIl 30 luglio, vigilia dell'attacco finale, si rischi\u00f2 un altro dramma: Bonatti e l'Hunza Mahdi, che portavano le bombole d'ossigeno al nono campo dove erano attesi da Compagnoni e Lacedelli, designati per conquistare la cima, non riuscirono a raggiungere la tenda del nono campo (da Compagnoni e Lacedelli posta circa pi\u00f9 in alto di quanto concordato la sera prima per facilitare, a loro dire, la salita in vetta del giorno dopo). Al sopraggiungere dell'oscurit\u00e0, Bonatti e Mahdi si trovarono cos\u00ec impossibilitati sia a salire che a scendere. Non ricevendo assistenza dalla ormai vicina tenda di Compagnoni e Lacedelli \u2013 che pure erano a portata di voce \u2013 i due dovettero bivaccare all'addiaccio in condizioni climatiche estreme, su un gradino di ghiaccio in mezzo a un ripido canalone che il vento notturno riempiva di neve, senza tenda e senza sacchi a pelo, e sopravvissero solo grazie alla eccezionale robustezza fisica. Mahdi riport\u00f2 gravi congelamenti che determinarono l'amputazione di tutte le dita dei piedi.\nL'episodio \u00e8 all'origine di una lunga serie di polemiche, calunnie, accuse, persino di fronte a tribunali, che coinvolsero i protagonisti della vicenda e si trascinarono per 54 anni, dando origine al cosiddetto \"Caso K2\". Gi\u00e0 prima della partenza, la spedizione aveva suscitato critiche per l'esclusione, voluta da Ardito Desio, di alpinisti del calibro di Riccardo Cassin, Cesare Maestri, Gigi Panei e Toni Gobbi.\nLa versione ufficiale dell'epoca.\nSecondo la relazione pubblicata all'epoca da Desio, la mattina successiva al trasporto delle bombole da parte di Bonatti e Mahdi, Compagnoni e Lacedelli sarebbero scesi a prendere le bombole (che garantivano una pressurizzazione pari a metri anche alla quota di circa metri) l\u00e0 dove Bonatti e Mahdi le avevano lasciate (a poca distanza dal nono campo), e con queste avrebbero fatto la salita finale. Secondo il loro racconto, tuttavia, l'ossigeno si sarebbe esaurito a quota , due ore prima della vetta, che quindi i due alpinisti avrebbero raggiunto senza ossigeno, portando comunque con s\u00e9 bombole e bastini di trasporto (del peso complessivo di per ogni alpinista) per lasciare in vetta un segno della loro conquista. Al ritorno entrambi sarebbero stati in condizioni psicofisiche difficili, e Compagnoni, che in un primo tempo asser\u00ec di aver ceduto in vetta i suoi guanti a Lacedelli, che li avrebbe persi nel vento mentre scattava le foto (la versione in seguito venne modificata), riport\u00f2 gravi congelamenti alle mani, per i quali fu necessaria l'amputazione di due dita.\nRevisione della versione ufficiale.\nLa versione secondo cui l'ossigeno sarebbe terminato prima di raggiungere la vetta (volta forse ad eroicizzare oltremisura l'impresa) \u00e8 stata poi ufficialmente smentita dal CAI a seguito delle risultanze della commissione dei tre saggi, che ha pubblicato la propria relazione nel 2008.\nSecondo la versione rivista, l'ossigeno sarebbe stato utilizzato fino alla cima. La prova \u00e8 costituita da due foto scattate in vetta dagli stessi alpinisti: in una si vede Compagnoni ancora con la maschera di ossigeno (che non avrebbe avuto senso indossare se non funzionante); nell'altra Lacedelli mostra tracce visibili di brina intorno alla bocca, come se si fosse appena tolto, appunto, il respiratore. Compagnoni e Lacedelli avrebbero quindi respirato l'ossigeno delle bombole per almeno 9 ore e 45 minuti, ci\u00f2 che fa pensare che le bombole avevano piena carica. I due avrebbero cominciato l'ascesa finale non prima delle 8.30 partendo dal luogo del bivacco forzato di Bonatti e Mahdi, e qui avrebbero recuperato le bombole lasciate in bella vista da Bonatti, del quale pertanto risulta completamente avvalorata la versione.\nIn realt\u00e0 le apparecchiature erano a circuito aperto (ovvero l'ossigeno delle bombole era utilizzato per arricchire il tenore totale di ossigeno dell'aria atmosferica inspirata) e quindi era possibile continuare a respirare pur con le maschere indossate anche nel caso in cui le bombole fossero esaurite. Alcuni componenti della spedizione in seguito confermarono il fatto che talvolta le maschere, pur non collegate alle bombole di ossigeno, venivano indossate al solo scopo di rendere l'aria inspirata meno fredda e secca. Appare inoltre contradditorio che sul volto di Compagnoni, fotografato in vetta dapprima con la maschera e successivamente senza, non appaiano tracce di brina.\nAscensioni successive.\nLa seconda ascensione del K2 fu effettuata solo 23 anni dopo, per la stessa via di salita della spedizione italiana. L'8 agosto 1977, una spedizione mista giapponese-pakistana riusc\u00ec a giungere in vetta per la via normale dello Sperone Abruzzi.\nLa terza ascensione, ad opera di una spedizione statunitense del 1978, fu la prima comprovata senza ossigeno. Louis Reichardt raggiunse la vetta il 6 settembre; partito dall'ultimo campo con le bombole di ossigeno, se ne liber\u00f2 durante il percorso a causa di un malfunzionamento, giungendo in vetta senza. Il giorno seguente il compagno John Roskelley raggiunse a sua volta la vetta, ma partendo senza bombole gi\u00e0 direttamente dall'ultimo campo.\nLa prima donna sulla vetta del K2 fu, il 23 giugno 1986, la polacca Wanda Rutkiewicz che precedette di mezz'ora la francese Liliane Barrard quest'ultima mor\u00ec durante la discesa. Entrambe erano salite senza ossigeno.\nIl disastro del 1986.\nIl 1986 fu per il K2 un anno particolarmente duro: a fronte di 27 tentativi di salita vi furono infatti 13 morti, di cui 5 tra il 6 e il 10 agosto. Tra i morti di quell'anno si ricordano Renato Casarotto e l'alpinista britannica Julie Tullis, che con Kurt Diemberger formava un noto team di documentaristi d'alta quota, il \"film-team pi\u00f9 alto del mondo\".\nAnni 2000.\nSpedizione invernale 2002-2003.\nNel 2002, una spedizione polacca guidata da Krzysztof Wielicki e comprendente alpinisti di altre nazionalit\u00e0 tent\u00f2 di effettuare la prima ascensione invernale, accedendo dal versante cinese. La spedizione fu bersagliata dal maltempo, ma il 13 febbraio 2003 il polacco Piotr Morawski ed il kazako Denis Urubko riuscirono a stabilire il campo IV ad una quota di , la massima quota mai raggiunta sul K2 in inverno fino a quel momento. Il maltempo obblig\u00f2 gli alpinisti a ritirarsi il 15 febbraio; una nuova squadra torn\u00f2 al campo il 26 febbraio, ma lo trov\u00f2 distrutto dal vento. La spedizione dovette ritirarsi il 28 febbraio senza riuscire a raggiungere la vetta, ma stabilendo comunque il record della massima altezza raggiunta in inverno sul K2, che resistette fino al 2021.\nSpedizione italiana del 2004.\nNel luglio 2004 la nutrita \"Spedizione celebrativa K2 1954-2004\" (11 alpinisti guidati da Agostino Da Polenza, alla sua quinta esperienza da capospedizione sul K2) tent\u00f2, portandola a termine, la scalata del K2 per festeggiare i 50 anni dall'impresa di Compagnoni e Lacedelli. Il 26 luglio, a tre anni di distanza da che l'ultimo alpinista aveva raggiunto la vetta, Silvio Mondinelli e Karl Unterkircher, Walter Nones, Ugo Giacomelli, Michele Compagnoni salirono in vetta al K2 senza l'uso di ossigeno supplementare.\nIn quest'occasione ci furono delle vittime: 5 portatori ingaggiati dalle agenzie locali in altre valli e che non conoscevano il territorio annegarono travolti mentre, per evitare un'ora di percorso, azzardarono la traversata di un fiume in piena, seppur sconsigliati dai pi\u00f9 esperti portatori locali. L'afflusso di portatori da altre regioni montane era dovuto alla presenza in contemporanea di spedizioni commerciali \u2013 le prime sul K2 \u2013 e di altre 5 spedizioni tradizionali che avevano richiesto l'utilizzo di molta manodopera.\nIn quell'occasione furono continuate le ricerche di carattere geologico, geofisico e naturalistico che Ardito Desio aveva avviato nel 1929 e furono gettate le basi per la realizzazione del Parco del Karakorum Centrale, un'area di protezione ambientale della regione e di sviluppo socioeconomico per le popolazioni di quelle vallate. Furono avviati anche i corsi che portarono alla formazione del primo nucleo di soccorso alpino nel Karakorum.\nSpedizioni del 2007.\nIl 20 luglio 2007 la spedizione italiana \"K2 Mountain Freedom 2007\" raggiunse la vetta attraverso lo Sperone Abruzzi e senza l'ausilio dell'ossigeno con tre dei suoi alpinisti: Daniele Nardi, capospedizione, Mario Vielmo e Stefano Zavka. Michele Fait, il quarto uomo della spedizione, si ferm\u00f2 a qualche centinaio di metri dalla vetta. Vielmo e Zavka raggiunsero la cima della montagna molto tardi, attorno alle 18.30, circa 2 ore e mezzo dopo il loro compagno e dopo altri scalatori russi, coreani, canadesi e americani impegnati sul K2 negli stessi giorni.\nLe previsioni meteorologiche concordavano nel prevedere un peggioramento delle condizioni del tempo per la serata dello stesso giorno. Vielmo e Zavka, soli, cominciarono la discesa dalla vetta verso il campo 4 (a circa ) alle 19.00, ma le condizioni del tempo diventarono pessime: il vento fortissimo alz\u00f2 una fitta neve che, assieme alla notte e alla stanchezza accumulata durante la scalata del pomeriggio (durata pi\u00f9 di 14 ore), rese problematiche le operazioni di discesa. Stefano Zavka, che non aveva con s\u00e9 la radio e che durante la discesa aveva ceduto il passo a Vielmo, che lamentava un congelamento di mani e piedi, si perse nella tempesta e non fece pi\u00f9 ritorno al campo 4.\nAnche Mario Vielmo si perse nella notte, ma alla fine riusc\u00ec a raggiungere le tende dei compagni, con i quali comunicava via radio grazie alle luci frontali che questi avevano usato come segnalazione. Nel corso della discesa un componente della spedizione americana scivol\u00f2 e si ruppe una gamba; due componenti della spedizione coreana si persero nella tormenta. Sia l'americano che i coreani riuscirono comunque a ritornare al campo base. La spedizione, seguita anche dal giornalista Marco Mazzocchi con una troupe Rai, \u00e8 stata documentata nel programma TV \"\", andato in onda su Rai 2 nell'ottobre 2007.\nIl 2 ottobre 2007 i kazaki Denis Urubko e Serguey Samoilov raggiunsero la vetta per la via cinese sulla cresta nord, non ripetuta da 11 anni. Inizialmente avevano tentato di aprire una nuova via sulla nord ma avevano dovuto rinunciare per il maltempo e le cattive condizioni della parete.\nSpedizioni del 2008.\nA causa del maltempo, i tentativi di salita al K2 nel 2008 si concentrarono tutti ad inizio agosto. Il 1\u00ba agosto circa trenta alpinisti di diverse spedizioni partirono dal campo 4 per raggiungere la vetta. L'affollamento e i conseguenti ritardi, alcuni incidenti e il crollo di un seracco che travolse le corde fisse di appoggio generarono una situazione di estrema difficolt\u00e0, in seguito alla quale ben 11 alpinisti persero la vita compreso il ben noto scalatore pakistano Meherban Karim. Tra gli alpinisti superstiti, l'italiano Marco Confortola, che riport\u00f2 seri congelamenti e l'amputazione di tutte e 10 le dita dei piedi raggiungendo la cima il 1\u00ba agosto 2008.\nIn totale, nel 2008 sono stati 18 gli scalatori (16 uomini e 2 donne) che hanno raggiunto la vetta del K2, tutti il 1\u00ba agosto.\nSpedizioni del 2009.\nNel 2009 le spedizioni impegnate sul K2 furono almeno 6: una americana, una cinese, una giapponese, una kazaka, una commerciale organizzata dall'australiana Field Touring Alpine e una composta dallo svedese Fredrik Ericsson e dall'italiano Michele Fait, che aveva in programma la discesa della montagna dalla cima con gli sci lungo la via Cesen.\nIl 23 giugno 2009, durante le scalate preparatorie a quest'ultima impresa, Michele Fait, che aveva gi\u00e0 tentato la scalata del K2 nel 2007 rinunciandovi sul Collo di bottiglia, perse la vita scivolando lungo la discesa.\nNella stagione estiva 2009 nessun alpinista riusc\u00ec comunque a raggiungere la cima della montagna. Lo spagnolo Jorge Egocheaga, di cui era stata annunciata la conquista della vetta il 19 luglio, ha affermato di essere arrivato a soli 12 metri da essa, senza tuttavia mostrare prove delle sue affermazioni.\nI due assalti permessi dalle finestre di bel tempo (una il 26 luglio e una il 4 agosto) permisero ad alcuni scalatori di raggiungere solamente quota metri, poco al di l\u00e0 del Traverso. Tra le cause principali del fallimento, che ebbe tra i protagonisti anche l'alpinista austriaca Gerlinde Kaltenbrunner, alla caccia del suo tredicesimo ottomila, vi fu l'eccessiva neve nella zona alta della montagna.\nNel giorno del secondo tentativo di vetta, il 4 agosto, l'alpinista americano Dave Watson scese sciando lungo il Collo di bottiglia, primo uomo nella storia.\nPrima ascensione invernale.\nLa prima ascensione in periodo invernale \u00e8 del 16 gennaio 2021, per opera di un gruppo di 10 alpinisti, tutti nepalesi: Nirmal Purja, Mingma Gyalje Sherpa, Kili Pemba Sherpa, Dawa Tenjin Sherpa, Mingma David Sherpa, Mingma Tenzi Sherpa, Gelje Sherpa, Pem Chiiri Sherpa, Dawa Temba Sherpa e Sona Sherpa. Lo stesso giorno perde la vita l'alpinista spagnolo Sergi Mingote, scendendo dal campo 1 al campo base avanzato. Il 5 febbraio l'alpinista bulgaro Atanas Skatov perde la vita, precipitando durante una discesa verso campo 3. Lo stesso giorno risultano dispersi tre scalatori impegnati nell'attacco alla vetta: l'islandese John Snorri, il pakistano Ali Sadpara e il cileno Juan Pablo Mohr.\nIl K2 \u00e8 stato l'ultimo Ottomila ad essere stato scalato anche in inverno, a distanza di 41 anni dalla prima ascensione invernale di un Ottomila, l'Everest il 17 febbraio 1980.\nSpedizioni commerciali.\nSono solo tre le spedizioni commerciali, ossia gestite da operatori specializzati che organizzano l'ascesa di clienti paganti, che hanno calcato le vie del K2. La prima, organizzata dalla tedesca Amical Alpin, ha raggiunto la vetta con cinque dei suoi alpinisti nel 1994 attraverso lo Sperone Abruzzi. Tra gli alpinisti della spedizione, guidata da Ralf Dujmovitz, figurava anche Robert Hall, protagonista due anni dopo della tragedia sull'Everest del 1996. La seconda spedizione commerciale, organizzata dalla Field Touring Alpine nel 2006, non port\u00f2 nessuno dei clienti in vetta. In quell'occasione Gerard McDonnell fu colpito da un sasso mentre saliva da campo 1 a campo 2 e fu necessario trasportarlo in elicottero al pi\u00f9 vicino centro di soccorso. Gerard McDonnell morir\u00e0 poi sul K2 nei tragici eventi del 2008 dopo aver raggiunto la vetta. La terza spedizione \u00e8 stata organizzata nel 2009 sempre dalla Field Touring Alpine e anche in questo caso nessuno dei membri ha raggiunto la vetta. Uno di loro, Dave Watson, ha comunque eseguito la prima discesa con gli sci del Collo di bottiglia.\nDa alcuni anni le spedizioni commerciali hanno invaso anche il K2, portando al campo base decine di aspiranti salitori corredati di ossigeno e supportati da sherpa nepalesi.\nCelebrazione del 60\u00ba dalla prima ascensione.\nPer celebrare il 60\u00ba anniversario dalla prima scalata del K2, il Progetto \"EvK2\" del CNR ha organizzato un'ulteriore spedizione che ha coinvolto alpinisti pakistani e italiani. Iniziata il 26 luglio 2014, la nuova scalata ha visto 7 uomini raggiungere la vetta. Per l'occasione, Remhat Ullah Baig, uno dei migliori scalatori, ha portato con s\u00e9 un avanzato sistema GPS Leica che ha registrato i dati della montagna come mai prima d'ora. Negli anni sono infatti state effettuate molte le misurazioni, anche ad opera del Consiglio Nazionale delle Ricerche, un'abitudine gi\u00e0 messa in pratica da Ardito Desio, ma mai con strumenti cos\u00ec precisi come il nuovo dispositivo Leica. Questo misura infatti con precisione un'altezza di .\nStatistiche e dati tecnici.\nDalla prima salita di Compagnoni e Lacedelli, 285 uomini e 11 donne hanno raggiunto la cima della montagna. Di questi, 31 sono morti nella discesa, ovvero il 10,5%.\nParticolare \u00e8 il rapporto tra il K2 e le donne: tutte le prime 5 alpiniste che hanno raggiunto la vetta hanno perso la vita; 3 di loro sono morte durante la discesa, mentre le altre 2 sono morte successivamente in altre scalate. Solo la basca Edurne Pasaban che ha raggiunto la vetta il 26 luglio 2004, l'italiana Nives Meroi (in vetta il 26 luglio 2006), la giapponese Yuka Komatsu (in vetta il 1\u00ba agosto 2006 con l'impiego di ossigeno) e la norvegese Cecilie Skog, in vetta il 1\u00ba agosto 2008 insieme con il marito Rolf Bae (che per\u00f2 si ferm\u00f3 a 100 metri dalla vetta e in seguito perse la vita durante la discesa, travolto da una valanga), non hanno perso la vita in incidenti alpinistici. Dopo 3 anni di spedizioni fallite alla cima del K2, il 23 agosto 2011 anche la spedizione guidata da Gerlinde Kaltenbrunner ha raggiunto la vetta salendo dal versante cinese.\nAncora molto resta da scoprire: i percorsi di salita attuali sono piuttosto tortuosi, la parete est \u00e8 ancora inviolata, il versante cinese \u00e8 poco conosciuto.\nMemorial Gilkey.\nIl \"memorial Gilkey\" \u00e8 un monumento funebre dedicato ad Art Gilkey, alpinista americano morto durante la spedizione statunitense del 1953. Si tratta di un semplice cumulo di pietre, ricoperto di incisioni, targhe metalliche e piatti di latta, ciascuno dei quali riportante il nome di uno o pi\u00f9 alpinisti morti sulla montagna. \u00c8 tradizione che chi muore sul K2 venga ricordato con una targa sul memoriale, spesso costituita da un semplice piatto metallico con il nome del defunto sbalzato artigianalmente.\nBibliografia.\nPer la trattazione delle vicende:\nPer le immagini fotografiche:"}
{"id": "19910", "revid": "26630", "url": "https://it.wikipedia.org/wiki?curid=19910", "title": "Gran Premio di Spagna", "text": "Il Gran Premio di Spagna \u00e8 una gara automobilistica che si \u00e8 svolta per la prima volta nel 1913. Nel 1923 si \u00e8 svolta per la prima volta su un circuito permanente, e nel 1926 e 1927 la gara fu valida per il Campionato Mondiale Costruttori, mentre nel 1935 il GP di Spagna fu la settima e ultima gara stagionale del Campionato europeo di automobilismo.\nNel 1951 \u00e8 entrata a far parte del Campionato Mondiale di Formula 1 e ha ripreso un posto fisso nel calendario del campionato nel 1986. A partire dal 1991 si corre sul circuito di Catalogna di Montmel\u00f3, vicino a Barcellona ed \u00e8 organizzato dal RACC (\"Real Automovil Club de Catalu\u00f1a\").\nStoria.\nLa prima edizione del Gran Premio risale al 1913 su un circuito improvvisato nella localit\u00e0 di Guadarrama. Nel 1923 si svolse la prima gara ufficialmente denominata \"Gran Premio di Spagna\", sul circuito ovale di Sitges-Terramar, vinta dal francese Albert Divo.\nNel 1926 la gara si svolse sul Circuito Lasarte, lungo 17 km e situato nei Paesi Baschi a Lasarte-Oria. L'ultima edizione prima che la Spagna precipitasse nella guerra civile si svolse nel 1935, e a vincere fu la Mercedes con Rudolf Caracciola (che quell'anno divenne Campione d'Europa, titolo equivalente all'attuale Mondiale Piloti).\nIl primo gran premio valido per il campionato mondiale di Formula 1 venne disputato nel 1951 sul tracciato cittadino di Pedralbes a Barcellona, circuito caratterizzato da una sede stradale molto ampia e da lunghi rettilinei. Dopo una pausa di circa dieci anni, a partire dal 1968 il gran premio venne svolto alternativamente sui circuiti di Jarama, vicino a Madrid, e Montjuich, quest'ultimo situato in un parco barcellonese. Successivamente, dal 1986 al 1990, la corsa venne organizzata a Jerez de la Frontera, in Andalusia, prima del ritorno nella citt\u00e0 catalana con il nuovo circuito di Montmel\u00f3 a partire dal Gran Premio di Spagna 1991.\nIn Spagna si sono svolti anche altri Gran Premi, ma con la denominazione di Gran Premio d'Europa: nel 1994 e 1997 sul circuito di Jerez de la Frontera e dal 2008 al 2012 sul Circuito urbano di Valencia.\nAlbo d'oro.\n\"Le edizioni indicate con sfondo rosa non appartenevano ad alcun campionato.\"\n\"Le edizioni indicate con sfondo giallo appartenevano al Campionato Europeo di automobilismo.\"&lt;br&gt;\n\"Le edizioni indicate con sfondo verde appartenevano al Campionato Mondiale Costruttori\"."}
{"id": "19912", "revid": "466539", "url": "https://it.wikipedia.org/wiki?curid=19912", "title": "Flo Sandon's", "text": "Biografia.\nL'idea che Flo sarebbe diventata una cantante inizi\u00f2 per caso nel 1944, con il debutto in uno spettacolo per la Croce Rossa organizzato durante la Seconda guerra mondiale a Roma, dalla V Armata Americana. L'originale nome d'arte \"Sandon's\" nacque da una svista tipografica sull'etichetta del primo disco della cantante, nel 1947, quando incise \"Love letters\". La popolarit\u00e0 le arriv\u00f2 nel 1951 grazie al film \"Anna\", diretto da Alberto Lattuada e interpretato da Silvana Mangano, Vittorio Gassman e Raf Vallone. La Sandon non compariva nel film, ma doppiava la voce della Mangano in due motivi della colonna sonora, \"Non dimenticar (che t'ho voluto bene)\" di Redi-Galdieri e \"El Negro Zumb\u00f3n\" di Armando Trovajoli. Entrambe le canzoni ebbero grande successo. Nel 1955 spos\u00f2 il cantante Natalino Otto.\n\"Non dimenticar\" vendette 1.000.000 di copie in Italia e venne premiato con il primo Disco d'Oro; all'estero furono ben 10 i milioni di dischi venduti. Verso la fine degli anni Cinquanta piacque anche a Nat King Cole, che la incise dando un suo ottimo contributo alla fama del brano che, insieme a \"Volare\" di Modugno, rappresenta un momento musicale felice e di grande respiro della musica Italiana nel mondo. Flo Sandon partecip\u00f2 a diversi Festival di Sanremo, vincendone uno nel 1953, con \"Viale d'autunno\" in coppia con Carla Boni. Nel 1960 vinse il Festival di Napoli con \"Serenata a Margellina\". Dopo la morte del marito Natalino Otto, avvenuta nel 1969, si ritir\u00f2 dalle scene, preferendo rimanere un'ospite gradita in diverse trasmissioni televisive e radiofoniche.\nInvece accett\u00f2, nel 1994, di partecipare alla commedia musicale \"Gli uomini sono tutti bambini\" di Pietro Garinei, con testi di Enrico Vaime e le musiche di Claudio Mattone: impersonava la \"mamma\" di Gianfranco D'Angelo, accompagnato da Wilma Goich quale \"moglie\", Simona Patitucci quale \"figlia\" e Laura Di Mauro quale \"amante\". La commedia ebbe grande successo di pubblico e regal\u00f2, ancora una volta, belle melodie scritte da Mattone. Flo, che ballava e cantava in una commedia per la prima volta, diede un ottimo esempio di come a settant'anni si possano accettare nuove sfide. Tutto questo prima che l'Alzheimer la inghiottisse nel tunnel della malattia, iniziata nel 2000 e durata fino al novembre 2006. Nella sua carriera Flo Sandon spesso interpret\u00f2 brani tratti da film. Qualche esempio: \"Autunno a Roma\" dal film \"Stazione Termini\" di Vittorio De Sica (1954), con Jennifer Jones e Montgomery Clift; \"Sadie Thompson'song\" dal film \"Pioggia\" di Curtis Bernhardt (1953), con Rita Hayworth e Jos\u00e8 Ferrer. Come pure un piacevole film del 1957 di Antonio Pietrangeli, \"Souvenir d'Italie\" con Gabriele Ferzetti e June Laverick, la cui melodia era firmata da un altro grande musicista italiano, Lelio Luttazzi.\nFlo Sandon's partecip\u00f2 ad alcune serie della rubrica pubblicitaria televisiva \"Carosello\":\nIl Festival di Sanremo.\nNel 1953 Flo Sandon's partecip\u00f2 per la prima volta al Festival di Sanremo e lo vinse con la canzone \"Viale d'autunno\". interpretata in coppia con Carla Boni. Le due, entrambe al debutto sanremese, riuscirono a battere la grande favorita Nilla Pizzi. La stampa lanci\u00f2 velate accuse di \"combine\": pare che \"Viale d'autunno\" fosse stato inizialmente offerto a Nilla Pizzi, ma che poi le fosse stato tolto, forse per ripicca o gelosia, ed affidato al duo Sandon's - Boni. In seguito Flo Sandon's si present\u00f2 ad altre cinque edizioni del Festival di Sanremo - fino al 1963 -, ma non riusc\u00ec pi\u00f9 a bissare il successo della prima partecipazione, classificandosi al quinto posto nel 1954 con \"Non \u00e8 mai troppo tardi\". Ottenne invece il primo posto al Festival di Napoli nel 1960, con il brano \"Serenata a Margellina\". Altre canzoni celebri del repertorio della Sandon furono \"Verde luna\", \"I love Paris\", \"Never let me go\", \"Concerto d'autunno\", \"Domani\", \"Que sera sera\", \"Arrivederci\".\nNel 1959 Flo Sandon's ebbe modo di cantare insieme al Quartetto Radar in un illuminante esperimento con musiche africane, unico nel suo genere, che anticip\u00f2 tutta una serie di suoni e canti che poi ritroveremo nelle musiche composte successivamente da artisti americani negli anni Settanta.\nIl 2 giugno del 1955 spos\u00f2 il cantante Natalino Otto lavorando spesso con lui alla Rai (Radio e TV) ed esibendosi insieme, per un periodo, sia in Italia che all'estero. Alla coppia va anche il merito di aver scoperto uno dei pi\u00f9 grandi talenti della musica italiana, Mina. Era il 24 settembre 1958 e in una sala da ballo di Cremona suonava un complesso di studenti di ragioneria. Otto e la Sandon's, presenti in sala, rimasero molto colpiti dalla voce solista del gruppo e vollero conoscerla per proporle un provino discografico. Un mese dopo usciva il primo disco di Mina. Sempre nel 1958 la cantante vicentina vinse la prima edizione del Burlamacco d'Oro."}
{"id": "19913", "revid": "834", "url": "https://it.wikipedia.org/wiki?curid=19913", "title": "Mammola Sandon", "text": ""}
{"id": "19915", "revid": "123184603", "url": "https://it.wikipedia.org/wiki?curid=19915", "title": "Supergigante blu", "text": "Una supergigante blu \u00e8 una stella supergigante (classe di luminosit\u00e0 I) di tipo spettrale O o B.\nLuminosissime e caldissime (la loro temperatura superficiale \u00e8 compresa tra 20\u00a0000 - 50\u00a0000 K), possiedono normalmente una massa compresa tra 10 e 50 masse solari, un raggio superiore a 25 raggi solari e sono disposte nell'angolo superiore sinistro del diagramma Hertzsprung-Russell. Queste stelle, estremamente rare ed enigmatiche, sono le pi\u00f9 calde e brillanti dell'Universo conosciuto, ma la loro rarit\u00e0 \u00e8 efficacemente contrastata dalla grande luminosit\u00e0, tanto che buona parte delle stelle azzurre visibili nel cielo notturno sono supergiganti blu.\nPer via della loro grande massa hanno una vita relativamente breve e sono osservate principalmente nelle giovani strutture cosmiche, come gli ammassi aperti, i bracci delle galassie a spirale e le galassie irregolari; pi\u00f9 di rado sono osservate nei nuclei delle galassie a spirale, nelle galassie ellittiche e negli ammassi globulari, composti essenzialmente da stelle vecchie.\nUna famosa supergigante blu \u00e8 Rigel (\u03b2 Orionis), la stella pi\u00f9 luminosa della costellazione di Orione, che ha una massa circa 20 volte quella del Sole ed una luminosit\u00e0 di 60\u00a0000 luminosit\u00e0 solari.\nLo stadio di supergigante blu rappresenta una fase evolutiva durante la quale la fusione nucleare avviene in maniera pi\u00f9 lenta ed \u00e8 il preludio della morte della stella. Per via di tale rallentamento, l'astro si contrae e, poich\u00e9 una grande quantit\u00e0 di energia viene emessa da una superficie fotosferica pi\u00f9 piccola, la temperatura superficiale aumenta notevolmente. Una supergigante rossa pu\u00f2 in qualunque momento, a patto che rallentino le reazioni nucleari, trasformarsi in una supergigante blu; il fenomeno contrario intercorre invece quando l'astro implode in una pulsar.\nMentre il vento emesso da una supergigante rossa \u00e8 lento e denso, il vento di una supergigante blu \u00e8 estremamente veloce, ma meno denso. Quando una supergigante rossa si contrae in una supergigante blu, il vento aumenta di velocit\u00e0 e produce delle onde d'urto mentre impatta con il vento pi\u00f9 lento emesso in precedenza dalla stella; in tal modo intorno all'astro si formano dei tenui gusci di materia. Quasi tutte le supergiganti blu osservate mostrano simili gusci di materia, il che porta ad ipotizzare che un tempo fossero delle supergiganti rosse.\nCol passare del tempo, la stella pu\u00f2 passare pi\u00f9 volte per gli stadi di supergigante rossa e supergigante blu e lasciare attorno a s\u00e9 ad ogni passaggio dei deboli gusci concentrici di materia. Durante la transizione la stella passa attraverso i tipi spettrali intermedi, diventando anche gialla o bianca, come la Stella Polare attualmente. Generalmente la stella \u00e8 destinata ad esplodere come supernova, ma un piccolissimo numero di stelle, di massa compresa tra 8 e 12 masse solari, al termine della propria esistenza divengono delle rare nane bianche ossigeno-neon. Tuttavia non \u00e8 ancora chiaro il perch\u00e9 delle stelle cos\u00ec massicce, anzich\u00e9 esplodere in supernovae, degenerino in questo raro tipo di nane bianche; alcuni astronomi ipotizzano che tale trasformazione avvenga poich\u00e9, durante la fase di supergigante, la stella va incontro ad una significativa perdita di massa, che porta l'astro al di sotto del limite (limite di Chandrasekhar) che la farebbe esplodere in supernova. Ad ogni modo sia le supergiganti blu sia le supergiganti rosse possono esplodere come supernovae, poich\u00e9 tale processo non \u00e8 legato allo stato dello sviluppo della stella.\nDato che le stelle trascorrono un tempo maggiore nella fase di supergigante rossa, buona parte delle stelle progenitrici delle supernovae osservate sono supergiganti rosse. Sino al 1987 si riteneva che le supernovae derivassero esclusivamente dalle supergiganti rosse, ma lo scoppio nella Grande Nube di Magellano della Supernova 1987a abbatt\u00e9 questa convinzione: infatti le immagini della regione, riprese prima che la stella esplodesse, hanno mostrato che la stella progenitrice era una supergigante blu di classe spettrale B3, Sanduleak -69\u00b0 202a.\nLa tabella sottostante riporta alcune delle pi\u00f9 note supergiganti blu."}
{"id": "19916", "revid": "2231445", "url": "https://it.wikipedia.org/wiki?curid=19916", "title": "Antoine-Laurent de Lavoisier", "text": "Fu uno dei pi\u00f9 importanti personaggi della storia della scienza: enunci\u00f2 la prima versione della legge di conservazione della massa nel 1789 (in una reazione chimica la massa delle sostanze di partenza o reagenti deve essere uguale alla somma della massa di ciascuna delle sostanze, o prodotti, che si ottengono), battezz\u00f2 l'ossigeno (1778) e l'idrogeno (1783), confut\u00f2 la teoria del flogisto e aiut\u00f2 a riformare la nomenclatura chimica. \u00c8 universalmente riconosciuto come il \"padre della chimica\".\n\u00c8 stato anche il primo a scoprire la stretta relazione esistente fra combustione e respirazione polmonare mettendo in rilievo il ruolo svolto dall'aria in ambedue i processi.\nLa moglie Marie-Anne Paulze Lavoisier fu chimica, traduttrice, divulgatrice e illustratrice. Lavoisier fu anche, essendo di nascita nobiliare, un potente membro di vari consigli aristocratici, fra cui la Societ\u00e0 filomatica francese. Le sue attivit\u00e0 politiche ed economiche gli consentirono di finanziare la sua ricerca scientifica. A causa del suo ruolo di esattore fiscale, venne per\u00f2 considerato coinvolto con la monarchia deposta dalla rivoluzione francese, cosa che gli cost\u00f2 la vita: Lavoisier venne infatti accusato di tradimento, condannato a morte e ghigliottinato nel 1794.\nBiografia.\nNato il 26 agosto 1743 a Parigi, Antoine Laurent Lavoisier frequent\u00f2 il Coll\u00e8ge des Quatre-Nations dal 1754 al 1761, studiando chimica, botanica, astronomia e matematica. Chimico, naturalista, astronomo, economista, Lavoisier deline\u00f2, a partire dagli anni sessanta del secolo, con una serie ininterrotta di ricerche, una nuova rivoluzionaria immagine della chimica. La sua prima pubblicazione di chimica apparve nel 1764. Nel 1767 lavor\u00f2 su uno studio geologico dell'Alsazia-Lorena. Venne eletto membro dell'Accademia francese delle scienze nel 1768 all'et\u00e0 di 25 anni. Nel 1771, spos\u00f2 la tredicenne Marie-Anne Pierrette Paulze, che divenne nel tempo una sua collaboratrice scientifica, tradusse opere dall'inglese e illustr\u00f2 i suoi libri. A partire dal 1775 serv\u00ec nell'Amministrazione delle polveriere reali, dove il suo lavoro port\u00f2 a miglioramenti nella produzione di polvere da sparo e all'introduzione di un nuovo metodo per la preparazione del salnitro.\nAlcuni dei pi\u00f9 importanti esperimenti di Lavoisier esaminarono la natura della combustione. Attraverso questi esperimenti, dimostr\u00f2 che la combustione \u00e8 un processo che coinvolge la combinazione di una sostanza con l'ossigeno. Dimostr\u00f2 anche il ruolo dell'ossigeno nella respirazione di animali e piante, cos\u00ec come nell'arrugginimento del metallo. La spiegazione data da Lavoisier alla combustione rimpiazz\u00f2 la teoria del flogisto, la quale postulava che i materiali, quando bruciano, rilasciano una sostanza chiamata flogisto. Scopr\u00ec inoltre che l'aria infiammabile di Henry Cavendish che chiam\u00f2 idrogeno (dal greco \"formatore d'acqua\"), si combinava con l'ossigeno per produrre una rugiada che, come aveva riportato Joseph Priestley, appariva essere acqua. Il lavoro di Lavoisier era parzialmente basato su quello di Priestley. \nIn \"Sur la combustion en general\", del 1777 e in \"Consid\u00e9rations G\u00e9n\u00e9rales sur la Nature des Acides\", del 1778, Lavoisier dimostr\u00f2 che l'\"aria\" responsabile della combustione era anche fonte di acidit\u00e0. Nel 1779, chiam\u00f2 questa parte dell'aria \"ossigeno\" (dal greco \"formatore d'acido\"), e l'altra \"azoto\" (dal greco \"senza vita\"). In \"Reflexions sur le Phlogistique\", 1783, Lavoisier mostr\u00f2 che la \"teoria del flogisto\" era inconsistente.\nGli esperimenti di Lavoisier furono tra i primi esperimenti chimici veramente \"quantitativi\" a essere condotti. Egli dimostr\u00f2 che, anche se la materia cambia il suo stato con una reazione chimica, la quantit\u00e0 di materia \u00e8 la stessa all'inizio e alla fine di ogni reazione. Bruciando fosforo e zolfo nell'aria, dimostr\u00f2 che il prodotto pesava pi\u00f9 della materia iniziale e il peso acquisito era stato preso dall'aria. Questi esperimenti fornirono la prova per la legge di conservazione della massa (in una reazione chimica la somma delle masse dei reagenti \u00e8 esattamente uguale alla somma delle masse dei prodotti). Lavoisier investig\u00f2 anche sulla composizione dell'acqua, e battezz\u00f2 i suoi componenti come ossigeno e idrogeno. Assieme al chimico francese Claude Louis Berthollet e ad altri studiosi, Lavoisier ide\u00f2 una nomenclatura chimica, ovvero un sistema di nomi che serve da base al sistema moderno. Descrisse il tutto nel suo \"M\u00e9thode de nomenclature chimique\" (\"Metodo di nomenclatura chimica\", 1787). Questo sistema viene ancor oggi largamente usato, compresi i nomi di acido solforico, solfati e solfiti.\nIl suo \"Trait\u00e9 \u00e9l\u00e9mentaire de chimie\" (\"Trattato di chimica elementare\", 1789), \u00e8 considerato il primo moderno libro di testo di chimica; presentava una visione unificata delle nuove teorie della chimica, negava l'esistenza del flogisto e conteneva una chiara enunciazione della \"legge di conservazione della materia\": \u00ab\"Rien ne se perd, rien ne se cr\u00e9e\"\u00bb \"Nulla si perde, nulla si crea\" (Albert Einstein, pi\u00f9 di cent'anni dopo, riformul\u00f2 questa legge in altri termini). Inoltre, Lavoisier chiarific\u00f2 il concetto di elemento come sostanza semplice che non pu\u00f2 essere scomposta da nessun metodo conosciuto dell'analisi chimica, e concep\u00ec una teoria della formazione dei composti chimici a partire dagli elementi. In aggiunta stil\u00f2 una lista di elementi, o sostanze, che non potevano essere scomposte, che includeva ossigeno, azoto, idrogeno, fosforo, mercurio, zinco, e zolfo. La sua lista, comunque, includeva anche luce e calorico, che credeva essere sostanze materiali.\nCon i suoi contributi, Lavoisier cerc\u00f2 di far rientrare tutti gli esperimenti chimici all'interno di una singola struttura di teorie. Egli stabil\u00ec l'uso consistente della bilancia chimica, us\u00f2 l'ossigeno per rovesciare la \"teoria del flogisto\", e svilupp\u00f2 un nuovo sistema di nomenclatura chimica, che sosteneva che l'ossigeno era un costituente essenziale di tutti gli acidi. Per la prima volta la nozione moderna di elementi viene impostata sistematicamente; i pochi elementi della chimica classica fecero strada al sistema moderno, e Lavoisier elabor\u00f2 le reazioni nelle equazioni chimiche che rispettavano la conservazione della massa (come per esempio il ciclo dell'azoto).\nCre\u00f2 anche la prima rivista di chimica specializzata, \"Annales de chimie\".\nCondanna a morte.\nLavoisier era stato fin dal 1769 un \"fermier g\u00e9n\u00e9ral\", cio\u00e8 un esattore in appalto di vari tipi di tasse. Nello svolgere questa attivit\u00e0 aveva cercato di introdurre riforme nel sistema monetario e fiscale francese. Inoltre, aiut\u00f2 il governo a sviluppare il sistema metrico decimale, per garantire l'uniformit\u00e0 di pesi e misure in tutta la Francia.\nNel 1790 l'assemblea costituente aveva abolito la \"Ferme\" e aveva affidato il compito della riscossione delle tasse all'amministrazione pubblica.\nAlla fine del 1793 fu decretato l'arresto per tutti i dirigenti della \"Ferme g\u00e9n\u00e9rale\". Lavoisier cerc\u00f2 invano di dimostrare che egli non ricopriva pi\u00f9 il ruolo di \"fermier\" da tre anni. Confidando nella sua popolarit\u00e0 e non avendo nulla da nascondere, si present\u00f2 spontaneamente al magistrato e si affid\u00f2 alla giustizia. Mal gliene incolse: fu accusato di tradimento. A Lavoisier in particolare non fu perdonata la proposta di circondare Parigi con un muro per ostacolare l'evasione del dazio: \u00ab\"Le mur murant Paris rend Paris murmurant\"\u00bb (\"Il muro che mura Parigi rende Parigi mormorante\").\nSecondo una diffusa leggenda, a chi gli faceva osservare che Lavoisier fosse uno scienziato, il giudice Jean-Baptiste Coffinhal, presidente del tribunale rivoluzionario, avrebbe risposto: \u00ab\"La R\u00e9publique n'a pas besoin de savants, ni de chimistes; le cours de la justice ne peut \u00eatre suspendu\"\u00bb (\"La Repubblica non ha bisogno di dotti, n\u00e9 di chimici; il corso della giustizia non pu\u00f2 essere sospeso\").\nIl tribunale rivoluzionario lo condann\u00f2 a morte. Lavoisier, assieme al suocero e agli altri colleghi, sal\u00ec sulla ghigliottina l'8 maggio 1794. Aveva 51 anni e venne sepolto nel cimitero di Errancis.\nScienziato fino all'ultimo, sembra abbia chiesto a un suo domestico di verificare se la morte sulla ghigliottina fosse istantanea oppure no. Si sforz\u00f2 di battere le ciglia finch\u00e9 gli fu possibile, e il domestico annot\u00f2 che l'ultimo battito di ciglia fu quindici secondi dopo la decapitazione. Questo episodio potrebbe essere soltanto un aneddoto, in quanto non risulta che siano pervenuti gli appunti originali, tuttavia ha causato una serie di successive verifiche sperimentali che hanno sostanzialmente confermato che il cervello e i muscoli facciali restino attivi per diverso tempo dopo il distacco dal corpo.\nLa sua importanza per la scienza venne espressa dal matematico e astronomo torinese Joseph-Louis Lagrange che si dolse della decapitazione dicendo:\nIntitolazioni.\nIl suo nome \u00e8 inciso sulla Torre Eiffel."}
{"id": "19918", "revid": "2176804", "url": "https://it.wikipedia.org/wiki?curid=19918", "title": "Monte Rosa", "text": "Il Monte Rosa (o Massiccio del Monte Rosa, \"Monte Rosa\" o \"Monte-Rosa-Massiv\" in tedesco; \"Mont Rose\" o \"Massif du mont Rose\" in francese; \"De Gletscher\", a Gressoney-Saint-Jean e La-Trinit\u00e9, o \"Der Gourner\" ad Alagna Valsesia, in lingua walser) \u00e8 il massiccio montuoso pi\u00f9 esteso delle Alpi, il secondo per altezza dopo il Monte Bianco, il monte pi\u00f9 alto della Svizzera, del Piemonte e il secondo pi\u00f9 alto d'Italia, nonch\u00e9 quello con l'altitudine media pi\u00f9 elevata (vi appartengono 9 delle prime 20 cime pi\u00f9 alte della catena alpina), posto nel settore delle Alpi Nord-occidentali (sezione Alpi Pennine) lungo il confine spartiacque tra Italia (al confine tra Valle d'Aosta e Piemonte) e Svizzera, (a est del Cervino e a sud del Massiccio del Mischabel), dando il nome al supergruppo delle Alpi del Monte Rosa, composto da diversi e importanti gruppi e sottogruppi.\nToponimo.\nIl toponimo italiano \"Monte Rosa\" e quello francese \"Mont Rose\" non derivano dalle tinte rosa che colorano il massiccio all'alba e al tramonto (come accade anche per le Dolomiti per l'enrosadira), come si potrebbe pensare, ma piuttosto dal latino \"rosia\", attraverso il termine del dialetto valdostano \"rou\u00e9se\" o \"rouja\", che significa \"ghiacciaio\". Anche nei dialetti di origini tedesche, come il Wallisertitsch, lo Schwyzerd\u00fctsch e il Gresch\u00f2neytitsch, il toponimo \"Gletscher\" indica alla stessa maniera un ghiacciaio. In tedesco, \u00e8 conosciuto anche come \"Gornerhorn\".\nAnticamente era noto anche come \"Mons Silvius\", in latino, \"Mon Boso\" o \"Monboso\" (in un libro di Leonardo da Vinci), \"Monte Bosa\" (in una mappa del 1740), \"Monte Boso\" (come testimonia l'umanista Flavio Biondo da Forl\u00ec) o \"Monte Biosa\". La punta pi\u00f9 alta era conosciuta come \"H\u00f6chste Spitze\" (parola tedesca che significa \"Punta pi\u00f9 alta\"). Il 28 gennaio 1863 il Consiglio Federale Svizzero lo ribattezza Punta Dufour.\nDescrizione.\nPosto nelle Alpi Pennine all'interno delle Alpi del Monte Rosa ed esteso su territorio italiano (nei comuni di Alagna Valsesia, Ayas, Gressoney-La-Trinit\u00e9, Gressoney-Saint-Jean, Macugnaga e Valtournenche lungo i confini tra Valle d'Aosta e Piemonte) e svizzero (nei comuni di Saas-Almagell e Zermatt) a est del Monte Cervino, \u00e8 particolarmente famoso per la sua parete est, ovvero il versante di Macugnaga, la parete a pi\u00f9 alta prominenza delle Alpi e l'unica di dimensioni himalayane, mentre altro versante particolarmente imponente \u00e8 la cosiddetta parete valsesiana del Monte Rosa, che affaccia su Alagna Valsesia, mentre il versante nord svizzero \u00e8 sede di imponenti ghiacciai \"(Gornergletscher)\".\nLa Punta Dufour, con i suoi 4.634 metri, \u00e8 la vetta pi\u00f9 alta del gruppo, visibile tra tutti i paesi circondanti soltanto dall'abitato di Macugnaga, intitolata in omaggio al Generale svizzero e grande cartografo Guillaume-Henri Dufour (1787 - 1875). Sulla Punta Gnifetti \u00e8 ubicato invece il rifugio alpino pi\u00f9 alto d'Europa, la Capanna Regina Margherita (a quota 4.554 metri), sede anche di una stazione meteorologica e centro di ricerche sugli effetti dell'alta quota sul corpo umano. Il massiccio \u00e8 ampiamente visibile da una parte relativamente estesa della Pianura Padana. Le valli meridionali del Monte Rosa (Anzasca, Sesia, Lys e Ayas) sono caratterizzate dalla presenza di manifestazioni idrotermali a quarzo e solfuri auriferi che diedero origine a un'attivit\u00e0 estrattiva protrattasi per settecento anni a partire dal XIII secolo. L'oro era presente nei giacimenti filoniani polimetallici di pirite in un tenore pari ad alcuni grammi per tonnellata.\nDefinizione e suddivisione.\nSecondo la SOIUSA il \"Gruppo del Monte Rosa\" \u00e8 un supergruppo delle Alpi del Monte Rosa nelle Alpi Pennine.\nQuesto supergruppo \u00e8 sua volta suddiviso in tre gruppi e due sottogruppi:\nVette.\nIl massiccio \u00e8 famoso per le sue numerose vette oltre i 4.000:\nOltre a precedenti \"4.000\" vi sono altre vette secondarie sempre superiori ai 4.000 metri:\nOltre ai 4000 si ricordano le seguenti vette:\nVallate.\nSono sette le valli che nascono dal Monte Rosa: \nPassi e limiti geografici.\nNel dettaglio e ruotando in senso orario i limiti geografici sono: Colle del Teodulo, Zermatt, Findeln, Schwarzberg-Weisstor, Passo del Monte Moro, alta Valle Anzasca, Colle delle Locce, Col d'Olen, Colle Bettaforca, Colle superiore delle Cime Bianche, Colle del Teodulo. Altri passi importanti sono il Colle del Felik, Colle del Lys e il Passo dei Salati.\nGhiacciai.\nDal massiccio del monte Rosa scendono diversi ghiacciai. In modo particolare il versante svizzero esposto a nord presenta i ghiacciai pi\u00f9 imponenti.\nStoria.\nGli alti valichi del massiccio furono transitati gi\u00e0 nell'antichit\u00e0. Si pensa che i Walser nel XIII secolo siano transitati per il Colle del Lys per migrare dal Vallese alla Valle del Lys.\nLa salita alle varie vette del massiccio avvennero nel XIX secolo, partendo generalmente dal versante italiano che era ed \u00e8 il versante pi\u00f9 agevole:\nTurismo.\nPercorsi alpinistici.\nLe numerose punte che superano i 4000 metri di quota rendono il Monte Rosa particolarmente attraente dal punto di vista alpinistico. La parete orientale che precipita verso Macugnaga ha una vera e propria dimensione himalayana: con oltre duemila metri di ghiaccio e roccia, \u00e8 considerata la pi\u00f9 alta delle Alpi. Su di essa sono state scritte epiche pagine di storia dell'alpinismo. Difficile ma soprattutto estremamente pericolosa, ha rappresentato e continua a rappresentare la summa dell'alpinismo classico.\nL'altra grande parete, la meno conosciuta e la meno percorsa di tutto il gruppo, \u00e8 la cosiddetta Parete valsesiana del Monte Rosa, un insieme imponente, dall'aspetto selvaggio e misterioso alto fino a 1800 metri. Insieme, le due pareti formano il versante piemontese del massiccio.\nL'accesso pi\u00f9 facile alle vette del Monte Rosa avviene partendo da Gressoney e da Alagna Valsesia. Da queste due localit\u00e0 ci si porta utilizzando gli impianti funiviari a \"Punta Indren\" e da qui si raggiungono agevolmente in meno di due ore o la Capanna Giovanni Gnifetti oppure il rifugio citt\u00e0 di Mantova. Questi due rifugi sono una tappa obbligata prima di affrontare le salite alle varie vette del massiccio ed alla Capanna Regina Margherita. Oltre al raggiungimento delle vette, l'escursionismo d'alta quota prevede traversate da rifugio a rifugio. Attorno al monte Rosa \u00e8 stato definito un itinerario panoramico denominato Tour del Monte Rosa.\nComprensorio sciistico.\nDagli anni sessanta la salita al Rosa \u00e8 stata agevolata dalla funivia Alagna \u2013 \"Punta Indren\", dove, per diversi anni, si \u00e8 praticato lo sci estivo sul ghiacciaio di Indren. Con l'ammodernamento degli impianti esistenti si sono uniti, al passo dei Salati (2.936\u00a0m), gli impianti che salgono dalla valle del Lys. La Valsesia \u00e8 entrata cos\u00ec a far parte del vasto comprensorio del Monterosa Ski che gi\u00e0 riuniva gli impianti di Gressoney-La-Trinit\u00e9 e di Champoluc (frazione di Ayas) in val d'Ayas. Non molto lontano ad ovest \u00e8 posto il comprensorio del Matterhorn Ski Paradise del Cervino.\nCuriosit\u00e0.\nPer la prima volta nella storia \u00e8 stata effettuata una traversata del massiccio, partendo da Gressoney-La-Trinit\u00e9 fino a Breuil-Cervinia, da parte di due atleti alpinisti disabili: due protesi ai piedi per Andrea Lanfri e una per Massimo Coda, sono riusciti in piena autonomia ad attraversare il massiccio nonostante le pessime condizioni meteo trovate nella settimana dal 27 giugno al 2 luglio 2021.\nCultura.\nPopolazione e cultura walser.\nI Walser (contrazione del tedesco Walliser, cio\u00e8 vallesano, abitante del canton Vallese) sono una popolazione di origine germanica che abita le regioni alpine attorno al massiccio del Monte Rosa. Definiscono la loro parlata Titsch, T\u00f6itschu o Titzschu, termini imparentati con il tedesco standard Deutsch.\nGli studi etnico/storico/geografici di fine '800 e '900 ne hanno tradizionalmente fatto risalire le origini al ceppo degli Alemanni. Stabilitisi nella Valle del Goms, da qui, durante il XII-XIII secolo, coloni Walser provenienti dall'alto Vallese si stabilirono in diverse localit\u00e0 dell'arco alpino in Italia, Svizzera, Liechtenstein, Austria e Francia."}
{"id": "19924", "revid": "182193", "url": "https://it.wikipedia.org/wiki?curid=19924", "title": "Gilles Villeneuve", "text": "Soprannominato \"l'Aviatore\", inizi\u00f2 la propria carriera sportiva partecipando a gare tra motoslitte nella nativa provincia del Qu\u00e9bec. Successivamente pass\u00f2 alla guida delle monoposto, e nel 1976, vinse sia il campionato di Formula Atlantic canadese che quello statunitense. Un anno pi\u00f9 tardi la McLaren fece esordire Villeneuve in Formula 1 al Gran Premio di Gran Bretagna 1977; nel corso della medesima annata la Scuderia Ferrari lo ingaggi\u00f2 per le ultime due gare stagionali in sostituzione di Niki Lauda. Legatosi alla scuderia di Maranello per il resto della carriera fece registrare sei vittorie nei Gran Premi e una vittoria nella Race of Champions del 1979 a Brands Hatch (gara non valida per il titolo), oltre ad un secondo posto nella classifica del Mondiale 1979 alle spalle del compagno di squadra Jody Scheckter come miglior risultato.\nMor\u00ec a seguito di uno schianto a 227 km/h causato da un contatto con la March di Jochen Mass durante le qualifiche per il Gran Premio del Belgio 1982 sul circuito di Zolder, a bordo della Ferrari 126 C2. \nVilleneuve era molto popolare per il suo stile di guida combattivo e spettacolare, e da allora \u00e8 diventato un simbolo di questo sport. Le sue vittorie e svariate altre prestazioni vengono considerate capolavori assoluti nella storia della Formula 1, anche perch\u00e9 spesso sono state ottenute al volante di monoposto non all'altezza di quelle della concorrenza. In virt\u00f9 di ci\u00f2, viene annoverato tra i pi\u00f9 grandi piloti di sempre, pur non avendo mai vinto un titolo mondiale.\nCarriera.\nGli inizi.\nFiglio dell'accordatore di pianoforti Seville Villeneuve (1926-1987) e di Georgette Coupal (1925-2008), Villeneuve inizi\u00f2 a correre con le motoslitte col fratello Jacques, insieme al quale, su quella peculiare tipologia di mezzo, si era allenato sin da bambino, per divertimento. Gi\u00e0 nelle prime gare a livello professionistico entrambi riuscirono a ottenere risultati di rilievo e questo port\u00f2 Gilles alla vittoria del titolo mondiale nel 1974. Dover controllare una motoslitta dalla stabilit\u00e0 decisamente precaria, con visibilit\u00e0 azzerata dagli spruzzi di neve, gli confer\u00ec la capacit\u00e0 di controllo nelle situazioni e alle velocit\u00e0 pi\u00f9 estreme, capacit\u00e0 che gli serv\u00ec negli anni a venire. Pi\u00f9 vinceva e pi\u00f9 desiderava passare alle corse d'auto, maggiormente rischiose, veloci, dispendiose e difficili.\nAl contempo prese parte insieme al fratello Jacques ad alcune gare di accelerazione a livello locale con la loro auto privata, una Ford Mustang del 1967 e in breve si iscrisse alla \"Jim Russell Racing School \" presso il circuito di Mont-Tremblant per ottenere la licenza di pilota. Per poter continuare la sua carriera nel mondo dell'automobilismo decise di vendere la propria casa, trasferendosi con la moglie Johanna in un piccolo appartamento; col ricavato della vendita riusc\u00ec a partecipare al campionato regionale di Formula Ford del 1973 ottenendo un immediato successo, vincendo sette gare con una vettura obsoleta, per poi passare l'anno successivo alla Formula Atlantic. Grazie alla conquista del campionato di motoslitta pot\u00e9 garantirsi la sponsorizzazione della Skiroule, che lo aveva precedentemente sostenuto, che gli permise di completare la stagione 1975, anno in cui ottenne il suo primo successo.\nNel 1976 riusc\u00ec comunque ad ottenere il titolo canadese di categoria, che conquist\u00f2 nuovamente nel 1977, anno in cui prese parte anche al Gran Premio Trois Rivieres. Proprio in quella gara minore, alla quale partecipavano numerosi piloti di Formula 1, vinse davanti al campione in carica della medesima, James Hunt, il quale lo propose al direttore sportivo della McLaren Teddy Mayer, che gli organizz\u00f2 dei test e la partecipazione al Gran Premio di Gran Bretagna 1977. Quando arriv\u00f2 in Formula 1 e soprattutto quando fu contattato dalla Ferrari, Gilles prese il vezzo di dichiararsi nato nel 1952 e non nel 1950, ritenendo che la sua et\u00e0 fosse ormai troppo avanzata per renderlo interessante come novizio ai grandi team. In effetti solo dopo la morte il grande pubblico prese conoscenza della sua vera data di nascita.\nLa Formula 1.\nGli esordi (1977-1978).\nVilleneuve debutt\u00f2 in Formula 1 al Gran Premio di Gran Bretagna 1977 il 16 luglio 1977, pilotando la terza McLaren ufficiale, un'obsoleta McLaren M23, e gi\u00e0 sorprese tutti realizzando il miglior giro durante il warm up del mattino. Si qualific\u00f2 9\u00ba e termin\u00f2 11\u00ba, pur con una spia dell'acqua malfunzionante che lo costrinse a perdere molto tempo ai box per verificare eventuali danni al sistema di raffreddamento. A fine gara gli venne assegnato il trofeo \"driver of the day\", per la sua corsa di debuttante grintoso e tenace.\nVenne tuttavia scartato da Mayer (che gli prefer\u00ec Patrick Tambay) e non disput\u00f2 altre corse finch\u00e9 non fu contattato, a fine agosto, dalla Ferrari, che cercava un sostituto per Niki Lauda, il quale aveva deciso di abbandonare la squadra italiana dopo la conquista matematica del titolo piloti. Nonostante il parere positivo espresso da Chris Amon e da alcuni addetti ai lavori sulla decisione del team, questa scelta provoc\u00f2 molti dubbi tra la stampa specializzata. Dopo un ritiro in Canada, in cui il pilota venne comunque classificato dodicesimo per aver coperto oltre il 90% della distanza della corsa, in Giappone si rese protagonista di un grave incidente: nel corso del settimo passaggio il canadese entr\u00f2 in collisione con la Tyrrell a 6 ruote di Ronnie Peterson e la vettura si stacc\u00f2 dal suolo e ricadde su alcuni spettatori appostati in una zona vietata, uccidendo un commissario di gara e un fotografo. Altre dieci persone rimasero ferite, mentre i piloti uscirono illesi dallo scontro. A causa di questo episodio Villeneuve venne duramente attaccato sia da parte della stampa che tra gli addetti ai lavori, invocandone il licenziamento da parte della Ferrari. Enzo Ferrari decise comunque di confermarlo per il 1978, in cui avrebbe fatto coppia con Carlos Reutemann.\nLa stagione 1978 si apr\u00ec con il Gran Premio d'Argentina, in cui Villeneuve, pur concludendo ottavo e nonostante fosse afflitto da problemi di gomme, ottenne per la prima volta il giro pi\u00f9 veloce in gara. Nelle successive corse, invece, venne pi\u00f9 volte costretto al ritiro. Negli Stati Uniti, in particolare, dopo aver conquistato la prima fila a fianco del compagno di squadra Carlos Reutemann, riusc\u00ec ad involarsi in testa alla gara, ma, ritrovatosi davanti la vettura di Regazzoni da doppiare, il canadese cerc\u00f2 il sorpasso in un punto difficile della pista, urtando la Shadow dell'avversario e vanificando le sue possibilit\u00e0 di vittoria. La manovra gli valse dure critiche da parte dello svizzero, il cui casco venne sfiorato dalla monoposto di Villeneuve, ma nonostante ci\u00f2 Enzo Ferrari difese apertamente il proprio pilota. Anche la stampa italiana non risparmi\u00f2 critiche al canadese soprannominandolo \"l'Aviatore\" per via dei suoi continui incidenti. Dopo un altro ritiro a Monaco, complice una prestazione incolore, aumentarono le polemiche sulle sue prestazioni.\nAl Gran Premio del Belgio, invece, riusc\u00ec a rimanere per lungo tempo in seconda posizione, insidiando pi\u00f9 volte il leader della corsa Mario Andretti, ma una foratura lo costrinse ad una sosta ai box per cambiare gli pneumatici. Termin\u00f2 comunque al quarto posto, ottenendo i suoi primi punti e ricevendo elogi per la sua gara. Proprio a partire dall'appuntamento del Belgio la Lotus aveva introdotto una nuova vettura, la 79, che risult\u00f2 essere maggiormente competitiva delle altre, in quanto era in grado di sfruttare l'effetto suolo. Contemporaneamente, Villeneuve e il compagno di squadra Reutemann si ritrovarono in difficolt\u00e0 nella gestione delle gomme, in quanto, a detta di entrambi, la 312 T3 non aveva aderenza e presentava notevoli problemi di sottosterzo. In Spagna, infatti, il canadese non and\u00f2 oltre la decima piazza. A luglio, poi, circolarono voci di una sostituzione del canadese alla Ferrari, che sarebbe andato alla Wolf, per far spazio a Jody Scheckter, avvenimento poi non realizzatosi. Solamente in occasione del Gran Premio d'Austria riusc\u00ec a tornare a punti, conquistando il suo primo podio e guadagnandosi l'interesse proprio della Lotus, alla ricerca di un giovane da ingaggiare per la stagione successiva.\nPoche settimane pi\u00f9 tardi stabil\u00ec il nuovo record sulla pista di Monza e, al Gran Premio d'Italia riusc\u00ec a schierarsi in prima fila, al fianco di Andretti. Durante la corsa che cost\u00f2 la vita a Ronnie Peterson, il canadese giunse al secondo posto ma, a causa di una confusa procedura di partenza, venne penalizzato di un minuto per partenza anticipata assieme all'italoamericano che partiva in pole position. Durante la stessa settimana arriv\u00f2 comunque anche l'ufficialit\u00e0 del prolungamento del suo contratto con la Ferrari per il campionato seguente, in quanto veniva ritenuto che avesse raggiunto una buona maturit\u00e0 agonistica e non avrebbe pi\u00f9 compiuto gli errori di inizio stagione. Al Gran Premio del Canada, infatti, conquist\u00f2 la sua prima affermazione e pot\u00e9 chiudere il campionato in nona posizione con diciassette punti conquistati. A seguito del suo primo successo venne poi dichiarato cittadino onorario di Montr\u00e9al e acquis\u00ec un elevato livello di popolarit\u00e0 nel Qu\u00e9bec, sua regione natale.\nLa maturit\u00e0 agonistica (1979-1981).\nIl Campionato mondiale di Formula 1 1979 inizi\u00f2 con i due appuntamenti in Argentina e Brasile in cui la Ferrari fece schierare i due piloti con le vecchie 312 T3 modificate, visto che la nuova vettura sarebbe stata schierata solo a partire dal Gran Premio del Sudafrica.\nDopo due gare forzatamente interlocutorie e deludenti in cui Villeneuve ottenne solo un quinto posto la Ferrari fece finalmente debuttare la 312 T4 e a Kyalami il pilota canadese e il suo compagno di squadra Jody Scheckter fecero registrare immediatamente tempi molto veloci. Dopo essersi qualificato al terzo posto, al secondo giro, dopo che la gara era stata momentaneamente sospesa per la pioggia decise di montare le coperture da bagnato, a differenza di Scheckter, e alla ripartenza riusc\u00ec a prendere il comando della corsa, ottenendo infine la sua seconda vittoria in carriera. Visto il successo conquistato il canadese dichiar\u00f2 il suo ottimismo pure per la gara negli Stati Uniti e sment\u00ec le voci sulla probabile nascita di una rivalit\u00e0 interna alla casa di Maranello con Scheckter, che tra l'altro aveva per contratto il ruolo di prima guida. Dopo aver conquistato la prima pole position in carriera, in gara riusc\u00ec ad imporsi portandosi in testa al mondiale di Formula 1. Rischi\u00f2, per\u00f2, una penalizzazione di un minuto sul suo risultato finale per non aver fermato la sua vettura sulla linea di partenza al termine del giro di ricognizione, pena poi convertita in una multa di diecimila franchi svizzeri.\nA completare il periodo felice, un terzo successo, in una gara non valida per il mondiale pur se prestigiosa, la \"Race of Champions\", sul circuito di Brands Hatch, dove dopo una bella battaglia con Mario Andretti e Nelson Piquet, conquist\u00f2 il successo con la vecchia 312 T3.\nLe successive gare videro, per\u00f2, il canadese fuori dalla zona punti a causa di problemi ai freni e agli pneumatici posteriori in Spagna e per la mancanza della benzina a pochi metri dal traguardo in Belgio. Questa serie di risultati negativi fecero perdere al canadese la testa della classifica, ritrovandosi terzo a dieci punti dal compagno di squadra. In occasione del Gran Premio di Francia, per\u00f2, dopo essere stato in testa per molti giri nella fase iniziale, venne superato da Jean-Pierre Jabouille e, negli ultimi tre giri di gara, fu protagonista insieme a Ren\u00e9 Arnoux, dotato di una vettura pi\u00f9 potente, di un intenso duello ruota contro ruota e con frenate al limite in cui i piloti si superarono pi\u00f9 volte, arrivando ad abbassare ripetutamente il giro pi\u00f9 veloce, che, alla fine, vide prevalere il canadese. La stampa esalt\u00f2 la prestazione dei due piloti e tuttora questo \u00e8 considerato da molti appassionati uno dei momenti pi\u00f9 spettacolari e intensi di sempre nella storia della Formula 1.\nDopo altre due gare fuori dalla zona punti, Villeneuve torn\u00f2 sul podio in Austria, mentre al Gran Premio d'Olanda, dopo aver superato Alan Jones, si port\u00f2 in testa alla corsa, ma un'uscita di strada al quarantaseiesimo giro, dovuta anche ad una mancanza di stabilit\u00e0 della vettura, ne compromise le possibilit\u00e0 di successo. Tent\u00f2 comunque di rientrare in corsa con uno pneumatico ormai afflosciatosi, ma dopo aver compiuto un giro su tre ruote fu costretto al ritiro. Questa sua azione scaten\u00f2, per\u00f2, polemiche, in quanto una commissione per la sicurezza formata da vari piloti (tra cui Lauda, Andretti e Reutemann) e Bernie Ecclestone riteneva la sua guida troppo pericolosa ed irruente e venne minacciato di sanzioni. Ritenendosi poi tagliato fuori dalla lotta per il mondiale si mise a disposizione del compagno di squadra per aiutarlo a conquistare la vittoria in campionato. Al Gran Premio d'Italia, infatti, non attacc\u00f2 mai Scheckter per la prima posizione e lo segu\u00ec fino al traguardo concludendo al secondo posto. Concluse poi la stagione con un altro podio e una vittoria a Watkins Glen che gli valsero il secondo posto nella classifica del Campionato del Mondo.\nPer il 1980 Villeneuve era considerato il favorito da parte dei bookmaker, ma la stagione si rivel\u00f2 nei fatti molto deludente. La Ferrari, infatti, visto l'affermarsi dei propulsori turbo decise di concentrare i propri sforzi gi\u00e0 durante l'anno sullo sviluppo della vettura che avrebbe disputato il campionato 1981. La 312 T5 rappresentava una semplice evoluzione della monoposto che l'aveva preceduta e raramente Villeneuve e Scheckter furono in grado di ottenere prestazioni di rilievo. Dopo un ritiro al primo Gran Premio per un'uscita di pista, in Brasile riusc\u00ec a prendere la testa della corsa dopo essere partito terzo, ma una scelta sbagliata delle gomme, che garantiva scarsa aderenza, fece perdere terreno al canadese che, dopo una sosta ai box, era riuscito a risalire in zona punti quando la rottura dell'acceleratore lo blocc\u00f2 a pochi passaggi dal termine.\nPoche settimane pi\u00f9 tardi, poi, il canadese fu vittima di un incidente a quasi trecento chilometri orari durante alcune prove private a Le Castellet, dovuto ad un cedimento meccanico, dal quale usc\u00ec pressoch\u00e9 illeso. Nel prosieguo della stagione le prestazioni della vettura, inoltre, non migliorarono soprattutto a causa di continue vibrazioni che, oltre a rendere difficile la guida della monoposto, contribuivano pure alla rottura dei propulsori. Villeneuve ottenne i suoi primi punti al Gran Premio del Belgio con un sesto posto, a cui segu\u00ec un quinto posto a Monaco, suo miglior risultato stagionale. A inizio giugno venne poi presentato il primo esemplare di vettura Ferrari a motore turbo che, nei programmi della scuderia, doveva esordire alla fine di quel mese, anche se il debutto non avvenne fino al 1981. Nelle prove del Gran Premio d'Italia, in realt\u00e0, un esemplare di questa monoposto venne affidata al solo Villeneuve, ma per la gara si decise di utilizzare la 312 T5, dotata di una maggiore affidabilit\u00e0. L'ultimo risultato stagionale arriv\u00f2 in Canada con un quinto posto, che gli fece terminare il mondiale con sei punti ottenuti e un quattordicesimo posto finale.\nPer il 1981 a Villeneuve, in sostituzione di Scheckter, ormai ritiratosi dalle competizioni agonistiche, venne affiancato Didier Pironi, con cui il canadese instaur\u00f2 subito un buon rapporto. La Ferrari port\u00f2, per la stagione, al debutto la 126 CK, prima vettura del team di Maranello con motore turbo. La nuova monoposto soffriva, per\u00f2, nella prima parte della stagione, di problemi di affidabilit\u00e0, ma Villeneuve si dichiar\u00f2 comunque ottimista per il prosieguo del campionato. Al Gran Premio di San Marino ottenne la sua prima pole position dal Gran Premio degli Stati Uniti Ovest del 1979, ma in gara, dopo essersi involato in prima posizione, una sua decisione azzardata nel cambio degli pneumatici, lo fece scivolare in fondo al gruppo e, nonostante una lunga rimonta, chiuse fuori dalla zona punti. Questa prestazione attir\u00f2 al pilota critiche da una parte della tifoseria che lo accusava di non saper sfruttare le occasioni a lui favorevoli.\nIn Belgio, poi, ottenne i suoi primi punti classificandosi al quarto posto e due settimane pi\u00f9 tardi rinnov\u00f2 il suo contratto con la Ferrari fino al 1983, ma le cifre dell'operazione non vennero mai rese note. Lo stesso fine settimana si disputava anche il Gran Premio di Monaco e, in qualifica si piazz\u00f2 secondo. In gara riusc\u00ec a conquistare la sua prima vittoria stagionale, anche grazie al ritiro di Nelson Piquet e a problemi all'impianto di pescaggio della benzina sulla vettura di Alan Jones. Quello di Monte Carlo rappresent\u00f2 il primo successo di una monoposto con motore turbo sul tracciato monegasco. Il canadese afferm\u00f2 comunque di ritenere le Williams favorite per la conquista del titolo, in quanto la 126 CK aveva un telaio pesante e che sotto carico fletteva e un'aerodinamica nettamente inferiore.\nNonostante ci\u00f2, in Spagna Villeneuve riusc\u00ec a conquistare la sua seconda vittoria consecutiva; dopo essere partito in settima piazza fu autore di un'ottima partenza e, dopo il ritiro di Jones, si ritrov\u00f2 in testa alla corsa. Impegnato in un lungo duello con Carlos Reutemann perse via via il vantaggio accumulato nei confronti dei suoi avversari, tanto che si ritrov\u00f2 alle spalle fino a quattro vetture, le quali avevano tutte una miglior tenuta di strada nel tratto \"misto\" del tracciato. Il canadese, sfruttando invece la maggior velocit\u00e0 in rettilineo della sua monoposto, senza commettere nessun errore riusc\u00ec a vincere la corsa; tra lui e De Angelis, giunto quinto, vi era poco pi\u00f9 di un secondo di distacco.\nNelle gare successive, per\u00f2, non giunsero altri risultati sia per guasti meccanici che afflissero la vettura, dovuti in particolar modo alle elevate temperature che mettevano in crisi il motore, che per la guida aggressiva di Villeneuve costatagli anche varie critiche dagli altri piloti, in particolar modo per l'incidente alla partenza in Olanda, ma non dai tifosi che continuarono a sostenerlo.\nAl Gran Premio del Canada, per\u00f2, fu protagonista di un'ottima prestazione: partito undicesimo, sotto il diluvio, riusc\u00ec a recuperare diverse posizioni fino ad installarsi al terzo posto. Ma un contatto alla partenza e un successivo errore in un doppiaggio piegarono il suo alettone anteriore fino a coprirgli totalmente la visuale. Nonostante gli incitamenti a rientrare ai box, il canadese decise di rimanere in pista per concludere la corsa, fino a quando l'appendice aerodinamica si stacc\u00f2. Riusc\u00ec comunque a portare la sua vettura in terza piazza, mandando in visibilio il pubblico locale. Villeneuve dichiarer\u00e0 in seguito che, durante quei giri con la visuale ostruita a causa dell'alettone, non potendo vedere davanti a s\u00e9, si era basato sulle tracce degli pneumatici lasciati dalle altre vetture, per capire quali traiettorie tenere. Con questo risultato concluse il campionato al settimo posto grazie ai venticinque punti ottenuti.\nL'ultima stagione (1982).\nDurante l'inverno antecedente la stagione 1982 Villeneuve fu pi\u00f9 volte impegnato nei collaudi della nuova Ferrari 126 C2, che si dimostr\u00f2 subito molto competitiva. Al secondo giorno di test il canadese riusc\u00ec a registrare il nuovo record del circuito di Fiorano. Le prime tre gare del mondiale videro per\u00f2 il pilota canadese costretto al ritiro in due occasioni, mentre nell'appuntamento statunitense fu squalificato, in quanto l'innovativa ala posteriore a piani sfalsati introdotta dalla Ferrari fu ritenuta irregolare dai commissari di gara.\nNei giorni della gara americana, inoltre, la moglie Joanna, venuta a conoscenza di una relazione extraconiugale, present\u00f2 domanda di divorzio; Gilles prese tempo per motivi economici e di immagine, ma tale rovescio fin\u00ec per aumentare la pressione.\nNel frattempo andava acuendosi lo scontro tra FISA (la federazione dello sport automobilistico) e FOCA (l'associazione dei costruttori di Formula 1), da mesi in disaccordo su alcuni punti del regolamento legati al peso minimo ammesso per le vetture da competizione. Al culmine della polemica le scuderie legate alla FOCA (tra le quali Lotus, Brabham e McLaren) decisero di non presentarsi al Gran Premio di San Marino, al quale parteciparono solo 14 vetture.\nFin dalle prove libere, il weekend imolese si configur\u00f2 come un duello tra le Ferrari e le Renault. In gara per\u00f2 le monoposto francesi dovettero entrambe ritirarsi e le Ferrari si trovarono a condurre la classifica, con un vantaggio di quasi un minuto sul terzo concorrente. Dando seguito a un ordine di scuderia concordato nel pre-gara, il muretto espose ai piloti il cartello \"Slow\", che prescriveva loro di mantenere le posizioni e abbassare il ritmo, onde non mettere a repentaglio l'ottenimento della doppietta. Villeneuve, che pure aveva appena fatto segnare il giro pi\u00f9 veloce della corsa, alz\u00f2 immediatamente il piede dall'acceleratore; ma non Pironi, che interpretando il cartello espostogli solo come invito a non forzare la macchina, sorpass\u00f2 il compagno. Villeneuve assecond\u00f2 la manovra, credendo fosse finalizzata a far divertire il pubblico; ne scatur\u00ec un duello serrato, in particolare negli ultimi giri, ove i ferraristi si attaccarono pi\u00f9 volte. La dimostrazione del diverso approccio dei due piloti fu evidente dai riscontri cronometrici: .\nChe non si trattasse di un gioco fu per\u00f2 evidente allorch\u00e9 all'ultimo giro Pironi super\u00f2 Gilles alla Tosa e lo tenne dietro fino al traguardo, aggiudicandosi la vittoria. Al parco chiuso Villeneuve era infuriato; si present\u00f2 alla premiazione scuro in volto, andandosene subito dopo aver ricevuto il trofeo, per poi presentarsi ai microfoni ed accusare pubblicamente Pironi di infedelt\u00e0 ai patti. Il francese dal canto suo respinse l'accusa e neg\u00f2 che vi fosse stato un patto per il congelamento delle posizioni in gara.\nL'episodio segn\u00f2 dunque la fine dell'amicizia tra Villeneuve e Pironi; nemmeno l'intercessione di Enzo Ferrari, che difese il canadese, pur cercando di minimizzare l'episodio riusc\u00ec a migliorare la tensione sviluppatasi all'interno della scuderia. Villeneuve riteneva che la Ferrari non intendesse mantenere la promessa di sostenerlo nella corsa al titolo mondiale, come invece aveva fatto aiutando Jody Scheckter nel 1979. Prima del Gran Premio del Belgio, alcuni giornali riportarono voci per le quali il pilota canadese fosse in procinto di passare alla Williams o volesse finanche fondare una propria scuderia.\nLa morte.\nDue settimane dopo l'incomprensione di Imola, la situazione in casa Ferrari restava tesa. I due piloti non si erano chiariti; nonostante i tentativi di dialogo di Pironi, da parte di Villeneuve erano proseguite le frecciate e gli attacchi a mezzo stampa. Tra i due permaneva una cortina di silenzio.\nL'8 maggio 1982 alle ore 13:52 sul circuito di Zolder mancavano pochi minuti al termine delle qualifiche per la gara dell'indomani; Villeneuve occupava l'ottavo posto in griglia, mentre Pironi aveva il sesto tempo. Ormai in procinto di rientrare ai box, il pilota canadese affront\u00f2 la chicane alle spalle dei box e successivamente la discesa che immette alla \"Terlamenbocht\" (la \"curva del bosco\"). Improvvisamente si trov\u00f2 davanti la pi\u00f9 lenta March condotta dal suo ex compagno di squadra alla McLaren Jochen Mass, il quale lo vide arrivare e si spost\u00f2 subito a destra, pensando che il canadese lo superasse a sinistra. Villeneuve invece esegu\u00ec la manovra opposta, volendo affrontare la curva all'interno lungo la traiettoria pi\u00f9 veloce, e anch'egli and\u00f2 quindi verso destra.\nLa collisione fu inevitabile ed ebbe un esito disastroso: la Ferrari urt\u00f2 con la ruota anteriore sinistra quella posteriore destra della March; la monoposto numero 27 si stacc\u00f2 dal suolo e vol\u00f2 per circa venticinque metri, compiendo due looping completi poco al di sopra del guard-rail di destra. Il looping successivo port\u00f2 la vettura a schiantarsi violentemente a terra nella via di fuga interna alla Terlamenbocht; l'energia cinetica era tuttavia tale che la macchina venne rilanciata in aria, priva di gran parte dell'avantreno, per poi ricadere in mezzo alla curva. Lo stesso Jochen Mass rischi\u00f2 di essere colpito dalla carcassa, che per qualche istante aleggi\u00f2 sopra la sua vettura, ma riusc\u00ec ad evitare l'impatto sterzando bruscamente nella via di fuga.\nQuando la macchina rimbalz\u00f2 sul terreno, uno dei pannelli honeycomb della scocca posto tra lo schienale del sedile e la paratia frontale del serbatoio cedette, trascinando con s\u00e9 gli attacchi delle cinture di sicurezza; Villeneuve fu quindi sbalzato fuori dall'abitacolo con il sedile attaccato a s\u00e9 e ricadde scompostamente sulla spalla destra, dopo un volo di quasi 50 metri; nell'impatto abbatt\u00e9 la prima rete di protezione e poi sbatt\u00e9 violentemente il collo su un paletto di sostegno della rete metallica pi\u00f9 esterna. I rottami della macchina volarono in tutte le direzioni. Nella carambola, Villeneuve perse anche le scarpe, che vennero ritrovate a duecento metri dal luogo dell'incidente, e il casco, che ricadde a cento metri, mentre il volante della Ferrari fin\u00ec centottanta metri pi\u00f9 in l\u00e0.\nSul posto si trovavano alcuni commissari ed un medico, che immediatamente diedero l'allarme e soccorsero il pilota. Venne esposta la bandiera rossa e alcuni piloti (lo stesso Mass, John Watson, Ren\u00e9 Arnoux, Derek Warwick, Eddie Cheever) parcheggiarono la macchina presso la curva e accorsero a verificare la situazione. Le condizioni di Villeneuve erano palesemente gravi; era privo di sensi, flaccido, cianotico e edematoso su viso e collo. Altre lesioni non si scorgevano e l'attivit\u00e0 cardiaca risultava comunque regolare, sicch\u00e9 il personale medico diretto dal dottor Sid Watkins (che giunse sul posto due minuti dopo il fatto) concluse che doveva esservi una frattura della colonna vertebrale. I medici provvidero pertanto a liberarlo dal sedile, a porre il collo in trazione e a praticargli massaggio cardiaco e respirazione bocca a bocca.\nUna crescente folla di curiosi accorse sul luogo dell'incidente per capire cosa fosse accaduto. Per evitare che intralciassero le operazioni di soccorso, commissari e piloti formarono un cordone umano per bloccare l'accesso, mentre altri nascondevano il corpo di Gilles con dei teli neri. \nDopo qualche minuto il pilota fu caricato a bordo dell'automedica, condotta dal direttore di gara Roland Bruynseraede, e trasferito al centro medico dell'autodromo, dove fu stabilizzato, per poi essere trasportato in elicottero alla clinica universitaria St. Raphael di Lovanio, dove un'\u00e9quipe di medici rianimatori era pronta per prestargli le prime cure. Il dottor Watkins, che accompagn\u00f2 Gilles lungo tutto il tragitto, nutriva tuttavia ben poche speranze. Gli stessi piloti che avevano visto le condizioni di Villeneuve tornarono ai box profondamente scossi. John Watson disse a tutti che Gilles era gi\u00e0 morto.\nIntanto, Jody Scheckter, ex compagno di squadra di Villeneuve e suo caro amico, informato dell'accaduto dallo stesso dottor Watkins, telefon\u00f2 alla moglie di Villeneuve, Joanna, che era rimasta a casa, a Monte Carlo, per la prima comunione della figlia M\u00e9lanie. Dopo essere stata informata del grave incidente sub\u00ecto dal marito e della richiesta immediata di partire per il Belgio, Joanna diede in escandescenza, e la moglie di Scheckter, Pam, che era accorsa a casa Villeneuve, dovette somministrarle dei calmanti. Qualche ora dopo, Pam e Joanna salirono sul primo aereo per Bruxelles.\nGiunto alla clinica di Lovanio, il capo rianimatore, professor Herman Delooz, lo sottopose subito ad una TAC, che evidenzi\u00f2 la presenza di una grave lesione del tronco encefalico e la rottura (con conseguente distacco) delle vertebre cervicali, con importanti lesioni midollari alla base del cranio. Tale lesione fu indotta o dall'impatto con il paletto della rete o dalla tremenda decelerazione (calcolata in 27 G) o, pi\u00f9 probabilmente, dalla violenta trazione esercitata sul collo dalle cinture di sicurezza nel momento in cui il sedile si era staccato dal telaio. Il cervello non mandava perci\u00f2 pi\u00f9 impulsi al cuore che, insieme all'apparato respiratorio, svolgeva ancora le sue funzioni praticamente per inerzia. Delooz concluse che non c'era nulla da fare e che se anche, per assurdo, Villeneuve fosse sopravvissuto, sarebbe comunque rimasto paralizzato dal collo in gi\u00f9 e in uno stato puramente vegetativo per quel che gli sarebbe restato da vivere.\nCiononostante il pilota canadese fu tenuto in vita tramite macchina cuore-polmone, anche perch\u00e9 Marco Piccinini, braccio destro di Enzo Ferrari, rifiut\u00f2 di credere che tutto fosse perduto, chiedendo al dottor Watkins di chiamare \"il miglior neurologo del mondo\". Il medico inglese telefon\u00f2 allora al dottor Gilles Bertrand, suo caro amico, che gli conferm\u00f2 l'infausta prognosi. Tale responso fu dato anche alla moglie di Villeneuve, Joanna, giunta a Lovanio verso le 19:00. Ella, dopo aver lungamente parlato con Watkins e Delooz, alle 21:12 diede l'autorizzazione a staccare le macchine che tenevano in vita il marito.\nIl corpo di Villeneuve fu riportato in Canada il giorno successivo con un Boeing 707 messo a disposizione dal governo canadese. Nei successivi due giorni la salma fu esposta in una camera ardente allestita nel municipio di Berthierville. Il 12 maggio si svolsero le esequie, nella chiesa di Santa Ginevra a Berthierville, davanti a migliaia di persone, tra cui erano presenti anche Jody Scheckter e Jackie Stewart, oltre a numerose autorit\u00e0 del governo canadese; tra i piloti in attivit\u00e0, solo Jacques Laffite si present\u00f2. Nemmeno Enzo Ferrari riusc\u00ec a partecipare.\nAl termine della cerimonia la salma venne trasportata al cimitero dell'est a Montr\u00e9al e, rispettando le ultime volont\u00e0 del pilota, fu cremata..\nVita privata.\nNato a Saint-Jean-sur-Richelieu il 18 gennaio 1950, Villeneuve crebbe nella cittadina di Berthierville. Nel 1970 spos\u00f2 Joann Barthe, da cui ebbe due figli, Melanie e Jacques. Durante la carriera prese l'abitudine di portare con s\u00e9 la famiglia alle corse, vivendo in un motorhome; abitudine che mantenne in una certa misura anche in Formula 1. Aveva un fratello, Jacques, anch'egli pilota automobilistico. Nel mondo delle corse instaur\u00f2 ottimi rapporti con Jody Scheckter, Patrick Tambay e Jackie Stewart, mentre Niki Lauda nutriva per lui un'ammirazione sia come pilota sia come uomo. Il figlio Jacques avrebbe poi seguito le orme paterne diventando pilota e vincendo la 500 Miglia di Indianapolis, il campionato CART nel 1995 e il titolo mondiale di Formula 1 nel 1997 alla guida di una Williams.\nIl pilota, per i suoi spostamenti privati, usava una Ferrari 308 GTS di sua propriet\u00e0 con la quale arriv\u00f2 a percorrere la distanza tra Monte Carlo e Maranello (432\u00a0km) in 2 ore e 25 minuti. Presso il Museo Ferrari di Maranello, nel 2012, in occasione del 30\u00ba anniversario della sua scomparsa, venne appositamente allestito un padiglione interamente dedicato al pilota canadese, dove vennero esposti i guanti, la tuta, le scarpe che indoss\u00f2 a Zolder nel 1982 e altri cimeli del pilota, e in questo stesso padiglione, inoltre, venne esposta anche la predetta auto, facente attualmente parte di una collezione privata.\nRiconoscimenti.\nDopo la morte del pilota canadese furono numerose le iniziative intraprese nel mondo delle corse per ricordarne la figura. In Italia gli venne dedicata una curva nell'Autodromo Enzo e Dino Ferrari, mentre al circuito di Fiorano \u00e8 presente un busto che lo raffigura all'entrata. Una \"Curva Villeneuve\" \u00e8 presente pure nel tracciato di Zolder, nel punto in cui il pilota ebbe l'incidente mortale.\nAnche in Canada non mancarono le iniziative in memoria del proprio pilota. Il circuito sull'\u00cele Notre-Dame, a Montr\u00e9al, sede del Gran Premio del Canada, fu intitolato a Gilles Villeneuve nel 1982. Nel 1992 venne aperto un museo in suo onore a Berthierville, citt\u00e0 in cui era cresciuto, e a poca distanza venne eretta una statua con le sue sembianze e il parco in cui \u00e8 situata prese il suo nome. L'anno successivo venne inserito nella Canadian Motorsports Hall of Fame e nel giugno del 1997, a 15 anni dalla scomparsa, il Canada emise un francobollo in onore del suo pilota pi\u00f9 celebre.\nTuttora \u00e8 ancora elevata la richiesta di memorabilia su Villeneuve e molti libri gli sono stati dedicati. Era stato annunciato anche un film sulla sua vita da Gerald Donaldson nel 2005, ma il progetto non venne mai realizzato.\nInfluenza culturale.\n Lo stesso numero venne utilizzato da Jean Alesi, pi\u00f9 volte associato al canadese per la sua guida aggressiva, nel periodo in cui correva per la Ferrari, dal figlio Jacques durante le stagioni in Champ Car e, occasionalmente nelle gare NASCAR. James Hinchcliffe, pilota canadese in IRL, ha adottato il numero 27 nella stagione 2012.\nVilleneuve compare inoltre nella serie Michel Vaillant e il gruppo Pop rock del Qu\u00e9bec The Boxes, nel 1984, gli dedic\u00f2 una canzone.\nClaudio Lolli gli dedic\u00f2 una canzone (\"Villeneuve\"), comparsa nel suo album del 1983 Antipatici antipodi; nello stesso album, c'era un'altra canzone, \"Formula Uno\", il cui testo era stato scritto dal poeta Roberto Roversi, e in cui si citava parimenti Villeneuve.\nCompare nella miniserie tv Ferrari di Carlo Carlei, interpretato da Matteo Angius.\nA lui \u00e8 dedicata una via nella citt\u00e0 di Sabaudia, una corte nel comune di Corte Palasio, una via nel comune di Isola Vicentina e una via nel comune di Zola Predosa."}
{"id": "19926", "revid": "173617", "url": "https://it.wikipedia.org/wiki?curid=19926", "title": "Evita Per\u00f3n", "text": "Di umili origini, nacque nel villaggio di Los Toldos, presso Jun\u00edn, situato circa 280 chilometri a sud-ovest di Buenos Aires, nell'Argentina rurale, il 7 maggio 1919, ultima di cinque figli. Nel 1934, all'et\u00e0 di 15 anni, and\u00f2 a Buenos Aires, capitale della nazione, dove persegu\u00ec una carriera da attrice di palcoscenico, radio e cinema.\nEva conobbe l'allora colonnello Juan Domingo Per\u00f3n il 22 gennaio 1944, a Buenos Aires, durante un evento di beneficenza al Luna Park Stadium a favore delle vittime del terremoto di San Juan. I due si sposarono l'anno successivo. Nel 1946 Juan Per\u00f3n fu eletto Presidente dell'Argentina, proponendo una politica sociale e nazionalista, il peronismo, a cui Eva contribu\u00ec. Nel corso dei successivi sei anni, Eva Per\u00f3n divenne potente all'interno dei sindacati peronisti, perorando la causa dei diritti dei lavoratori e dei pi\u00f9 poveri.\nLa sua figura, tuttora oggetto di venerazione popolare in Argentina, \u00e8 stata anche al centro di numerose celebrazioni postume, come il film musical hollywoodiano \"Evita\", tratto dall'omonimo spettacolo teatrale.\nBiografia.\nInfanzia.\nEvita nacque il 7 maggio del 1919 a \"La Uni\u00f3n\" (la propriet\u00e0 terriera del padre), vicino al villaggio di Los Toldos, in provincia di Buenos Aires. Era l'ultima di cinque figli illegittimi (gli altri erano Blanca, Elisa, Juan ed Erminda) di un piccolo proprietario terriero originario di Chivilcoy, Juan Duarte, e della sua cuoca e amante, Juana Ibarguren.\nLos Toldos.\nQualche tempo dopo la nascita di Evita, il padre, Juan Duarte, abbandon\u00f2 amante e figli per tornare a Chivilcoy, dalla moglie Estela Grisol\u00eda e dai figli legittimi. Dopo l'abbandono, la madre di Evita decise di trasferirsi a Los Toldos con i suoi cinque figli. La casa era situata nella Via Francia (attualmente rinominata Eva Per\u00f3n), dove oggi si trova il \"Museo Municipal Solar Natal de Maria Eva Duarte de Peron\". La madre possedeva una macchina per cucire Singer e cos\u00ec si mise a confezionare pantaloni per un negozio e la sorella Elisa venne assunta all'ufficio postale del villaggio; in questo modo portavano avanti l'economia della famiglia.\nGli anni di Los Toldos sono stati fondamentali per rafforzare il carattere di Evita: ai suoi coetanei era vietato giocare insieme a lei e gli abitanti del villaggio la criticavano sfacciatamente, discriminandola per la sua condizione di figlia illegittima. Per questo motivo la bambina era divisa tra la solidariet\u00e0 verso la sua famiglia e la vergogna di appartenervi. Anche il suo carattere era diviso: allegra e capricciosa in casa e introversa quando usciva di casa.\nNel 1926 il padre, don Juan Duarte, mor\u00ec in un incidente d'auto. La famiglia intera part\u00ec per Chivilcoy per dare un ultimo saluto all'uomo. La morte del padre aggrav\u00f2 seriamente la situazione economica della famiglia. Quando Juana Ibarguren si rec\u00f2 a Chivilcoy con le figlie per rendere l'ultimo saluto all'uomo, Eva dovette affrontare nuove discriminazioni, sviluppando una strenua avversione verso le ingiustizie. Le figlie legittime di Duarte, infatti, non volevano lasciar entrare quelle illegittime e fu soltanto grazie all'intervento di un parente di Estela Grisol\u00eda che le ragazze riuscirono ad avvicinarsi alla bara. Eva racconter\u00e0 come in quell'occasione scopr\u00ec \u00abun sentimento fondamentale che mi domina completamente lo spirito e la volont\u00e0: questo sentimento \u00e8 l'indignazione dinanzi all'ingiustizia\u00bb.\nL'adolescenza a Jun\u00edn.\nLa sorella Elisa fu trasferita dall'ufficio postale di Los Toldos a quello di Jun\u00edn e cos\u00ec Juana decise di trasferire tutta la famiglia al seguito della figlia, lasciandosi alle spalle numerosi debiti. A Jun\u00edn la situazione economica della famiglia miglior\u00f2 quando i figli trovarono lavoro: Elisa lavorava all'ufficio postale, Blanca era maestra di scuola e Juan impiegato nell'impresa \"il Jab\u00f3n Federal\".\nIl carattere di Evita diventava sempre pi\u00f9 contraddittorio: i suoi compagni di scuola la trovavano dolce, ma nello stesso tempo ne conoscevano l'animo autoritario. Una delle sue compagne, Elsa Sabella, afferm\u00f2 che Evita voleva sempre comandare. Inoltre era chiamata \"la grande\" giacch\u00e9, ripetente, termin\u00f2 le medie inferiori a 14 anni, quando i suoi compagni ne avevano solo 12.\nA Jun\u00edn affior\u00f2 la vocazione artistica di Eva: era la prima della classe in recitazione. Il suo idolo cinematografico era Norma Shearer, un'attrice di Hollywood. Giorno dopo giorno si convinceva che il suo destino era fare l'attrice: lo comunic\u00f2 alla madre che, nonostante il carattere autoritario, non aveva principi rigidi e idee arretrate, e accett\u00f2 il desiderio della bambina.\nLa partenza per Buenos Aires e la carriera d'attrice.\nEsistono diverse versioni sulla partenza di Evita:\nLa cosa certa \u00e8 che Eva Duarte arriv\u00f2 il 2 gennaio 1935 a Buenos Aires, a quasi 16 anni. Inizialmente trov\u00f2 alloggio vicino al Palazzo del Congresso, presso una cugina dell'attrice Maruja Gil Quesada, presentata da Magaldi. Appena arrivata, Evita si dedic\u00f2 alla sola cosa che le sembrava di importanza vitale: trovare le persone e i contatti giusti per realizzare il suo sogno di attrice. Magaldi le fu di grande aiuto: infatti le present\u00f2 il regista Joaqu\u00edn de Vedia e l'attore Jos\u00e9 Franco.\nLa sua prima esperienza teatrale le fu affidata dal regista de Vedia e fu l'interpretazione del ruolo di una cameriera che doveva annunciare: \"La signora \u00e8 servita\". La compagnia di Eva Franco, la figlia dell'attore Jos\u00e9 Franco, le affid\u00f2 in seguito altri ruoli. Le critiche non avevano mai concesso ad Evita aggettivi migliori di \"discreta\", ma almeno non l'avevano mai trovata pessima. Bench\u00e9 lavorasse per un salario da miseria, continuava a recitare senza sosta. Dopo un anno dalla sua partenza da Jun\u00edn, chiuso il sipario della compagnia di Eva Franco, Evita conobbe un periodo sfortunato: nessuna speranza di lavoro all'orizzonte.\nNel 1936 venne assunta dalla Compagnia Argentina di Commedie Comiche di Pepita Mu\u00f1oz, Eloy Alfaro e Jos\u00e9 Franco, con i quali part\u00ec in \"tourn\u00e9e\". Durante il viaggio l'attore Jos\u00e9 Franco minacci\u00f2 di licenziarla se non fosse stata disponibile alle sue richieste sessuali. Evita trov\u00f2 una buona risposta alla pretesa dell'attore e non venne licenziata ma, quando fecero ritorno a Buenos Aires, lasci\u00f2 la compagnia.\nLe persone che conobbero Eva la ricordano come una giovane molto magra e debole, che aveva il sogno di diventare un'attrice molto importante, con una grande allegria, forza e un forte senso di amicizia. Lentamente ottenne un certo riconoscimento: partecip\u00f2 come attrice secondaria in un film e comparve come modella sulle copertine delle riviste di spettacolo, ma soprattutto inizi\u00f2 una carriera di successo come annunciatrice e attrice di \"soap opera\". Nell'agosto del 1937 ottenne il suo primo ruolo in un'emittente radio; poco dopo fu assunta nella compagnia dell'imprenditrice e attrice teatrale Pierina Dealessi. Eva deve a questa donna il suo successo del 1938.\nIl 1\u00ba maggio 1939 la carriera di Evita sub\u00ec una svolta: la compagnia del Teatro dell'Aria cominci\u00f2 a diffondere una serie di radiodrammi firmati da H\u00e9ctor P. Bolomberg, romanziere e poeta, conosciuto per le sue opere teatrali di argomento storico. Protagonisti erano Eva Duarte e Pascual Pelliciotta. Evita si lanci\u00f2 con successo nella carriera radiofonica. Il primo radiodramma fu \"Los jazmines del ochenta\" (Il gelsomino degli ottanta), trasmesso da Radio Mitre dal luned\u00ec al venerd\u00ec. Sempre su una sceneggiatura di Blomberg, Eva inizi\u00f2 un secondo ciclo di radiodrammi, trasmessi da Radio Prieto, e successivamente un terzo. Recit\u00f2 anche in un film storico sulla Patagonia, \"La carga de los valientes\" (\"La carica eroica\"), e fece le sue due ultime comparse in teatro con le commedie \"Coraz\u00f3n de manteca\" (\"Cuore di burro\") e \"La plata hay que repartirla\" (\"Bisogna dividere i soldi\"), ma con il teatro guadagnava poco.\nTuttavia, nel 1941, partecip\u00f2 a due film: \"El m\u00e1s infeliz del pueblo\" (\"Il pi\u00f9 infelice del paese\"), con il celebre comico Luis Sandrini, e \"Una novia en apuros\" (\"Una fidanzata nei guai\") di John Reinhardt.\nTra radiodrammi e film, Eva finalmente raggiunse una situazione economica abbastanza stabile da permetterle, nel 1942, di comprare un appartamento in via Carlo Pellegrini, un quartiere molto elegante di Buenos Aires.\nIl peronismo.\nIl 22 gennaio 1944 Evita incontr\u00f2 Juan Domingo Per\u00f3n. In quel periodo l'Argentina stava attraversando un momento di trasformazione economica, sociale e politica.\nLa situazione politica e sociale dell'Argentina nel 1944.\nL'Argentina aveva cambiato radicalmente la struttura produttiva: nel 1943, per la prima volta, la produzione industriale aveva superato la produzione agricola.\nSocialmente il paese stava vivendo una grande migrazione interna: spinta dallo sviluppo dell'industria, la popolazione migrava dalle campagne per stabilirsi nelle citt\u00e0. La grande crescita industriale gener\u00f2 un processo di urbanizzazione e un notevole cambio di popolazione nelle grandi citt\u00e0, specialmente a Buenos Aires. La classe operaia andava sempre pi\u00f9 aumentando e cambiava colore. I \"criollos\" o \"cabecitas negras\" (le \"testoline nere\"), chiamati cos\u00ec perch\u00e9 avevano i capelli, i piedi e gli occhi pi\u00f9 scuri di quelli di qualsiasi immigrato europeo, \"invasero\" Buenos Aires. La grande migrazione interna si caratterizz\u00f2 anche per la presenza di una grande quantit\u00e0 di donne, le quali cercavano di insediarsi, anche loro, nel nuovo mercato del lavoro stipendiato, che stava creando l'industrializzazione.\nPoliticamente il paese viveva una crisi profonda dei partiti politici tradizionali, i quali avevano instaurato un sistema corrotto fondato sul nepotismo; il governo fu accusato di numerosi brogli elettorali. Questo periodo \u00e8 conosciuto, nella storia dell'Argentina, come la Decade Infame (1931-1943) e fu diretto da un'alleanza conservatrice, chiamata la Concordia. Davanti alla corruzione scandalosa del governo conservatore, il 4 giugno 1943 ci fu un colpo di Stato militare che apr\u00ec un confuso periodo di riorganizzazione e rallentamento delle forze politiche. Tra gli autori del colpo di Stato del 1943 si distinse il giovane Juan Domingo Per\u00f3n, colonnello dell'esercito argentino.\nIn questo periodo inizi\u00f2 l'attivit\u00e0 sociale di Evita, che spesso ospitava e curava i poveri nella sua abitazione.\nL'incontro con Juan Domingo Per\u00f3n.\nIl 15 gennaio 1944 la citt\u00e0 di San Juan venne distrutta da un terremoto che caus\u00f2 pi\u00f9 di diecimila morti. Juan Domingo Peron, promosso sottosegretario al Departamento Nacional del Trabajo (il ministero del lavoro) con lo scopo di raccogliere i fondi per la ricostruzione del paese, decise di organizzare un festival affidato a una commissione di artisti, tra i quali anche Evita Duarte. Il 22 gennaio del 1944, durante il festival, al quale parteciparono anche i soldati dell'esercito e della marina, Evita e Per\u00f3n s'incontrarono. Gi\u00e0 nel febbraio seguente decisero di andare a vivere insieme, nel nuovo appartamento di Evita, situato in \"Calle Posadas\". La carriera artistica di Eva continuava ad ampliarsi e in questo anno venne anche nominata presidente del sindacato chiamato Associazione Radicale Argentina.\nIl 1945.\nIl 5 ottobre del 1945 Per\u00f3n deteneva tre cariche: aveva conservato quelle di Ministro del lavoro e della Guerra ed era diventato vicepresidente dell'Argentina. Per\u00f3n era l'unico che si occupava dei lavoratori; infatti aveva accordato un aumento dei salari, aveva creato i tribunali del lavoro e migliorato i sistemi di aiuto sociale. Questa serie di misure popolari gli assicuravano la fedelt\u00e0 e la riconoscenza del popolo, e questo agli occhi dell'opposizione democratica e del settore militare rendeva Per\u00f3n pericoloso.\nIl presidente Edelmiro Juli\u00e1n Farrell, sensibile alle critiche dell'opposizione e dei militari, che temevano il potere crescente di Per\u00f3n, aveva annunciato al popolo argentino che prima della fine dell'anno sarebbe stato chiamato a scegliere i propri governanti.\nNella notte dell'8 ottobre venne organizzata una marcia su Buenos Aires dagli antiperonisti per sbarazzarsi di Per\u00f3n. Durante un incontro tra il generale Avalos, i suoi militari e il presidente Farrell, venne deciso che Per\u00f3n avrebbe dovuto lasciare subito la vicepresidenza della nazione, il ministero della Guerra e la segreteria del Lavoro.\nIl 10 ottobre Per\u00f3n si present\u00f2 alla Segreteria del Lavoro per prendere congedo. In strada quindicimila operai si erano riuniti davanti al ministero ed Evita era in strada tra gli operai.\nPer\u00f3n disse alla folla: \u00abVi chiedo di rispettare l'ordine pubblico affinch\u00e9 si possa proseguire la nostra marcia trionfale, per\u00f2 se un giorno si rivelasse necessario, vi chieder\u00f2 di battervi\u00bb. Stava lanciando una sfida ai capi dell'esercito.\nEvita iniziava ad avere paura. La sua carriera si era conclusa: venne chiamata da Radio Belgrano per essere informata che tutte le sue trasmissioni erano state cancellate.\nA mezzanotte dello stesso giorno, Evita e Per\u00f3n lasciarono l'appartamento di \"Calle Posadas\" per rifugiarsi sul delta del Paran\u00e1. Il 13 ottobre Per\u00f3n venne arrestato e deportato per volont\u00e0 dei generali delle forze armate, che al loro interno erano profondamente divise sulla gestione del potere. Venne portato sull'isola deserta di Mart\u00edn Grac\u00eda nel mezzo del R\u00edo de la Plata. Nel giorno in cui arriv\u00f2 sull'isola, Per\u00f3n scrisse due lettere: una a Mercante, suo amico, e una a Evita.\nIl 16 ottobre fu internato all'ospedale militare di Buenos Aires per una malattia, vera o fittizia. Lo stesso giorno la CGT (Confederazione Generale del Lavoro) si riun\u00ec e proclam\u00f2 uno sciopero di 24 ore per il 18 ottobre. Il popolo per\u00f2, esausto, inizi\u00f2 a non dare pi\u00f9 ascolto nemmeno ai sindacati. Il 17 ottobre, senza che nessuno avesse dato l'ordine, non ci fu lo sciopero, ma la rivoluzione (chiamata la \"marcia dei descamisados\").\nI \"descamisados\" occuparono Plaza de Mayo, esigendo la liberazione di Per\u00f3n, e gli stessi generali che lo avevano arrestato furono costretti a richiamarlo al governo. Quel 17 ottobre, \"il giorno della lealt\u00e0\", sotto il cielo incandescente, gli uomini sudati si erano tolti le camicie; di conseguenza la parola dispregiativa \"descamisados\" (gli scamiciati), usata dal giornale \"La Prensa\", divenne la parola che da allora in poi avrebbe designato il popolo peronista.\nIl giornalista H\u00e9ctor Daniel Vargas ha rivelato che Eva quel giorno era a Jun\u00edn, nella casa della madre, e torn\u00f2 in citt\u00e0 verso sera.\nDopo la liberazione, il 22 ottobre Per\u00f3n si spos\u00f2 con Evita a Jun\u00edn. Secondo alcuni biografi, nel 1945 Eva ebbe un aborto spontaneo.\nPartecipazione di Evita alla campagna elettorale.\nDopo il matrimonio, Per\u00f3n fu occupato con la campagna elettorale. Il 26 dicembre 1945 Evita e Per\u00f3n partirono in \"tourn\u00e9e\" elettorale con un treno che venne battezzato \"El Descamisado\", per raggiungere il Nord del Paese; a questo ne seguirono altri. La grande novit\u00e0 di quei viaggi fu soprattutto la presenza di una donna sul treno. Fino ad allora nessuna moglie aveva mai accompagnato il proprio marito durante una \"tourn\u00e9e\" del genere.\nEvita, durante i viaggi, non aveva mai tenuto un discorso; il 4 febbraio 1946, pochi giorni prima della fine della campagna elettorale, al Centro Universitario Argentino, un'associazione di donne organizz\u00f2 un incontro per sostenere la candidatura di Per\u00f3n. Il futuro presidente, non sentendosi molto in forma, decise di dare a Evita l'opportunit\u00e0 di parlare al pubblico. Il risultato fu disastroso, perch\u00e9 il pubblico reclam\u00f2 con rabbia la presenza di Per\u00f3n, impedendo cos\u00ec a Evita di poter pronunciare il suo discorso.\nIl 24 febbraio 1946 Juan Domingo Per\u00f3n venne eletto presidente della Repubblica argentina con il 52% dei consensi; nel 1947 fond\u00f2 il Partito unico della rivoluzione, che venne chiamato Partito Peronista.\nI diritti delle donne e il Partito Peronista Femminile.\nUna delle battaglie combattute e vinte da Evita Per\u00f3n fu quella che port\u00f2 al riconoscimento dell'uguaglianza dei diritti politici e civili tra gli uomini e le donne, con la legge 13.010 presentata il 23 settembre del 1947. Il suo impegno per la dignit\u00e0 della donna fu costante e la condusse il 26 luglio del 1949 alla fondazione del Partito Peronista Femminile (PPF).\nLa relazione con i lavoratori e i sindacalisti.\nPer\u00f3n, dopo la vittoria nelle elezioni, deteneva molti incarichi e non poteva dedicarsi, come aveva fatto negli anni precedenti, ai diritti dei lavoratori. Fu Eva che s'interess\u00f2 di fare da intermediaria tra le richieste ed i problemi degli operai e Per\u00f3n. L'efficienza della donna venne ricompensata con l'assegnazione di un ufficio all'interno della Segreteria del Lavoro. Fervente visitatrice di fabbriche, scuole, ospedali, sindacati, club sportivi e culturali, Eva si guadagn\u00f2 la fiducia del popolo, ed in particolare dei lavoratori e dei sindacalisti, stabilendo una forte ma anche complicata relazione con loro.\nIl giro in Europa.\nUn anno dopo le elezioni, Evita venne incaricata di rappresentare suo marito in un \"tour\" europeo che comprendeva come prima tappa la Spagna, successivamente l'Italia e il Vaticano, la Francia, il Portogallo, la Svizzera, il Brasile e infine l'Uruguay.\nIl giro in Europa fu battezzato dalla \"first lady\" come il \"Giro dell'Arcobaleno\", come lei stessa afferm\u00f2: \nL'Europa del 1947 era un continente stremato dalla guerra appena finita. L'Europa aveva fame e l'Argentina abbondava di grano e di bestiame: questa occasione era per entrambi i continenti un'opportunit\u00e0 positiva.\nIl giro in Europa dur\u00f2 tre mesi. Evita sal\u00ec su un aereo il 6 giugno 1947 e arriv\u00f2 in Spagna l'8 giugno 1947 all'aeroporto di Barajas, dove ad aspettarla c'era Francisco Franco con la moglie, l'intero governo ed un'importante concentrazione popolare. Fu proclamato un giorno di festa nazionale; anche per il popolo spagnolo Evita era gi\u00e0 una leggenda e a Madrid non manc\u00f2 di visitare i quartieri poveri, interessandosi dei problemi di tutti, abbracciando gli ammalati e regalando denaro come faceva in Argentina. Le fu assegnata per l'occasione, personalmente da Franco, la Gran Croce dell'Ordine di Isabella la Cattolica. Il viaggio in Spagna prosegu\u00ec trionfale cos\u00ec com'era iniziato: ovunque andasse le piazze si riempivano di gente e, specialmente al sud, l'accoglienza fu commovente.\nIn Italia fu sia acclamata che contestata. Il 26 giugno del 1947 giunse a Roma. Il momento centrale del soggiorno romano fu rappresentato dall'incontro ufficiale con papa Pio XII. Nonostante venga detto che fu quasi ignorata e appena ricevuta, ci\u00f2 non \u00e8 corrispondente alla realt\u00e0: il Pontefice la ricevette in udienza pubblica e poi personale con tutti gli onori, pronunciando qualche parola in spagnolo per benedirla, la ringrazi\u00f2 poi per l'impegno in favore dei poveri e le assegn\u00f2 al marito la Croce dell'Ordine di Pio IX. Il colloquio privato dur\u00f2 venti minuti, lo stesso tempo concesso alle regine, e si concluse con l'omaggio di un prezioso rosario, lo stesso che le fu messo tra le mani il giorno della sua morte. Il viaggio prosegu\u00ec in Portogallo, Francia e Svizzera. Scrive Franco Cardini nella prefazione alla biografia di Abel Posse, \"La passione secondo Eva\", della particolare fede di Evita, che ebbe rapporti epistolari con padre Pio da Pietrelcina e il cardinale Angelo Giuseppe Roncalli (futuro papa Giovanni XXIII che le fece recapitare un messaggio in occasione della sua visita a Parigi il 22 luglio 1947):\nIl 23 agosto 1947 Eva ritorn\u00f2 in Argentina. Un tappeto rosso era steso dalla banchina alla dogana. Per\u00f3n, do\u00f1a Juana, le sue tre sorelle e tutti i membri del governo l'aspettavano su una tribuna improvvisata. La folla era immensa.\nLa fondazione Eva Per\u00f3n.\nIl lavoro di Evita all'interno del governo peronista era orientato all'assistenza sociale con lo scopo di combattere la povert\u00e0. Subito dopo il ritorno dal suo \"tour\" europeo, Evita organizz\u00f2 un'assistenza sociale dal nome \"Crociata Maria Eva Duarte de Per\u00f3n\", che si occupava di dirigere l'assistenza infermieristica e le donne senza fissa dimora, concedendo sussidi e case temporanee. L'8 luglio 1948 cre\u00f2 la Fondazione Eva Per\u00f3n, presieduta da lei stessa, che si occupava di migliorare le condizioni di vita dei bambini, degli anziani, delle ragazze madri e delle donne appartenenti alle classi pi\u00f9 povere della popolazione. La Fondazione condusse una vasta gamma di attivit\u00e0 sociali, dalla costruzione di ospedali, case di cura, scuole, campi estivi, all'assistenza e promozione delle donne.\nLa Fondazione si svilupp\u00f2 secondo tre direttrici:\nTra le opere realizzate dalla Fondazione c'\u00e8 il complesso d'abitazioni Ciudad Evita (nel quartiere de La Matanza) e molti ospedali, tredici in tutto, che ancora oggi portano il nome di Evita, Eva Per\u00f3n o la \"Rep\u00fablica de los Ni\u00f1os en Gonnet\" (in provincia de Buenos Aires).\nIl Decalogo dell'Anzianit\u00e0.\nLa preoccupazione speciale di Evita per gli anziani la port\u00f2 a scrivere e a proclamare il 28 agosto del 1948 il \"Dec\u00e1logo de la Ancianidad\" (Decalogo dell'Anzianit\u00e0), ovvero una serie di diritti degli anziani.\nCandidatura alla vicepresidenza e malattia.\nIl 9 gennaio 1950 Evita svenne in pubblico e venne operata tre giorni dopo di appendicite, ma le venne diagnosticato anche un tumore all'utero. Secondo alcuni era, per un'incredibile coincidenza, la stessa malattia che aveva causato il decesso della prima moglie di Per\u00f3n, Aurelia Tiz\u00f3n, nel 1938. Il medico propose un'immediata isterectomia totale, che avrebbe potuto probabilmente salvarle la vita o comunque prolungarla, senza grandi sofferenze (la madre di Eva aveva sofferto dello stesso male, ma l'isterectomia l'aveva salvata), ma Evita rifiut\u00f2, forse per non sminuire inconsciamente il proprio ruolo di \"madre degli argentini\" o perch\u00e9 credeva all'inizio che la diagnosi fosse falsa e solo una manovra degli antiperonisti per indebolirla psicologicamente e come \"leader\" politico agli occhi del popolo (i generali avevano gi\u00e0 manifestato malumori per una sua eventuale corsa alla vicepresidenza, cosa da lei desiderata).\nLa campagna ufficiale per la candidatura presidenziale Per\u00f3n-Eva Per\u00f3n inizi\u00f2 il 2 agosto 1951, con l'arrivo di duecento sindacalisti venuti ad incontrare Per\u00f3n per chiedergli di accettare la rielezione e per esprimere il desiderio che Evita facesse parte della formula. Per\u00f3n non rispose alle richieste e per questo motivo venne fissata una nuova data; il 22 agosto i sindacalisti si presentarono di nuovo per chiedere a Evita e Per\u00f3n di depositare le loro rispettive candidature. La manifestazione non si svolse sul balcone della \"Casa Rosada\", la casa ufficiale del governo argentino (si temeva che la piazza tradizionale non fosse sufficientemente capiente per contenere la folla), ma nell'Avenida 9 de Julio, un pezzo di pampa, la vasta pianura dell'Argentina, della larghezza di un isolato. Evita voleva guadagnarsi un posto nella scheda elettorale come candidata alla vicepresidenza; questa mossa preoccup\u00f2 molto i capi militari e i gruppi pi\u00f9 conservatori, i quali cercarono in tutti i modi di evitare la candidatura, non ritenendo adatta una donna (per di pi\u00f9 giovane e di estrazione popolare) come vice-comandante in capo delle forze armate. Evita, comunque ricevette un gran sostegno dalla classe operaia e dalle donne peroniste, un sostegno cos\u00ec intenso che sorprese Juan Per\u00f3n stesso, il quale decise di sostenere la candidatura.\nAlla manifestazione, la folla chiese ad Evita di annunciare pubblicamente la sua candidatura come vicepresidente. Evita rispose chiedendo qualche giorno in pi\u00f9 per prendere la sua decisione definitiva, ma il popolo insisteva \"Ahora, Evita, ahora!\" (Adesso, Evita, adesso) e urlava \"\u00a1Evita, Vicepresidente!\": alla fine giunsero ad un compromesso, Evita comunic\u00f2 al pubblico che avrebbe annunciato la sua decisione alla radio qualche giorno dopo.\nNove giorni dopo, Evita mand\u00f2 un messaggio radiofonico al popolo argentino, annunciando la sua intenzione di rinunciare.\nLa voce secondo la quale era gravemente malata si diffuse fra il popolo, causando tristezza fra i peronisti ed esultanza fra i nemici del Presidente. Gli svenimenti di Eva continuarono fino al 1951, anche durante la cerimonia peronista del 22 agosto. Evita era molto debole e l'avanzamento del cancro la costringeva al riposo.\nLa morte.\nIl 5 novembre 1951 Evita Per\u00f3n fu sottoposta a intervento chirurgico dall'oncologo statunitense George Pack nell'ospedale Avellaneda (poi Hospital Interzonal General de Agudos Presidente Per\u00f3n), costruito dalla sua Fondazione.\nSei giorni pi\u00f9 tardi vot\u00f2 dal suo letto d'ospedale per le elezioni generali in cui suo marito fu eletto presidente per la seconda volta.\nLa camera d'ospedale in cui fu ricoverata fu in seguito convertita in museo.\nIl 15 ottobre precedente era uscito il suo libro autobiografico \"La raz\u00f3n de mi vida\", scritto con l'aiuto dello spagnolo Manuel Pennella; la prima edizione pubblic\u00f2 copie e, dopo la sua morte, divenne lettura d'obbligo nelle scuole.\nIl 1\u00ba maggio 1952, sostenuta fisicamente dal marito alle sue spalle, tenne l'ultimo discorso pubblico dal balcone della Casa Rosada, con toni forti contro i nemici del peronismo.\nIl 7 maggio, giorno del suo trentatreesimo compleanno, Juan Domingo Per\u00f3n nomin\u00f2 sua moglie \u00abLeader spirituale della Nazione argentina\u00bb, onorificenza concessa formalmente dalla Camera dei deputati.\nOrmai immobilizzata a letto, pesava 37 chilogrammi.\nLa sua ultima apparizione pubblica fu il 4 giugno al fianco del marito, in piedi sull'auto presidenziale per la seconda parata inaugurale.\nRiusc\u00ec a sostenere l'impegno solo con l'uso di molti antidolorifici e uno speciale sostegno metallico.\nLa sera torn\u00f2 a letto e usc\u00ec dalla sua camera solo per essere portata in ospedale.\nStudi successivi portano a ritenere che nell'ultimo mese prima della morte Evita Per\u00f3n fu segretamente sottoposta a lobotomia come terapia palliativa del fortissimo dolore che il cancro era presumibile le procurasse.\nAlle 3 del mattino del 26 luglio entr\u00f2 in coma; le ultime parole riferite, su testimonianza dell'infermiera che l'aveva in cura, furono \u00abmanca poco\u00bb.\nLa morte sopraggiunse alle 20:23 di quello stesso giorno, causa ufficiale \u00abadenocarcinoma\u00bb a firma del medico certificatore Alberto Carlos Tarquini; nella comunicazione ufficiale, l'orario fu modificato alle 20:25 e da quel giorno, a quell'ora, quotidianamente fino alla deposizione di Per\u00f3n nel 1955, i notiziari della sera si interrompevano ricordando: \u00abSono le 20:25 minuti, l'ora in cui Eva Per\u00f3n \u00e8 passata all'immortalit\u00e0\u00bb\nLa mummificazione e il sequestro del cadavere.\nSecondo quanto disse Per\u00f3n, il desiderio di Evita era quello di non essere sotterrata, poich\u00e9 gi\u00e0 sapeva, in ogni caso, che l'avrebbero esposta, nonch\u00e9 quello che non fosse mai dimenticata. Il medico spagnolo Pedro Ara, che aveva avuto una parte nell'imbalsamazione di Lenin, mummific\u00f2 il cadavere di Evita, che fu coperto da una bandiera bianca e azzurra e venne posto in una bara chiusa da un vetro trasparente ed esposto alla Segreteria del Lavoro.\nLa fila dei visitatori raggiunse circa i due chilometri. Le persone aspettarono anche per dieci ore, pur di dare l'ultimo saluto a Evita.\nIl 9 agosto la bara venne posta su un affusto di cannone, circondata da una marea di fiori e da due milioni di spettatori, portata prima al Congresso, poi alla CGT (Confederazione Generale del Lavoro), dove rimase.\nIl 23 settembre 1955 scoppi\u00f2 quella che venne chiamata la \"Revoluci\u00f3n Libertadora\". L'insurrezione depose Per\u00f3n, il quale fugg\u00ec e si rec\u00f2 in esilio in Spagna, passando per il Paraguay. La costruzione del mausoleo commissionato da Juan Domingo per Eva, con annesso grattacielo e statua monumentale della First Lady, venne fermata.\nIl dottor Ara si present\u00f2 poco dopo alla Casa Rosada per informare il generale Eduardo Lonardi, salito al potere, che Per\u00f3n gli aveva lasciato il corpo di Eva; al colloquio partecip\u00f2 anche il tenente colonnello Carlos Eugenio Moori Koenig, nominato capo del servizio informazioni dell'esercito. Nei mesi successivi Koenig cerc\u00f2 di elaborare nella sua mente un progetto, in seguito chiamato \"Operazione Evasione\", di cui rese partecipe anche il generale Pedro Eugenio Aramburu, che il 13 novembre sostitu\u00ec il generale Lonardi. Lo scopo del progetto era nascondere la salma di Eva, poich\u00e9 i militari della \"Revoluci\u00f3n Libertadora\" temevano che qualsiasi posto destinato a ospitare quei resti si sarebbe trasformato in un luogo di culto. Tre giorni dopo la salita al potere di Aramburu, la CGT venne occupata dall'esercito e, nella notte del 22 novembre, venne sequestrato il cadavere di Evita. Moori Koenig mise il cadavere in un furgone, dove lo lasci\u00f2 per diversi mesi: le spoglie vagarono in numerosi edifici militari, sempre sotto sorveglianza, protetta e nascosta. Quando il colonnello Koenig si rese conto che non poteva continuare a spostare la salma di Evita da un luogo all'altro, n\u00e9 poteva distruggerla (avrebbe causato una rivolta), la trasport\u00f2 nel suo ufficio, nella sede centrale del servizio informazioni, dove rimase fino al 1957; si dice che Koenig, affascinato dalla perfezione del lavoro anatomico eseguito da Ara sul corpo di Eva, la mostrasse ogni tanto ai suoi ospiti.\nIl generale Aramburu (che nel 1970 sar\u00e0 rapito e ucciso dai peronisti \"montoneros\"), dopo aver ottenuto tutte le autorizzazioni per seppellire Evita dignitosamente, si mise poi in contatto con un prete italiano e uno argentino per trasportare la salma in Europa. Vi furono diverse finte salme, perlopi\u00f9 copie in pietra o statue di cera, a lei attribuite per ingannare i peronisti.\nPortata in Italia la salma con il transatlantico Conte Biancamano, Evita fu seppellita sotto il nome di \"Maria Maggi, vedova de Magistris\" nel cimitero maggiore di Milano o, secondo altri, nel cimitero vecchio di Sforzatica a Dalmine (Bergamo). Come ricorda una lapide posta nel cimitero di Milano, il 1\u00ba settembre 1971 venne riesumata e il corpo fu riconsegnato a Per\u00f3n nella sua villa di Madrid.\nSolo nel 1974 la salma torn\u00f2 in Argentina, accolta da una moltitudine di sostenitori; Per\u00f3n era stato eletto nuovamente Presidente nel 1973, ma mor\u00ec pochi mesi dopo il rimpatrio del corpo di Eva, lasciando la \"leadership\" alla terza moglie Isabel Mart\u00ednez de Per\u00f3n; i militari che la deposero con un golpe nel 1976 s'impadronirono della salma di Evita, che alla fine, per ordine del dittatore Jorge Rafael Videla e tramite il generale Emilio Eduardo Massera, fu riconsegnata alle sorelle Blanca ed Erminda; fu infine seppellita privatamente nel cimitero della Recoleta, dentro la cripta della cappella della famiglia Duarte-Arrieta, accanto alla sorella Elisa (coniugata Arrieta, morta nel 1969). Vista la precedente profanazione del corpo di Juan Per\u00f3n nel 1988 e i tentativi numerosi di impadronirsi della salma di Evita, il governo argentino ha costruito un particolare sistema di sicurezza, in seguito svelato: le misure elaborate comprendono il pavimento in marmo della tomba, con una porta-battente che porta ad un vano contenente due bare. Sotto questo comparto \u00e8 una seconda porta-battente e un secondo scompartimento, dove riposa la bara autentica di Eva Per\u00f3n. I biografi Marysa Navarro e Nicholas Fraser scrivono che spesso si afferma che la sua tomba \u00e8 cos\u00ec sicura da poter resistere a un attacco nucleare: \"Riflette una paura\", scrivono, \"una paura che il corpo scompaia dalla tomba e che la donna, o meglio il mito della donna, riappaia\".\nL'interno della cappella, dove si trova effettivamente la sepoltura, \u00e8 privato e non visitabile dal pubblico, ma intorno al portone di ferro esterno vi sono diverse lapidi, tra cui alcune targhe a lei dedicate. Nel 2006, con la traslazione definitiva del corpo di Per\u00f3n al mausoleo edificato presso la villa \"Quinta 17 de Octubre\" di San Vicente, voluta dal presidente peronista N\u00e9stor Kirchner, si parl\u00f2 di un possibile spostamento anche della mummia di Eva, cosa finora per\u00f2 non verificatasi.\nEvita Per\u00f3n nella cultura di massa.\nLa figura di Evita Per\u00f3n e la sua vicenda umana - che hanno commosso la fantasia popolare di tutto il mondo nell'immediato dopoguerra - ha ispirato, oltre che numerosi scrittori, anche il mondo della musica e del cinema. La sua immagine divenne di culto nel suo paese tanto che le furono dedicate citt\u00e0, una provincia e la sua autobiografia \"La raz\u00f3n de mi vida\" (\"La ragione della mia vita\") divenne testo obbligatorio nel sistema educativo argentino. Evita fa parte anche dell'immaginario politico come emblema della sinistra peronista argentina, invisa alle classi elevate anglofile.\nIl suo stile di moda, comprendente sia gioielli, abiti di lusso, \"tailleur\", pellicce, sia abiti pi\u00f9 popolari, e le sue acconciature con \"chignon\" o alla \"pompadour\" divennero molto noti non solo in Argentina. Alcuni dei suoi gioielli (ammontanti in totale al valore di sei milioni di dollari, compresa una tiara in diamanti donata alla \"first lady\" dalla coppia reale olandese, la regina Giuliana e il principe consorte Bernardo) furono rubati (per un valore di quattro milioni) nel 2009 e ritrovati a Milano circa due anni dopo.\n\u00c8 famoso il \"musical\" \"Evita\" del compositore inglese Andrew Lloyd Webber, portato anche sullo schermo in un film dal titolo omonimo con Madonna e Antonio Banderas (in una parodia di questo musical, in un episodio della serie animata \"I Simpson\" Lisa diviene presidentessa degli studenti).\nIn Italia, invece, il Quartetto Cetra le dedic\u00f2, quando era ancora in vita, il motivetto \"A pranzo con Evita\". Nel 2017 anche la band power metal, White Skull gli dedic\u00f2 una canzone, \"Lady of Hope\", contenuta nel disco \"Wheel of the Strong\"."}
{"id": "19927", "revid": "1745361", "url": "https://it.wikipedia.org/wiki?curid=19927", "title": "Evita", "text": ""}
{"id": "19928", "revid": "122522528", "url": "https://it.wikipedia.org/wiki?curid=19928", "title": "Evita (musical)", "text": "Evita \u00e8 un musical scritto da Tim Rice e Andrew Lloyd Webber, liberamente ispirato alla vita di Evita Per\u00f3n, moglie del presidente argentino Juan Domingo Per\u00f3n.\nTra le canzoni pi\u00f9 famose del musical, \"Don't Cry for Me, Argentina\" (\"Non piangere per me, Argentina\") cantata da Evita, dal balcone della Casa Rosada il giorno della proclamazione dell'elezione a presidente (17 ottobre del 1945) del marito, al suo paese e alla sua gente, \"Oh What a Circus\" e \"High Flying Adored\", nelle quali Che racconta con toni caustici la carriera di Eva, e \"Another Suitcase in Another Hall\", originariamente cantata da Barbara Dickson nel disco originale, nelle successive versioni dall'amante di Peron.\nDal musical \u00e8 stato tratto il film \"Evita\", il cui musical \u00e8 stato presentato in Italia nel 2017 con protagonista Malika Ayane.\nTrama.\nAtto I.\nIl musical inizia in un cinema di Buenos Aires, in Argentina, il 26 luglio 1952, dove il pubblico in sala sta guardando un film (\"A Cinema In Buenos Aires, 26 July 1952/Un cinema a Buenos Aires, sabato 26 luglio 1952\"). Le battute del film in spagnolo vengono presto interrotte da un annunciatore, che riporta un tragico messaggio: \u201cEva Per\u00f3n \u00e8 entrata nell'immortalit\u00e0 alle 20:25 di questa sera\u2026\u201d. La platea, disperata, intona \u201c\"Requiem For Evita/Requiem per Evita\"\u201d. Mentre la scena cambia, Che, il narratore, schernisce cinicamente le persone cadute nella disperazione pi\u00f9 nera a causa della morte di Eva (\"Oh What a Circus/Oh che circo\").\nChe presenta al pubblico la quindicenne Eva nel 1934. La ragazza si \u00e8 da poco innamorata del cantante di tango Agust\u00edn Magaldi, dopo averlo incontrato in uno dei suoi concerti. La ragazza perseguita Magaldi per farsi portare da lui a Buenos Aires e il cantante, dopo l'iniziale rifiuto, infine cede (\"Eva, Beware of the City/Eva, attenta alla citt\u00e0\"). Appena arrivata nella capitale Argentina, Eva canta tutte le sue speranze per l'avvenire ed il futuro d'attrice (\"Buenos Aires\"). Presto Eva, accortasi dell'inutilit\u00e0 di Magaldi, lascia l'amante e passa di uomo in uomo verso la celebrit\u00e0, cambiando rapidamente il lavoro di modella con quello di presentatrice radiofonica e di attrice, mentre Che commenta il suo comportamento cinico e astuto (\"Goodnight and Thank You/Buonanotte e grazie\"). In seguito Che parla del colpo di Stato della destra nel 1943 e del successo di Eva, che diviene sempre pi\u00f9 popolare, lasciando intendere che la vita politica e quella di Eva possano coincidere. Che introduce anche la figura dell'ambizioso colonnello Juan Per\u00f3n, che avanza rapidamente nel sistema politico argentino (\"\"The Lady's Got Potential/La signora ha del potenziale\"). In un grande gioco di sedie musicali, compaiono vari personaggi politici ad illustrare le proprie promesse politiche ed intenzioni.\nDopo un terribile terremoto a San Juan, Per\u00f3n organizza un grande concerto di beneficenza nel celebre Luna Park Stadium per trovare fondi per aiutare i terremotati. Qui, Eva rincontra Magaldi (nella realt\u00e0 il cantautore di tango era morto nel 1938), che le rivolge a stento la parola. Il colonnello Per\u00f3n, intanto, incoraggia il popolo con toccanti parole e lo incita ad aver fede nella politica e fiducia in lui.\nDietro le quinte, Per\u00f3n ed Eva si incontrano (\"Charity Concert/Concerto di beneficenza\"\") e stabiliscono un segretissimo rendezvous in casa di lei, dove la donna seduce il colonnello, che cade in suo potere (\"I'd Be Surprisingly Good For You/Sarei sorprendentemente buona per voi\"). Eva allora scaccia violentemente l'amante di Per\u00f3n che, tristissima, lascia l'uomo che ama realmente per tornare alla vecchia vita \"(\"Another Suitcase in Another Hall/Un'altra valigia in un'altra hall\"\").\nResa ufficiale la loro relazione, Eva viene presentata all'alta societ\u00e0, che l'accoglie con freddezza, cos\u00ec come Ej\u00e9rcito Argentino (\"\"Per\u00f3n's Latest Flame/L'ultima fiamma di Per\u00f3n\"). Nel 1946, Per\u00f3n, dopo essere diventato generale, annuncia di voler diventare presidente e discute con Eva le possibilit\u00e0 di vincere le elezioni. Eva allora comincia una grande opera demagogica in cui convince il popolo argentino a votare Per\u00f3n, che vincer\u00e0 l'elezione. Per\u00f3n ed Eva, dopo essersi sposati, sono dunque pronti a cominciare una nuova vita con il popolo che ha reso il generale presidente (\"A New Argentina/Una nuova Argentina\"\").\nAtto II.\nPer\u00f3n, appena eletto presidente dell'Argentina, si presenta al popolo dal balcone di Casa Rosada. Arriva, acclamata dal popolo, anche Eva che canta alla sua gente le sue iniziali remore, ma di aver cambiato opinione dopo aver sentito la chiamata a qualcosa di pi\u00f9 grande. Analizza quindi l'importanza della fortuna e della fama e promette di rimanere sempre fedele alla causa del popolo (\"Don't Cry for Me, Argentina/Non piangere per me, Argentina\").\nIn seguito, Eva balla con il marito al ballo inaugurale in onore di Per\u00f3n, mentre Che commenta gli accadimenti recenti e l'ammonisce (\"High Flying, Adored/Vola alto, adorata\").\nEva decide di puntare tutto sulle sue apparenze per diffondere il peronismo in tutta l'Argentina, cominciando quindi ad apparire in pubblico con pellicce e sontuosi gioielli (\"Rainbow High/Arcobaleno alto\"). In seguito parte con Per\u00f3n per quello che Che definisce \u201cun tour\u201d per tutta l'Europa (Rainbow Tour). In Spagna Evita viene acclamata e amata dal popolo, mentre in Italia la donna viene insultata e chiamata \u201csgualdrina\u201d, visto che al popolo Per\u00f3n ricorda molto Benito Mussolini. Ancora, Eva affascina la Francia, ma risulta indifferente agli inglesi.\nEva decide di dedicarsi al popolo \"(\"The Actress Hasn't Learned the Lines (You'd Like to Hear)/L'attrice non ha imparato le battute (Che vorresti sentire)\")\", fondando varie associazioni a fondo filantropico.\nDurante una messa (\"Santa Evita\"), poco prima della preghiera eucaristica, Eva cade in uno stato di trance, a cui seguono delle allucinazioni. In una di queste Che accusa Eva, che cinicamente risponde di aver fatto tutto solo per amore del marito e del popolo \"(\"A Waltz for Eva and Che/Un valzer per Eva e Che\")\". Alla fine della canzone, Eva ammette suo malgrado di non poter reggere ancora per molto, a causa di un tumore che la sta uccidendo lentamente. Il marito preoccupato e depresso diventa sempre pi\u00f9 distante e solitario. Cos\u00ec Eva capisce che l'uomo l'ama veramente e non per motivi politici \"(\u201cYou Must Love Me/Tu devi amarmi\u201d).\" Nonostante lo stato maggiore politico argentino cerchi di convincere Per\u00f3n a lasciare la donna, l'uomo resta fedele alla moglie, che non vuole ancora lasciare la politica. Eva vuole, infatti, diventare vicepresidente \"(\"Dice Are Rolling/Eva's Sonnet [I dadi stanno rotolando / Il sonetto di Eva]\u201d).\" Tuttavia, gli ulteriori aggravamenti della sua condizione fisica le impediscono di realizzare questo sogno, lasciandolo morire lentamente.\nInfine, prossima alla morte, Eva parla per l'ultima volta al popolo argentino, affermando che lei non morir\u00e0 mai, essendo lei stessa l'Argentina (\"\"Eva's Final Broadcast/La trasmissione finale di Eva\"). Eva ripensa a tutto quello che ha fatto nella vita (\"Montage/Montaggio\") e, infine, chiede simbolicamente perdono per le scelte sbagliate e per aver tradito la ragazza che era stata un tempo (\"Lament/Lamento\"\"). Dopodich\u00e9, Eva muore. Grazie al lavoro degli imbalsamatori, il suo corpo sarebbe stato preservato per sempre; Per\u00f3n d\u00e0 l'ordine di costruire una monumentale statua della moglie ma, appena completato il basamento, il cadavere di Evita sparisce misteriosamente per i successivi diciassette anni.\nNumeri musicali.\nAtto Primo\nAtto secondo\nNote\nAnalisi musicale.\nNel musical vengono utilizzati una vasta gamma di stili musicali differenti. Tra le canzoni di stampo pi\u00f9 classico ci sono il pezzo corale iniziale (\"Requiem for Evita\") e l'interludio corale nella canzone \"Oh, What a Circus\", cos\u00ec come in alcuni passaggi musicali, come le orchestrazioni della canzone \"Lament\" e il preludio iniziale della canzone \"Don't Cry For Me Argentina\". Ritmi tipicamente latini possono essere uditi in alcuni pezzi, quali \"Buenos Aires\", \"And the Money Kept Rolling in (And Out)\" e \"On This Night of a Thousand Stars\"; le due ballad pi\u00f9 importanti sono, invece, \"High Flying, Adored\" e \"Another Suitcase in Another Hall\".\nTra i pezzi tipicamente rock troviamo \"Oh, What a Circus\", \"Peron's Latest Flame\" e la canzone eliminata dopo la produzione originale \"The Lady's Got Potential\". Questa canzone fu inserita poi nella colonna sonora del film del 1996, con nuove liriche di Tim Rice, ed \u00e8 stata usata nelle versioni giapponese, ceca, e danese del musical, per dare al pubblico una maggior continuit\u00e0 tra lo spettacolo e il film.\nConcept.\nLa prima esecuzione di \"Evita\" fu un'incisione discografica, come gi\u00e0 era stato per \"Jesus Christ Superstar\", il precedente successo dei due autori. Il disco usc\u00ec nel 1975 e raggiunse la prima posizione per quattro settimane nei Paesi Bassi, la sesta posizione in Germania Ovest e Nuova Zelanda ed il disco di platino nel Regno Unito. Gli interpreti erano Julie Covington (Evita), Colm Wilkinson (\"Che\"), Paul Jones (Juan Per\u00f3n), Barbara Dickson (l'amante) e Tony Christie (Magaldi) con la London Philharmonic Orchestra.\nIl debutto teatrale avvenne il 21 giugno 1978, in un teatro del West End a Londra. Il ruolo di Evita era affidato a Elaine Paige, scelta tra un vasto numero di candidate dopo che Julie Covington aveva rinunciato alla parte. \"Che\" era interpretato da David Essex e Peron da Joss Ackland.\nLo spettacolo fu portato con successo anche a Broadway. Nella produzione americana, gli interpreti principali erano Patti LuPone (Evita), Mandy Patinkin, nel ruolo del \"Che\", e Bob Gunton (Per\u00f3n).\nNel 1981 ha la prima al Theater an der Wien con la regia di Harold Prince.\nEra in progetto anche un film, i cui protagonisti avrebbero dovuto essere Barbra Streisand e Barry Gibb, con Ken Russell alla regia. Il progetto non and\u00f2 in porto, e fu solo nel 1996 che \"Evita\" arriv\u00f2 sul grande schermo con Madonna nel ruolo principale, Antonio Banderas in quello di \"Che\" e Jonathan Pryce in quello di Per\u00f3n.\nUn nuovo allestimento, con una regia completamente inedita e interpretato da Elena Roger (Evita), Matt Rawle (Che) e Philip Quast (Peron) \u00e8 stata recentemente portata in scena a Londra, inserendo nella partitura il brano \"You Must Love Me\", scritto nel '96 per la versione cinematografica.\nProduzioni.\nWest End.\nEvita ha aperto al Prince Edward Theatre di Londra il 21 giugno 1978 ed ha chiuso l'8 febbraio 1986, dopo 2900 repliche. Elaine Paige ricopriva il ruolo di Eva, David Essex quello di Che, mentre Joss Ackland interpretava Per\u00f3n. Paige fu selezionata tra numerosissime aspiranti al ruolo con un provino, dopo che Julie Covington declin\u00f2 l'offerta di portare in scena il ruolo che aveva gi\u00e0 ricoperto nella prima incisione discografica. Questa produzione era diretta da Harold Prince, coreografata da Larry Fuller e prodotta da Robert Stigwood. A Paige seguirono nel ruolo di Eva Marti Webb, Stephanie Lawrence, Siobh\u00e1n McCarthy (che aveva interpretato l'amante di Per\u00f3n nel cast originale), Jacquey Chappell e infine Kathryn Evans. David Essex nel ruolo di Che \u00e8 stato sostituito da Gary Bond e Mark Ryan, l'originale Magaldi.\nQuesta produzione vinse il premio del The Society of West End Theatre (S.W.E.T.) come musical dell'anno, mentre Paige ed Harold Prince vinsero il premio, rispettivamente, per la miglior attrice e per la miglior regia. Essex fu nominato allo S.W.E.T. per il miglior attore protagonista\nBroadway.\nIl musical debutt\u00f2 a Broadway il 25 settembre 1979 e chiuse il 26 giugno 1983, dopo 1567 repliche e 17 anteprime. Patti LuPone interpretava Eva, with Mandy Patinkin Che, Bob Gunton Per\u00f3n e Jane Ohringer l'amante di Peron. La produzione aveva la regia di Harold Prince e le coreografie di Larry Fuller. Durante i quattro anni di repliche sei attrici avvicendarono Patti LuPone nel ruolo di Eva: Terri Klausner, Nancy Opel, Pamela Blake (pomeridiane), Derin Altay, Loni Ackerman e Florence Lacey (serali). David Cantor sostitu\u00ec Patinkin nel ruolo di Che.\nMadrid.\nLa prima produzione in lingua spagnola del musical \u00e8 approdata al Teatro Monumental di Madrid il 23 dicembre 1980 con la regia di Jaime Azpilicueta. Nel cast figuravano Paloma San Basilio nel ruolo di Eva, Patxi Andi\u00f3n in quello di Che, Julio Catania in quello Per\u00f3n, Tony Landa interpretava Magaldi e Montserrat Vega l'amante di Per\u00f3n. La canzone \"No llores por m\u00ed, Argentina\" divenne un successo e fu cantata da celebri cantanti spagnoli come Nacha Guevara. La produzione in lingua spagnola del musical debutt\u00f2 anche a Barcellona e fece un tour nei Paesi dell'America Latina.\nRevival del West End.\nIl 2 giugno 2006 il primo revival di spicco del musical ha aperto all'Adelphi Theatre di Londra con la regia di Michael Grandage. Il cast comprendeva l'argentina Elena Roger nei panni di Eva, Philip Quast in quelli di Per\u00f3n e Matt Rawle in quelli di Che. Rispetto allo score originale fu aggiunta la canzone \"You Must Love Me\", scritta per la versione cinematografica del 1996, che non era mai stata cantata ancora in nessuna produzione in lingua inglese del musical. La critica era entusiasta, ma non altrettanto il pubblico. Il musical ha chiuso il 26 marzo 2007, dopo neanche un anno di repliche. Quast e la Roger furono nominati al Laurence Olivier Award per le loro interpretazioni.\nStratford Shakespeare Festival.\nLo Stratford Shakespeare Festival ha prodotto una versione di \"Evita\" nel 2010, la prima rock opera di questa compagnia. Questa produzione, andata in scena dal 28 maggio al 6 novembre, era diretta da Gary Griffin ed interpretata da Chilina Kennedy (Eva), Juan Chioran (Juan) e Josh Young (Che).\nBrasile.\nLa seconda produzione brasiliana del musical ha debuttato al Teatro Alfa il 26 marzo 2011 con Paula Capovilla (Evita), Daniel Boaventura (Per\u00f3n), Fred Silveira (Che) e la regia di Jorge Takla.\nRevival di Broadway.\n\u00c8 attualmente in scena al Marquis Theatre di New York il primo revival di Broadway del musical, che ha ripreso la produzione di Londra del 2006. Il cast comprende: Elena Roger (Eva), Michael Cerveris (Peron), Ricky Martin (Che), Max von Essen (Magaldi), Rachel Potter (Amante di Peron) e Christina DeCicco (sostituta di Eva). La regia \u00e8 di Michael randage, le coreografie di Rob Ashford, scenografie e costumi di Christopher Oram e luci di Neil Austin. Il musical \u00e8 prodotto da Hal Luftig e Scott Sanders. Le anteprime sono cominciate il 12 marzo 2012, con debutto ufficiale il 5 aprile 2012. La produzione chiuder\u00e0 il 26 gennaio 2013, dopo 337 repliche regolari e 23 anteprime.\nItalia.\nIn Italia dopo la rappresentazione originale del 2010 al PalaCredito di Romagna di Forl\u00ec per il Ravenna Festival, la prima produzione italiana ha debuttato a Sanremo (IM) il 5 dicembre 2013, regia di Susanna Tagliapietra, con testi italiani di Marco Savatteri . Il cast originale: Simona Angioloni come Eva Duarte, Edoardo Pallanca come il Che, Agostino Marafioti come Juan Peron, Diletta Mangolini come Mistress, sostituita da Simona Marrocco nella produzione tour.\nCast.\nTra le sostitute di Elaine Paige a Londra c'erano Susannah Fellows e Maria Morgan. Dopo che la Paige lasci\u00f2 il ruolo, fu rimpiazzata da Marti Webb, Stephanie Lawrence, Siobh\u00e1n McCarthy, Kathryn Evans e Michele Breeze.\nEssex fu invece sostituito nel ruolo di Che da: Gary Bond, Mark Ryan, Martin Smith e Jimmy Kean; tra i sostituti di Ackland troviamo: John Turner, Oz Clarke e Daniel Benzali.\nIncisioni discografiche.\nSono state pubblicate circa venticinque incisioni discografiche del musical in inglese, pi\u00f9 numerose versioni in altre lingue. Ne esistono quattro in spagnolo, cinque in tedesco, tre in giapponese e numerose altre versioni in francese, russo, danese, ungherese, svedese, portoghese, ebraico e ceco.\nIl soprano Kiri Te Kanawa ne ha inciso una versione operistica integrale con Christopher Lee nel ruolo di Peron. Tuttavia, questa versione non \u00e8 mai stata pubblicata."}
{"id": "19929", "revid": "767487", "url": "https://it.wikipedia.org/wiki?curid=19929", "title": "Evita (film)", "text": "Evita \u00e8 un film del 1996 diretto da Alan Parker, adattamento cinematografico dell'omonimo musical composto da Andrew Lloyd Webber e Tim Rice.\nTrama.\nLa diciottenne Evita Per\u00f3n, legata al noto cantante di tango Agust\u00edn Magaldi, arriva a Buenos Aires dalla campagna argentina, senza un soldo ma disposta a tutto pur di diventare famosa. Dopo anni di avventure galanti e di amicizie importanti e dopo esser diventata attrice radiofonica, conosce il colonnello Juan Domingo Per\u00f3n, destinato a diventare il Presidente argentino nel 1946. Insieme costruiscono il loro potere instillando nei \"descamisados\" la scintilla dell'emancipazione.\nMa la relazione tra quella donna di umili origini e l'uomo nuovo della politica argentina sar\u00e0 sempre malvista dall'aristocrazia e dall'esercito. Dopo l'elezione di Per\u00f2n, Evita gira il mondo per cercare l'appoggio delle altre nazioni e, divenuta famosissima ed amatissima in patria, la sua passione e la sua ambizione cambieranno per sempre l'Argentina. A soli 33 anni Evita si ammala di cancro e muore, dopo una brevissima malattia, lasciando milioni di argentini in preda alla disperazione.\nIl musical e la versione cinematografica.\nLa versione originale del musical di Andrew Lloyd Webber e Tim Rice debutt\u00f2 al Prince Edward Theatre di Londra nel 1978 e fu uno degli spettacoli pi\u00f9 visti nel Regno Unito, con quasi 3\u00a0000 repliche. L'edizione di Broadway ha conquistato sette Tony Awards al termine della sua prima stagione a New York. Per la versione cinematografica i due autori della colonna sonora hanno composto appositamente per il film il nuovo brano \"You Must Love Me\", premiato con un Oscar alla migliore canzone e un Golden Globe a Madonna come miglior attrice protagonista."}
{"id": "19930", "revid": "287204", "url": "https://it.wikipedia.org/wiki?curid=19930", "title": "Abu Ghraib", "text": "Abu Ghraib () \u00e8 una citt\u00e0 irachena situata 20\u00a0km a ovest di Baghdad, poco a nord dell'aeroporto internazionale. Conta, incluso il distretto di cui \u00e8 capoluogo dal 1944, circa un milione e mezzo di abitanti (la citt\u00e0 ne conta 189.000). Il distretto \u00e8 molto popoloso anche perch\u00e9 contiene alcuni quartieri periferici di Baghdad ed \u00e8 sede della Facolt\u00e0 di Agricoltura dell'Universit\u00e0 di Baghdad.&lt;br&gt;\nIl suo nome significa letteralmente \"padre del corvo\". Un tempo era un importante crocevia sulla vecchia strada in direzione della Giordania.\nNella citt\u00e0 di Abu Ghraib \u00e8 situata la Prigione di Abu Ghraib - definita ufficialmente \"Istituto correzionale di Baghdad\" - in cui al tempo del regime Ba'th venivano reclusi, torturati e giustiziati dissidenti ed oppositori di Saddam Hussein (conosciuta per questo come la \"centrale di torture di Saddam\").&lt;br&gt;\nDall'aprile 2004 la prigione di Abu Ghraib \u00e8 stata teatro di una vicenda di torture e abusi ai danni di detenuti iracheni perpetrati dagli incaricati statunitensi che facevano parte delle forze di coalizione che dalla deposizione del \"ra\u02be\u012bs\" Saddam Hussein, avvenuta il 9 aprile 2003, controllavano militarmente gran parte del territorio iracheno."}
{"id": "19931", "revid": "77594", "url": "https://it.wikipedia.org/wiki?curid=19931", "title": "Prigione di Abu Ghraib", "text": "La Prigione Centrale di Baghdad (precedentemente nota come prigione di Abu Ghraib) \u00e8 una prigione situata nella omonima citt\u00e0 di Abu Ghraib (Ab\u016b Ghurayb, Iraq) a 32\u00a0km a ovest di Baghdad. Si estende su una superficie di circa 115 ettari, con ventiquattro torri di guardia. Le celle misurano approssimativamente 4x4 metri. La struttura \u00e8 stata chiusa definitivamente nel 2014.\nStoria.\nDurante la dittatura di Saddam Hussein.\nSaddam Kamel, che era stato capo delle forze speciali di sicurezza, ha gestito le torture e l'esecuzione di migliaia di prigionieri politici. La prigione \u00e8 stata sotto il controllo della Direzione generale della sicurezza (DGS), anche nota come al-Amn al-'Amm (Pubblica Sicurezza). Si stima che solo nel 1984 circa 4.000 persone siano state giustiziate ad Abu Ghraib, almeno 122 nel febbraio/marzo 2000 e ulteriori 23 prigionieri politici sono stati giustiziati nel 2001.\nNell'area di Khan Dhari, a ovest di Baghdad, \u00e8 stata individuata una fossa comune con prigionieri politici. Il 26 dicembre 1998 furono 15 le vittime giustiziate e sepolte dalle autorit\u00e0 della prigione.\nAltre fosse comuni si trovano ad Al-Zahedi, nella periferia occidentale di Baghdad, in prossimit\u00e0 di un cimitero civile con i corpi di quasi 1.000 prigionieri politici. Secondo un testimone oculare, da 10 a 15 corpi erano arrivati dal carcere di Abu Ghraib e sono stati sepolti da civili locali. L'esecuzione del 10 dicembre 1999 ad Abu Ghraib caus\u00f2 la morte di 101 persone in un giorno. Il 9 marzo 2000, 58 prigionieri sono stati uccisi.\nLa guerra d'Iraq e lo scandalo del 2004.\nIl carcere \u00e8 stato al centro di una storia di sevizie e umiliazioni ai danni di detenuti iracheni compiute da parte di soldati statunitensi di servizio in quel carcere.\nLa vicenda della prigione di Abu Ghraib \u00e8 venuta alla luce intorno alla fine di aprile del 2004, quando le cronache internazionali hanno iniziato a riferire di umiliazioni e torture che venivano compiute su detenuti iracheni da parte di soldati statunitensi della forza di coalizione. \u00c8 stato in particolare un rotocalco televisivo statunitense, \"60 Minutes\", a diffondere inizialmente con un proprio \"reportage\" la storia di abusi ai danni dei reclusi.\nSui media di tutto il mondo sono cos\u00ec iniziate a circolare le crude immagini delle torture. Lo scandalo si \u00e8 allargato a macchia d'olio fino a coinvolgere anche soldati del Regno Unito. Inoltre, saranno numerose le immagini, non solo dall'Iraq ma anche dall'Afghanistan, alla cui divulgazione il poi eletto presidente Obama apporr\u00e0 il veto.\nA giudicare quelle immagini (e altre non pubblicate perch\u00e9 troppo cruente), fu chiamato il professor Philip Zimbardo, noto psicologo sociale che ha commentato le foto nel libro \"Effetto Lucifero\" in cui descrive anche un suo esperimento compiuto nel 1971 a Stanford.\n\"In gioco - scrive Zimbardo - non \u00e8 tanto l'indole di questi militari, quanto l'appartenenza al sistema esercito inviato per una giusta causa (contro il terrorismo), in una situazione che nella fattispecie \u00e8 guerra. Ma perch\u00e9 un uomo possa uccidere un altro uomo \u00e8 necessario che lo de-umanizzi, che lo riduca a \"cosa\", in modo che non appaia pi\u00f9 come suo simile, perch\u00e9 solo cos\u00ec pu\u00f2 trovare la forza di togliergli la vita. Chiunque fra noi \u00e8 portato a compiere i crimini pi\u00f9 orrendi in una determinata situazione e in un determinato contesto.\"\nNumerose sono state le proteste che si sono elevate dalla comunit\u00e0 internazionale tramite diverse organizzazioni umanitarie.\nIn seguito al clamore mediatico le persone responsabili dei crimini sono state processate e condannate. Sabrina Harman, una delle militari pi\u00f9 ritratte nelle foto, \u00e8 stata condannata a 6 mesi di prigione.\nSecondo un rapporto della Croce Rossa Internazionale le autorit\u00e0 statunitensi erano al corrente dell'accaduto fin dalla primavera del 2003, motivo per il quale l'amministrazione Bush ha dovuto esprimere davanti \"alla nazione e alla comunit\u00e0 internazionale\", per bocca del ministro della difesa Donald Rumsfeld, pubbliche scuse per l'accaduto.\nNel 2005 i media statunitensi sollevarono inoltre la questione dei detenuti fantasma imprigionati illegalmente.\nLa ristrutturazione e la riapertura.\nIl carcere, chiuso nel 2006, riapre i battenti il 21 febbraio 2009; completamente ristrutturato ed ammodernato il penitenziario \u00e8 stato ribattezzato Baghdad Central Prison. La nuova struttura pu\u00f2 ospitare attualmente circa 14.000 detenuti. Il 16 aprile 2014 il carcere richiude, trasferendo 2.400 detenuti."}
{"id": "19933", "revid": "122559991", "url": "https://it.wikipedia.org/wiki?curid=19933", "title": "Potomac (fiume)", "text": "Il Potomac \u00e8 un fiume della costa atlantica degli Stati Uniti.\nGeografia.\nIl Potomac nasce nelle montagne del Maryland sud-orientale e si getta nella Baia di Chesapeake, forma per un lungo tratto il confine fra Maryland e Virginia Occidentale, e fra Distretto di Columbia e Virginia, separa quindi il Pentagono da quasi tutti gli altri uffici federali che si trovano a Washington; gli ultimi chilometri costituiscono un grande estuario, dove sono evidenti gli effetti delle maree, ed alla foce il fiume \u00e8 largo ben . Sulle sue rive sorge la citt\u00e0 di Washington, capitale degli Stati Uniti.\nNel bacino del Potomac si trovano alcuni importanti luoghi della storia statunitense, ed \u00e8 per questo motivo soprannominato \"the Nation's River\", fra cui si segnalano:"}
{"id": "19934", "revid": "125208029", "url": "https://it.wikipedia.org/wiki?curid=19934", "title": "Roberto Rossellini", "text": "\u00c8 stato uno dei pi\u00f9 importanti registi della storia del cinema italiano, che ha contribuito a rendere noto al mondo con pellicole quali \"Roma citt\u00e0 aperta\" (1945), \"Pais\u00e0\" (1946) e \"Germania anno zero\" (1948), che fanno di lui uno dei padri del neorealismo italiano. Durante la sua carriera vinse alcuni dei pi\u00f9 importanti premi cinematografici tra cui la Palma d'oro al Festival di Cannes, il Leone d'oro al Festival di Venezia e cinque Nastri d'argento; a questi si aggiunge anche una candidatura ai Premi Oscar. Registi del calibro di Fran\u00e7ois Truffaut e Martin Scorsese hanno pi\u00f9 volte affermato di essere stati influenzati dal cinema di Rossellini e di vedere in lui un \"maestro\"; mentre Otto Preminger ebbe a dire \u00ab\"la storia del cinema si divide in due ere: una prima e una dopo Roma citt\u00e0 aperta\"\u00bb.\nBiografia.\nRossellini nacque a Roma l'8 maggio del 1906, figlio del costruttore rodigino Angiolo Giuseppe \"Beppino\" Rossellini e della casalinga Elettra Bellan, originaria di Porto Viro (in provincia di Rovigo). Visse in via Ludovisi, dove si trovava il primo albergo in cui risiedette Benito Mussolini, nel 1922, quando il Fascismo prese il potere.\nIl padre di Rossellini costru\u00ec la prima sala cinematografica di Roma, il Barberini (in pratica, un teatro nel quale si potevano proiettare film), garantendo a Roberto un accesso illimitato; Rossellini inizi\u00f2 a frequentare il cinema in giovanissima et\u00e0. Quando suo padre mor\u00ec, lavor\u00f2 come montatore, e per un certo periodo speriment\u00f2 tutti i lavori accessori legati alla creazione dei film, acquisendo competenza in ogni campo.\nNel 1936 spos\u00f2 Marcella De Marchis, scenografa e costumista, con la quale collabor\u00f2 a lungo anche dopo la rottura del matrimonio. Da questa unione nacque Romano, morto nel 1946 a soli 9 anni, poi nel 1941 il figlio Renzo jr.. Nel 1938 Roberto realizz\u00f2 il suo primo documentario, \"Pr\u00e9lude \u00e0 l'apr\u00e9s-midi d'un faune\". Dopo questa uscita, venne chiamato ad assistere Goffredo Alessandrini nella realizzazione di \"Luciano Serra pilota\", uno dei film italiani di maggior successo della prima met\u00e0 del XX secolo.\nNel 1940 venne chiamato ad assistere Francesco De Robertis in \"Uomini sul fondo\". La sua stretta amicizia con Vittorio Mussolini, figlio del Duce e responsabile per il cinema, \u00e8 stata interpretata come una ragione possibile del perch\u00e9 venne preferito ad altri apprendisti. Da segnalare \"Fantasia sottomarina\" il corto sperimentale girato nel 1939 per la Genepesca utilizzando solo due acquari nella sua casa di Ladispoli.\nGli anni della guerra.\n Il suo primo film da regista, \"La nave bianca\" (1941) venne sponsorizzato dal centro per la propaganda audiovisiva del Dipartimento della Regia Marina, ed \u00e8 il primo lavoro della cosiddetta \"Trilogia della guerra fascista\" di Rossellini, assieme a \"Un pilota ritorna\" (1942) e \"L'uomo dalla croce\" (1943). A questo periodo risale l'amicizia e la collaborazione con Federico Fellini e Aldo Fabrizi. Frequenta la trattoria Osteria Fratelli Menghi, punto d'incontro per pittori, poeti, ma soprattutto giovani registi e sceneggiatori come Ugo Pirro, Franco Solinas e Giuseppe De Santis.\nCon la fine del regime fascista nel 1943, a soli due mesi dalla liberazione di Roma, Rossellini stava gi\u00e0 preparando \"Roma citt\u00e0 aperta\" su un soggetto di Sergio Amidei (con Fellini che lo assisteva alla sceneggiatura e Fabrizi che recitava nella parte del sacerdote). Questo film drammatico non ebbe un successo immediato in Italia, anzi fu un successo di ritorno dagli Stati Uniti e dalla Francia. Rossellini aveva cos\u00ec iniziato la sua cosiddetta \"Trilogia della guerra antifascista\" o \"Trilogia neorealista\", il secondo titolo della quale fu \"Pais\u00e0\", girato in sei episodi con attori non professionisti tra Napoli, Maiori in Costiera Amalfitana, un convento sull'Appennino e il Delta del Po. Terzo film della Trilogia neorealista fu \"Germania anno zero\" (1948), e girato nel settore francese di Berlino.\nAnche qui, Rossellini prefer\u00ec degli attori non-professionisti, ma non fu in grado di trovare una faccia che ritenesse \"interessante\". Come dichiar\u00f2 in un'intervista: \"Al fine di creare realmente il personaggio che uno ha in mente, \u00e8 necessario che il regista si impegni in una battaglia con i suoi attori, che normalmente finisce con la sottomissione ai loro desideri. Siccome non voglio sprecare le mie energie in questo tipo di battaglia, io uso attori professionisti solo occasionalmente\".\nSi \u00e8 supposto che uno dei motivi del suo successo, sia il fatto che Rossellini riscrisse i copioni in base ai sentimenti e alle storie degli attori non-professionisti. L'accento regionale, il dialetto, e i costumi, venivano mostrati nel film come se fossero nella vita reale. Dopo la Trilogia Neorealista, Rossellini produsse due film oggi classificati come \"di transizione\": \"L'Amore\" (con Anna Magnani) e \"La macchina ammazzacattivi\" entrambi girati a Maiori in Costiera Amalfitana, sulla capacit\u00e0 del cinema di ritrarre realt\u00e0 e verit\u00e0 (che richiama alla Commedia dell'Arte).\nIngrid Bergman e la Nouvelle Vague.\nNel 1948 Rossellini riceve una lettera da un'attrice straniera che gli si propone per lavorare con lui:\nCon questa lettera ebbe inizio una delle pi\u00f9 popolari storie d'amore del mondo del cinema, fra Ingrid Bergman e Rossellini, entrambi all'apice della loro popolarit\u00e0. Questa relazione caus\u00f2 grande scandalo nell'ambiente del cinema (Rossellini e la Bergman erano entrambi sposati con altre persone); in particolare Hollywood non perdonava al regista italiano di aver sottratto all'industria cinematografica americana la sua pi\u00f9 grande diva. Lo scandalo si intensific\u00f2 alla nascita del loro primo figlio, Robertino, e in seguito delle due gemelle (Isabella e Isotta).\nLa collaborazione tra Rossellini e Bergman inizi\u00f2 nel 1949 per \"Stromboli - Terra di Dio\" (girato sull'isola di Stromboli, il cui vulcano erutt\u00f2 durante le riprese), e nel 1950 per \"Europa '51\". Nel 1954 il film \"Viaggio in Italia\", aspramente attaccato dalla critica italiana, diede a Rossellini l'occasione di entrare in contatto con i giovani cinefili francesi che avrebbero poi dato vita alla Nouvelle Vague. a partire da quel primo contatto Rossellini strinse profonde relazioni con i vari Fran\u00e7ois Truffaut, Jean-Luc Godard, Jacques Rivette, Claude Chabrol e \u00c9ric Rohmer, allora tutti critici della rivista Cahiers du cin\u00e9ma e la sua influenza fu fondamentale nel loro passaggio dietro la macchina da presa. Andr\u00e8 Bazin, fondatore della rivista, descrisse lo stile rosselliniano come uno schizzo, un abbozzo. Caratteristico del regista italiano era infatti l'apparente mancanza di preparazione, spesso mancava una sceneggiatura completa o un'attenta costruzione della scena. Il cinema di Rossellini appare cos\u00ec pi\u00f9 vicino alla realt\u00e0 dove l'assenza di una marca stilistica \u00e8 indice di modernit\u00e0. Per questo motivo egli fu un'ispirazione per i cineasti della Nouvelle Vague.\nIl passaggio dal cinema alla televisione.\nIl primo lavoro di Roberto Rossellini per la TV \u00e8 \"Psychodrame\" del 1956, con la conduzione psicodrammatica di Jacob Levi Moreno padre della psicoterapia di gruppo e di Anne Ancelin Schutzenberger. L\u2019esperimento (prodotto e mai trasmesso dalla Radiodiffusion-t\u00e9l\u00e9vison francaise) del maestro del neo-realismo costituisce il prototipo dello \u201cPsicocinema\u201d teorizzato in America da Moreno che sar\u00e0 realizzato e messo in onda in Italia dalla Rai cinquanta anni dopo col programma Da Storia nasce Storia (1991) di Ottavio Rosati con la regia televisiva di Claudio Bond\u00ec, allievo di Rossellini.\nNel 1965 Rossellini spiega il suo passaggio dal cinema alla televisione sostenendo che quest'ultimo, essendo un medium freddo e rivolto ad un pubblico di massa, potesse comunicare meglio con lo spettatore rispetto al cinema, considerato un medium caldo e regressivo. Paragon\u00f2 il cinema al ventre materno, che impediva l'esperienza ed era troppo protettivo con lo spettatore. Pensa alla televisione come mezzo didattico, in grado di comunicare la storia e trasmettere cultura in modo pi\u00f9 efficace rispetto alla scuola e ai libri.\nInizia il suo progetto enciclopedico con la geografia per poi passare alla storia: quest'ultima era fondamentale per Rossellini perch\u00e9 ci spiega il nostro essere, il nostro passato, presente e futuro. L'uomo \u00e8 fatto di storia. Le sue opere per la televisione si possono dividere in ritratti di personaggi (\"Socrate\", \"Cartesio\", \"Pascal\", \"Agostino d'Ippona\", \"Luigi XIV\") e ritratti d'epoca (\"L'et\u00e0 di Cosimo de' Medici\", \"Atti degli apostoli\").\nI ritratti d'epoca differiscono dai primi perch\u00e9 molto pi\u00f9 lunghi e specifici mentre i ritratti dei personaggi seguono un'idea. Ad eccezione di Socrate e di Cosimo le vicende dei personaggi si svolgono in un arco di tempo di 20-30 anni.\nI suoi film televisivi possono essere considerati parte di un progetto enciclopedico, quasi che i film facessero parte della stessa opera. \"La presa di potere di Luigi XIV\" \u00e8 l'unico film televisivo proiettato anche nelle sale cinematografiche ed \u00e8 l'unico film non doppiato. Tutti i film, ad eccezione di quest'ultimo, sono doppiati. Questo processo era tipico del secondo dopoguerra e Rossellini lo applica per scarnificare l'attore, lo fa parlare con un libro, lo priva di sentimenti. Nei film televisivi inizia a fare uso dello zoom ed \u00e8 sempre presente come costante il piano sequenza.\nUmanesimo, didattica ed enciclopedismo.\nIl tumultuoso matrimonio con Ingrid Bergman si concluse nel 1957, anno in cui Rossellini comp\u00ec un lungo viaggio in India su invito di Jawaharlal Nehru, primo ministro indiano, dal quale torn\u00f2 con un film per il cinema, \"India Matri Bhumi\", un documentario per la televisione, \"L'India vista da Rossellini\", e una nuova compagna, Sonali Dasgupta, 26enne sceneggiatrice e moglie del regista Haridashan Dasgupta, che lo segu\u00ec in Italia con il piccolo figlio Arjun. In seguito Rossellini adott\u00f2 il figlio di Sonali, che prese nome Gil e che in seguito lavor\u00f2 con Martin Scorsese e Sergio Leone, divenendo un apprezzato documentarista. Rossellini e Sonali ebbero insieme un'altra figlia: Raffaella Rossellini (1958-), danzatrice e coreografa.\nNel periodo immediatamente successivo al viaggio in India, Rossellini ritorn\u00f2 sui temi della seconda guerra mondiale con i film \"Il generale Della Rovere\" (grazie al quale si aggiudic\u00f2 il Leone d'Oro al miglior film al Festival di Venezia ex aequo con \"La grande guerra\" di Mario Monicelli) ed \"Era notte a Roma\". Ma gli interessi dell'autore in quegli anni si erano definitivamente focalizzati: Rossellini inizi\u00f2 infatti a concepire un grande progetto didattico-umanistico per l'utilizzo dei mass media audiovisivi. Ne \u00e8 un esempio in embrione \"Viva l'Italia\", film sulla Spedizione dei Mille girato nel 1960, in cui Rossellini si sforzava di raccontare la storia in modo obiettivo, con la massima aderenza ai documenti.\nIn quegli anni l'autore giunse a formalizzare il suo progetto alla cui realizzazione avrebbe dedicato il resto della sua carriera e della sua vita: un'enciclopedia di stampo scientifico e didattico costruita sfruttando le potenzialit\u00e0 offerte dallo sviluppo tecnologico, in particolare le capacit\u00e0 narrative dei mezzi audiovisivi e il potenziale comunicativo del broadcast televisivo. Il suo progetto enciclopedico si fondava sugli studi vastissimi che Rossellini aveva compiuto e continu\u00f2 a compiere su autori, filosofi e scienziati come Leon Battista Alberti, Socrate, Cartesio, Comenio, che negli anni sarebbero stati i personaggi che avrebbe messo in scena nei suoi film.\nIl primo vero esperimento nella realizzazione del suo progetto didattico fu \"L'et\u00e0 del ferro\", serie televisiva in sei puntate mandata in onda dalla RAI nel 1964. Dopo questa prima esperienza Rossellini fatic\u00f2 a trovare finanziatori fino al 1966, anno in cui venne chiamato dalla televisione francese a dirigere \"La prise de pouvoir par Louis XIV\", film che riscosse un ampio quanto sorprendente successo di pubblico e di critica.\nFra il 1968 e il 1974 Rossellini fu impegnatissimo nel portare il pi\u00f9 avanti possibile il suo progetto didattico e realizz\u00f2 una serie impressionante di film cercando di coprire in modo enciclopedico i momenti chiave della storia dell'evoluzione della civilt\u00e0 occidentale attraverso il racconto delle idee e degli uomini che la hanno guidata. La grande esperienza di regista e il suo inimitabile metodo di lavoro permisero a Rossellini in soli cinque anni di realizzare per la televisione (dal 1969 al 1974, anno di uscita di \"Cartesius\") film per una durata complessiva di oltre trenta ore. I suoi ultimi due film (anch'essi facenti parte del progetto enciclopedico) torn\u00f2 a realizzarli per il cinema.\nLa passione e la dedizione con la quale Rossellini si impegn\u00f2 nella realizzazione di questo imponente progetto umanistico lo portarono a cercare metodi alternativi nella produzione e nella distribuzione dei film, a perfezionare il suo metodo di lavoro nella direzione degli attori e nella messa in scena e persino ad ideare e sperimentare nuove soluzioni tecniche per la realizzazione dei film (come l'utilizzo dell'\"Effetto Sch\u00fcfftan\" o del Pancinor) e per la loro diffusione (arriv\u00f2 a brevettare nei primi anni settanta un sistema ottico di videoriproduzione a cassetta precursore del videoregistratore).\nAutore di vocazione multimediale (ripeteva ostinatamente di non essere un cineasta, sia per prendere le distanze dall'industria cinematografica in cui mai era stato a suo agio, sia per non venire incasellato in una categoria) oltre che per il cinema e la televisione diresse alcuni spettacoli per il teatro e scrisse diversi libri di stampo saggistico. Mor\u00ec a Roma il 3 giugno 1977 in seguito ad un attacco cardiaco. Alle esequie, filmate dalla RAI con telecamera in bianco e nero, erano presenti autorit\u00e0 istituzionali, tra le quali il Presidente della Democrazia Cristiana Aldo Moro. \u00c8 sepolto presso il Cimitero del Verano di Roma.\nFilmografia.\nSulla filmografia completa di Rossellini il dibattito tra gli studiosi \u00e8 ancora aperto: quella riportata di seguito \u00e8 una delle filmografie ritenute pi\u00f9 attendibili."}
{"id": "19939", "revid": "125452854", "url": "https://it.wikipedia.org/wiki?curid=19939", "title": "Pittsburgh", "text": "Pittsburgh (in tedesco della Pennsylvania: \"Pittsbarig\") \u00e8 una citt\u00e0 degli Stati Uniti d'America, capoluogo della contea di Allegheny nella Pennsylvania. Ha una popolazione di abitanti (stime 2018), mentre la sua area metropolitana conta poco meno di 2,4 milioni di abitanti. Nel 2015 Pittsburgh \u00e8 stata elencata tra le \"undici citt\u00e0 pi\u00f9 vivibili del mondo\".\nGeografia fisica.\nPittsburgh sorge nella parte sud-occidentale della Pennsylvania e si \u00e8 sviluppata attorno a \"the Point\" (la punta), il luogo dove i fiumi Allegheny e Monongahela confluiscono a formare il fiume Ohio, e dove fu costruito l'originario insediamento francese di Fort Duquesne. Esso fu conteso fra britannici e francesi durante la Guerra dei Sette anni. Nel 1758 gli inglesi distrussero Fort Duquesne e costruirono un altro forte che battezzarono Fort Pitt, in onore del primo ministro William Pitt il Vecchio.\nStoria.\nA partire dai primi anni del XIX secolo la vicinanza di Pittsburgh ad importanti giacimenti di carbone e la sua eccellente collocazione fluviale (l'Ohio \u00e8 interamente navigabile ed \u00e8 uno dei principali affluenti del Mississippi) ne fecero una delle pi\u00f9 importanti citt\u00e0 industriali del mondo, specie nel campo siderurgico, il che le procur\u00f2 il soprannome di \"Steel City\" (citt\u00e0 d'acciaio). La sua economia sub\u00ec pesanti contraccolpi negli anni settanta, quando l'industria siderurgica entr\u00f2 in crisi per via della recessione di quegli anni e della concorrenza di produttori non statunitensi; tuttavia Pittsburgh ne risent\u00ec meno di altre citt\u00e0 americane grazie ad una rapida riconversione in direzione dei servizi e dell'alta tecnologia.\nArte e cultura.\nPittsburgh ha una storia ricca di arte e cultura che risale alle commissioni degli industriali e la donazione di opere pubbliche del XIX, come ad esempio la Heinz Hall per le Arti dello Spettacolo ed il Benedum Center, che ospita l'Orchestra Sinfonica di Pittsburgh e l'Opera di Pittsburgh, rispettivamente, cos\u00ec come gruppi come la River City Brass Band e la Pittsburgh Youth Symphony Orchestra.\nPittsburgh ha una lunga tradizione di jazz, blues e musica bluegrass. Il National Negro Opera Company fu fondato nella citt\u00e0 come la prima compagnia d'opera tutta afro-americana negli Stati Uniti. Ci\u00f2 port\u00f2 alla ribalta cantanti afroamericani come Leontyne Price nel mondo della lirica. Pittsburgh ha un certo numero di organizzazioni artistiche di piccole e medie dimensioni, tra cui il Pittsburgh Irish and Classical Theatre, il Quantum Theatre, la Renaissance and Baroque Society of Pittsburgh, e l'ensemble di musica antica Chatham Baroque. Anche diversi cori e gruppi di canto sono presenti presso le universit\u00e0 delle citt\u00e0; alcuni tra i pi\u00f9 importanti sono il Pitt Men's Glee Club e la Heinz Chapel Choir.\nPittsburgh Dance Council e la Pittsburgh Ballet Theater ospita una serie di eventi di danza. Polka, folk, piazza, e la danza intorno hanno una lunga storia in citt\u00e0 e sono celebrati dal Duquesne University Tamburitzans, una scuola multiculturale di fama mondiale dedicata alla conservazione e presentazione di canti popolari e danze.\nSono nati e cresciuti a Pittsburgh artisti come Andy Warhol, attori come Gene Kelly, musicisti come Art Blakey, Billy Eckstine, Wiz Khalifa, George Benson.\nNumerosi film sono ambientati a Pittsburgh, tra cui \"Zombi\" e \"Flashdance\".\nInfrastrutture e trasporti.\nLa citt\u00e0 \u00e8 servita dall'Aeroporto Internazionale di Pittsburgh. Inoltre, dispone di una rete tranviaria con 2 linee.\nLa citt\u00e0 \u00e8 collegata a New York e Filadelfia tramite il servizio ferroviario Pennsylvanian dell'Amtrak.\nPittsburgh \u00e8 soprannominata \"la citt\u00e0 dei ponti\" per l'alto numero di strutture che attraversano i fiumi Allegheny, Monongahela e Ohio. Tra i pi\u00f9 famosi vi \u00e8 il trio di ponti sospesi gemelli conosciuti come le Tre Sorelle, realizzati tra il 1924 e il 1928 attraverso il fiume Allegheny a poca distanza dalla confluenza con il Monongahela.\nSport.\nPittsburgh \u00e8 rappresentata nelle principali leghe professionistiche statunitensi:"}
{"id": "19942", "revid": "1305772", "url": "https://it.wikipedia.org/wiki?curid=19942", "title": "Navarra", "text": "La Navarra, ufficialmente nominata Comunit\u00e0 Forale della Navarra (in spagnolo \"Comunidad Foral de Navarra\"; in basco \"Nafarroa\", ufficialmente \"Nafarroako Foru Komunitatea\") \u00e8 una comunit\u00e0 autonoma e una provincia della Spagna.\nGeografia.\nConfina con le comunit\u00e0 autonome dei Paesi Baschi (province di Gipuzkoa e \u00c1lava) a nord-ovest, La Rioja a sud-ovest e Aragona (province di Saragozza e Huesca) a sud-est e con la Francia (dipartimento dei Pirenei Atlantici in Aquitania) a nord-est. Della sua popolazione di abitanti (2014), circa un terzo abitano nel capoluogo, Pamplona (in basco \"Iru\u00f1a\" o \"Iru\u00f1ea\"), mentre altri centri importanti sono Tudela e Bara\u00f1ain. La Navarra conta 272 comuni.\nStoria.\nIl Regno di Navarra si estendeva originariamente su entrambi i lati dei Pirenei: venne poi diviso tra Francia e Spagna nel XVI secolo. La parte di Navarra sul lato francese viene chiamata Bassa Navarra (in basco \"Nafarroa Beherea\" o \"Benafarroa\"), compresa nell'odierno dipartimento francese dei Pirenei Atlantici.\nIl Regno di Navarra, originariamente chiamato \"Pamplona\", sorse all'incirca nell'824, quando I\u00f1igo Arista guid\u00f2 una rivolta contro i Franchi. Invaso nel 1512 da Ferdinando II d'Aragona che ne annetteva la parte meridionale (Alta Navarra), la parte a nord dei Pirenei rimase un regno separato sotto l'egida della corona francese, fino alla definitiva annessione al regno di Francia della Bassa Navarra nel 1620, ma i Re di Francia continuarono a fregiarsi anche del titolo di Re di tutta la Navarra fino al 1830.\n\u00c8 la patria di Beniamino di Tudela, celebre viaggiatore ebreo del XII secolo.\nEconomia.\nIl PIL pro capite della Navarra \u00e8 di (2010).\nSport.\nLo sportivo pi\u00f9 famoso della Navarra \u00e8 senz'altro il ciclista Miguel Indurain. Tra le sue vittorie pi\u00f9 importanti, i cinque successi consecutivi al Tour de France (dal 1991 al 1995) e i due al Giro d'Italia (1992 e 1993). \u00c8 stato anche detentore del record dell'ora.\nLa squadra di calcio pi\u00f9 famosa \u00e8 l'Osasuna (\"Salute\" in basco) di Pamplona, che milita nella Primera Divisi\u00f3n spagnola."}
{"id": "19945", "revid": "2221340", "url": "https://it.wikipedia.org/wiki?curid=19945", "title": "Fuoco di sant'Elmo", "text": "Il fuoco di sant'Elmo \u00e8 una scarica elettro-luminescente provocata dalla ionizzazione dell'aria durante un temporale, all'interno di un forte campo elettrico. \nFenomenologia.\nBenjamin Franklin nel 1749 osserv\u00f2 che si trattava di un fenomeno di natura elettrica. Fisicamente, si manifesta come un bagliore brillante, bianco-bluastro, che in alcune circostanze appare come un fuoco, spesso in getti doppi o tripli, che scaturisce da strutture alte e appuntite, come alberi maestri, guglie e ciminiere. \nAnche se viene chiamato \"fuoco\", il fuoco di sant'Elmo \u00e8 in effetti una specie di plasma, causato dalla massiccia differenza di potenziale atmosferico, combinata al potere disperdente delle punte. Pu\u00f2 anche apparire tra le punte delle corna del bestiame durante un temporale, o tra oggetti appuntiti nel mezzo di un tornado, ma non si tratta dello stesso fenomeno del fulmine globulare, anche se i due sono correlati.\nStoria.\nNell'antica Grecia, l'apparire di un fuoco singolo era chiamato Elena, se doppio invece era detto Castore e Polluce. \u00c8 anche chiamato \"corpusants\" in molte lingue tra cui l'inglese, il cui significato deriva dal portoghese \"corpo santo\".\nIl fenomeno prende il nome da sant'Erasmo di Formia (detto anche sant'Elmo), vescovo e martire, santo patrono dei naviganti, che consideravano la sua comparsa di buon auspicio. Il nome \u00e8 dovuto al fatto che il fenomeno spesso appare sulla testa dell'albero maestro delle navi durante i temporali in mare. Una leggenda narra, inoltre, che quando il Santo venne arso vivo, forse sotto Diocleziano, sulla cima della pira del rogo si vide comparire una fiamma bluastra, ritenuta dai presenti l'anima del santo che si innalzava al cielo.\nRiferimenti al fuoco di sant'Elmo, spesso detto anche \"corposanti\" o \"corpusanti\", dallo spagnolo \"cuerpos santos\", si possono trovare nelle opere di Giulio Cesare, di Plinio il Vecchio, nel diario che Antonio Pigafetta scrisse durante il suo viaggio con Ferdinando Magellano, in \"Viaggio di un naturalista intorno al mondo\" di Charles Darwin, in \"Moby Dick\" di Herman Melville, nell'omonimo film interpretato da Gregory Peck, in Viaggio al centro della Terra di Jules Verne, nell'Orlando Furioso di Ludovico Ariosto dove viene chiamato di santo Ermo, ne La ballata del vecchio marinaio di Samuel Taylor Coleridge (v. 128), ne \"Il Corsaro Nero\" di Emilio Salgari, in Jim Bottone e i 13 pirati di Michael Ende e, pi\u00f9 recentemente, in \"Mattatoio n. 5\" di Kurt Vonnegut o ancora in \"La collina delle fate\" di Diana Gabaldon e in Pet Sematary di Stephen King, in Il vino della solitudine di Ir\u00e8ne N\u00e9mirosvskj, nel libro di Richard Henry Dana jr. Due anni a prora. "}
{"id": "19947", "revid": "354397", "url": "https://it.wikipedia.org/wiki?curid=19947", "title": "Chimica di coordinazione", "text": "La chimica dei composti di coordinazione \u00e8 la branca della chimica che studia gli ioni complessi, cio\u00e8 delle molecole in cui un catione metallico \u00e8 \"coordinato\" (cio\u00e8 legato con un particolare legame chimico) ad atomi, ioni o molecole con un numero di legami superiore al suo numero di ossidazione. In particolare questa disciplina si occupa dello studio del legame coordinativo, delle specifiche metodiche sintetiche applicabili e della caratterizzazione strutturale mediante utilizzo di tecniche strumentali quali la spettrofotometria infrarossa, M\u00f6ssbauer, fotoelettronica, UV/VIS e la NMR.\nEsistono svariati tipi di complessi che vanno dal semplice metallo in soluzione acquosa coordinato da molecole d'acqua a complessi metallo-enzima o metallo proteina, hanno molteplici funzioni ed applicazioni ed oggi ricoprono gran parte della ricerca in chimica inorganica. \nUna grande importanza nella ricerca e nella chimica in generale dei complessi \u00e8 che possono essere catalizzatori in fase omogenea per reazioni chimiche.\nSono presenti anche negli organismi biologici, nel corpo umano ad esempio, il Fe(II) \u00e8 presente nell'emoglobina e nella mioglobina, coordinato agli atomi di azoto dell'anello porfirinico (gruppo \"eme\" della proteina) e svolge la funzione di legare l'ossigeno che poi verr\u00e0 trasportato attraverso il sangue ai tessuti.\nNumerosi enzimi, inoltre hanno bisogno di formare dei complessi con metalli per svolgere la loro funzione.\nI complessi, coinvolgendo nel legame gli orbitali d del metallo sono molto spesso colorati, ad esempio \u00e8 il Fe coordinato all'emoglobina a conferire al sangue la colorazione rossa. Questa caratteristica pu\u00f2 essere sfruttata nelle titolazioni."}
{"id": "19948", "revid": "367445", "url": "https://it.wikipedia.org/wiki?curid=19948", "title": "Presidente degli Stati Uniti d'America", "text": "Il Presidente degli Stati Uniti d'America (in inglese: \"President of the United States of America\"; sigla: POTUS) \u00e8 il capo di Stato e il capo del governo degli Stati Uniti d'America. Di nomina elettiva, il Presidente \u00e8 responsabile delle funzioni esecutive del governo federale ed \u00e8 anche il comandante in capo delle Forze Armate statunitensi.\n\u00c8 tradizionalmente considerato la personalit\u00e0 politica pi\u00f9 potente del mondo, alla guida della nazione con i pi\u00f9 elevati PIL reale e nominale, l'apparato militare pi\u00f9 costoso e con il secondo arsenale nucleare pi\u00f9 grande del pianeta. \u00c8 l'art. 2 della Costituzione degli Stati Uniti ad attribuire il potere esecutivo in capo al Presidente. Un potere che gli consente di dare materiale esecuzione alle leggi federali, di nominare i funzionari federali dei diversi dipartimenti in cui \u00e8 suddivisa l'amministrazione e di assumersi la responsabilit\u00e0 di firmare trattati internazionali (previo parere consultivo ed assenso del Senato). \nIl Presidente ha anche il potere di concedere la grazia ai condannati per reati federali e di rinviare i lavori di uno o di entrambi i rami del Congresso in casi straordinari. Durante il suo mandato, \u00e8 lo stesso Presidente che in larga parte assume la responsabilit\u00e0 di dettare l'agenda legislativa del partito di cui \u00e8 espressione. Il Presidente, infine, stabilisce le direttive sia di politica interna che estera.\nL'elezione del Presidente avviene in via indiretta: gli elettori di ogni Stato eleggono 538 grandi elettori, i quali a loro volta (riuniti nel Collegio elettorale, ma ognuno nella capitale dello Stato per cui sono stati eletti) votano a scrutinio segreto il Presidente e il Vicepresidente che lo ha accompagnato nella campagna elettorale (formando il cosiddetto \"ticket\"). La carica dura quattro anni e il XXII emendamento alla Costituzione (approvato nel 1951) vieta a chiunque di poter esercitare la carica presidenziale per pi\u00f9 di due mandati. Sede e residenza ufficiale del presidente \u00e8 la Casa Bianca a Washington. Il presidente dispone di un suo staff e usufruisce di numerosi servizi. \nDue Boeing VC-25 (versione appositamente modificata dell'aereo di linea Boeing 747-200B) servono per il trasporto a lunga distanza. Con il presidente a bordo, l'aereo viene denominato \"Air Force One\". Lo stipendio del presidente ammonta a dollari all'anno, esclusi altri benefici, e gli viene corrisposto annualmente. Dalla promulgazione della Costituzione (elaborata il 17 settembre 1787 e ratificata il 21 giugno 1788) 45 persone si sono succedute alla carica presidenziale. Il numero dei mandati \u00e8 per\u00f2 di 46: la differenza trova il suo motivo in quanto Grover Cleveland, eletto nel 1884, sconfitto nel 1888 ed eletto nuovamente nel 1892, ha ricoperto due presidenze non consecutive (la 22\u00aa e la 24\u00aa, rispettivamente).\nIl Presidente attualmente in carica \u00e8 il democratico Joe Biden, eletto il 3 novembre 2020.\nStoria.\nLa rivoluzione americana ed il dibattito sulle forme di governo.\nIl 4 luglio 1776, a Filadelfia (Pennsylvania), nell'ultima sessione del Secondo Congresso Continentale, le 13 colonie britanniche proclamarono ufficialmente la propria dichiarazione di indipendenza dall'Impero britannico. Le colonie, divenute dei veri e propri Stati sovrani indipendenti l'uno dall'altro, riconobbero per\u00f2 la necessit\u00e0 di coordinarsi per fronteggiare la prevedibile reazione degli inglesi..\nVolendo prioritariamente evitare qualsiasi ipotesi monarchica, il 15 novembre 1777 (dopo 16 mesi di negoziati) i nuovi Stati indipendenti elaborarono, in seno al Secondo Congresso Continentale, gli Articoli della Confederazione: con questo documento le ex-colonie formarono una nuova alleanza federale, la \"Confederazione\". Gli Articoli, tuttavia, esclusero la possibilit\u00e0 per il Secondo Congresso di poter promulgare leggi valevoli per tutti i cittadini degli Stati della Confederazione: ogni singolo Stato mantenne il diritto di promulgare proprie leggi in qualsiasi materia. Un assetto politico federalista che tuttavia traeva origine dall'esperienza coloniale: come il governo centrale britannico (Corona e Parlamento) controllava i \"dominion\" oltremare, apparve nelle ex-colonie l'intenzione di creare un organo in grado di coordinare i singoli Stati uniti nella Confederazione. E, nonostante si escludesse (come si \u00e8 gi\u00e0 detto) qualsiasi ipotesi monarchica, alcune delle prerogative reali vennero attribuite al Congresso, come la possibilit\u00e0 di emanare la dichiarazione di guerra o di ricevere gli ambasciatori esteri. Gli Articoli della Confederazione entrarono ufficialmente in vigore soltanto dal 1\u00ba marzo 1781, quando il Maryland fu l'ultimo Stato a ratificarli.\nLa fine della guerra d'indipendenza dal Regno Unito.\nCon il Trattato di Parigi del 1783 fin\u00ec la guerra d'indipendenza americana e Giorgio III del Regno Unito riconobbe gli Stati Uniti d'America come Stato sovrano e indipendente. Conclusa la questione coloniale, alla Confederazione rimanevano per\u00f2 da risolvere enormi problemi al suo interno: i confini ad ovest erano deboli e minacciati; le rispettive economie dei singoli Stati si trovavano in condizioni miserevoli dopo lo sforzo bellico; numerose dispute commerciali fra diversi Stati minacciavano fin da subito di sfaldare la neonata Confederazione; data la necessit\u00e0 di importare una grande quantit\u00e0 di beni, enormi quantit\u00e0 di valuta se ne andavano all'estero; le linee commerciali che collegavano le ex-colonie con il bacino del Mediterraneo erano perennemente minacciate dalle flotte dei pirati nordafricani; il debito con diversi Paesi stranieri per finanziare la propria guerra d'indipendenza doveva essere saldato per evitare interessi altissimi. L'insoddisfazione della popolazione era evidente.\nNel 1785, a seguito della risoluzione positiva della Conferenza di Mount Vernon (tenutasi presso la stessa abitazione di George Washington) con cui la Virginia e il Maryland trovarono un accordo sull'utilizzo delle acque comuni, la stessa Virginia propose la convocazione di una conferenza commerciale fra tutti gli Stati confederati per risolvere una volta per tutte eventuali dispute che potessero minare il futuro della Confederazione. La conferenza venne convocata ad Annapolis, nel Maryland, nel settembre 1786. Tuttavia la conferenza fall\u00ec nel raggiungere il suo obiettivo a causa dei reciproci sospetti da parte dei delegati, una parte dei quali decise comunque di proporre una \"convention\" da tenersi la primavera successiva a Filadelfia, con lo scopo di apportare modifiche agli Articoli della Confederazione. La proposta venne accolta piuttosto freddamente dalla maggior parte degli Stati, ma l'opera di convincimento da parte dei delegati della Virginia, James Madison e Edmund Randolph, nei confronti di George Washington di rappresentare la stessa Virginia alla riunione di Philadelphia, e la ribellione di Shays nel Massachusetts (sedata dopo qualche mese senza che il Congresso potesse intervenire) convinse gli Stati pi\u00f9 restii della necessit\u00e0 di una riforma della Confederazione e ad accettare la proposta.\nLa convenzione di Filadelfia e l'istituzione.\nLa riunione, che pass\u00f2 alla storia come convenzione di Philadelphia, si tenne dal 25 maggio al 17 settembre 1787 con la sola assenza dei delegati del Rhode Island, che si rifiut\u00f2 di intervenire. La Convenzione decise immediatamente di riformare completamente le istituzioni confederali, ed i delegati presenti depositarono delle loro proposte in merito al nuovo assetto costituzionale. Oltre ad accettare la proposta del Connecticut di istituire un parlamento bicamerale, la Convenzione accolse l'idea dello Stato di New York: costituire un organo governativo forte ed unitario con potere di veto sulle decisioni delle Camere e che dovesse rimanere in carica per tre anni. La Convenzione riusc\u00ec quindi a promulgare la Costituzione degli Stati Uniti d'America il 17 settembre 1787, venendo ratificata il 21 giugno 1787.\nElezione e nomina.\nCriteri di eleggibilit\u00e0.\nL'articolo 2 della Costituzione elenca con precisione i requisiti per poter ricoprire la carica di Presidente degli Stati Uniti d'America:\nA questi tre requisiti, la Costituzione e alcuni emendamenti specificano alcune cause d'ineleggibilit\u00e0. Innanzitutto il XXII emendamento (ratificato il 21 marzo 1947) stabilisce il divieto di nominare un ex-presidente che ha gi\u00e0 tenuto la carica per due mandati; inoltre nessun vicepresidente che abbia rivestito la carica presidenziale per pi\u00f9 di due anni, essendo automaticamente subentrato, per qualsiasi motivo, a un altro presidente eletto, potr\u00e0 essere eletto presidente per pi\u00f9 di una volta.\nUn'altra causa di ineleggibilit\u00e0 (prevista dall'articolo 1 della Costituzione) riguarda il caso di un ex-presidente condannato con la particolare procedura dell\"impeachment\" al quale il Senato ha comminato la sanzione accessoria del divieto di rivestire in futuro cariche pubbliche federali, fra cui quella di Presidente. Infine il XIV emendamento (approvato il 9 luglio 1868) vieta la nomina presidenziale a una persona che, dopo aver giurato sulla Costituzione, si \u00e8 poi ribellato contro gli Stati Uniti. In quest'ultimo caso, per\u00f2, la causa di ineleggibilit\u00e0 viene meno qualora i due terzi sia del Senato sia della Camera dei Rappresentanti si siano espressi a favore della sua eleggibilit\u00e0.\nIl collegio elettorale.\nOgni quattro anni, le elezioni presidenziali si svolgono il \"marted\u00ec successivo al primo luned\u00ec di novembre\", questo per evitare che l'elezione si debba svolgere il primo novembre, giorno festivo negli Usa, quando questo cade di marted\u00ec. Nello stesso giorno sono concentrate anche altre consultazioni, riferite a ogni livello di governo. A livello federale, si svolgono assieme a quelle per il presidente le elezioni per il rinnovo della Camera dei Rappresentanti e quelle per la scelta di un terzo dei membri del Senato.\nTornando all'elezione presidenziale, ogni Stato esprime un numero variabile di membri del Collegio Elettorale (I \"Grandi Elettori\" o gli \"Elettori\" per antonomasia), equivalente al numero dei suoi rappresentanti al Congresso.\nIl sistema elettorale per la scelta dei Grandi Elettori \u00e8 rimesso alla legislazione statale. Fin dai primi periodi della storia statunitense, comunque, si manifest\u00f2 l'orientamento di far eleggere i Grandi Elettori direttamente dai cittadini. Alcuni stati in origine preferivano far selezionare gli Elettori dai membri dei Legislativi. La Carolina del Sud mantenne questo sistema fino alla Guerra di Secessione, quando ormai tutti gli altri stati erano passati all'elezione diretta.\nSulle schede compaiono solo i nomi del candidato alla presidenza e di quello alla vice presidenza dei vari partiti (i \"ticket\"), ma il voto assegnato a un \"ticket\" va formalmente a un numero di candidati al Collegio Elettorale scelti dal partito che appoggia il \"Ticket\" stesso. Nella stragrande maggioranza degli Stati, il \"ticket\" che conquista il maggior numero di preferenze si vede assegnare tutti i voti elettorali dello Stato. Il Maine e il Nebraska adottano un sistema diverso, assegnando due voti al \"ticket\" che vince a livello statale e uno ai vincitori nei vari collegi elettorali per il Congresso. In ogni caso, i Grandi Elettori si riuniscono nelle capitali dei rispettivi Stati il primo luned\u00ec dopo il secondo mercoled\u00ec di dicembre per votare. Viene formata una \"lista di tutti coloro che hanno avuto voti e del numero di voti raccolti da ciascuno\": questa la formula adottata dall'art. II, sez. 3 della Costituzione, ma ormai si tratta chiaramente di una formalit\u00e0, in quanto gli Elettori daranno la preferenza ai candidati alla presidenza e alla vicepresidenza sostenuti dal loro partito. Il risultato del voto \u00e8 inviato al Presidente del Senato, ossia il vicepresidente in carica.\nIn presenza della Camera e del Senato, il vicepresidente, nella qualit\u00e0 di presidente del Senato, apre le liste e si procede al conteggio dei voti. I risultati dei singoli stati vengono letti a voce alta alla presenza dei congressisti in seduta comune. I membri del Congresso possono contestare il conteggio dei voti di ogni stato, purch\u00e9 la contestazione sia supportata da almeno un membro di entrambe le camere. In realt\u00e0, ci\u00f2 avviene molto di rado.\nNel caso in cui nessun candidato ricevesse la maggioranza del voto espresso dal Collegio Elettorale, il Presidente sarebbe eletto dalla Camera dei Rappresentanti tra i tre candidati pi\u00f9 votati, mentre il vicepresidente verrebbe scelto dal Senato. In questo caso, la Camera adotta un sistema di votazione particolare, in cui ogni delegazione statale sceglie al suo interno un candidato e ha diritto a un solo voto. Si tratta di un sistema che penalizza (o meglio, penalizzerebbe, in quanto questa eventualit\u00e0 \u00e8 piuttosto remota) gli stati maggiori. Il Senato, in cui ogni stato ha una delegazione identica, vota invece normalmente.\nInizio del mandato e durata.\nCome stabilisce il XX emendamento, l'inizio del mandato presidenziale scatta alle ore 12:00 del 20 gennaio successivo alle elezioni e da questo momento iniziano a decorrere ambo i mandati di Presidente e del Vicepresidente. Prima di assumere ufficialmente i pieni poteri, dopo la cerimonia di insediamento del presidente degli Stati Uniti d'America il neoeletto deve pronunciare un giuramento le cui parole sono precisamente indicate dall'art. 2 della carta costituzionale:\nLa durata degli incarichi presidenziale e vicepresidenziale \u00e8 di quattro anni, con la possibilit\u00e0 di essere rieletti soltanto per un altro mandato; tuttavia quest'ultimo limite venne introdotto ufficialmente (prima era solo una tradizione consolidata) soltanto nel 1951, con l'approvazione del XXII emendamento.\nGeorge Washington, primo Presidente della storia degli Stati Uniti, introdusse l'uso del limite di due mandati anche se non costituzionalmente previsto. I suoi successori seguirono questa regola non scritta, ma gi\u00e0 a cavallo tra XIX e XX secolo, i sostenitori di Ulysses Grant e di Theodore Roosevelt li spinsero a candidarsi per un terzo mandato presidenziale, tuttavia i loro tentativi fallirono. Nel 1940, Franklin Delano Roosevelt, nonostante si fosse inizialmente rifiutato ufficialmente di candidarsi ad un terzo mandato, accett\u00f2 di buon grado che il suo partito lo \"scegliesse\" come candidato e, a seguito della campagna elettorale, riusc\u00ec ad essere il primo Presidente degli Stati Uniti ad essere eletto per un terzo mandato. Dopo l'entrata degli Stati Uniti nella Seconda guerra mondiale nel 1941, gli elettori statunitensi scelsero nuovamente Roosevelt come loro Presidente per un altro mandato nel 1944. Roosevelt mor\u00ec il 12 aprile 1945, dopo appena 82 giorni dall'inizio del quarto mandato presidenziale.\nNel 1951 venne dunque approvato il XXII emendamento, con la conseguente adozione del limite di due mandati. Harry Truman, il Presidente all'epoca in carica, venne esentato da questo limite e infatti decise di candidarsi per quello che sarebbe stato il suo terzo mandato, ma in seguito ritir\u00f2 la sua candidatura nel 1952.\nPoteri e funzioni.\nLa Costituzione statunitense stabilisce che il presidente \u00e8 investito del potere esecutivo a livello federale (art. II, sez. 1) e che a lui fanno capo le forze armate federali e le milizie dei singoli Stati, ove chiamate al servizio della Federazione. Per l'adempimento delle sue alte prerogative in tema di sicurezza e politica estera, quotidianamente riceve dall\"intelligence\" un rapporto, denominato \"President's Daily Brief\".\nSempre l'art. II, dedicato al potere esecutivo, enumera altri poteri esclusivi del presidente, come quelli di convocare una o entrambe le Camere del Congresso, ricevere Ministri e ambasciatori, raccomandare al Congresso le misure che ritiene necessarie e opportune, di nominare consiglieri, di accordare la grazia e di sospendere le pene per i reati puniti a livello federale.\nLa prassi e le interpretazioni della Corte Suprema hanno finito per convalidare nei secoli una serie di \"Implied Powers\", poteri impliciti dell'Esecutivo Federale, divenuto un organo sempre pi\u00f9 dinamico e attivo con poteri crescenti di decisione, impulso e stimolo oltre al basilare \"take care that the laws be faithfully executed\", previsto nella Section III (art. 2), estendendolo alla potest\u00e0 legislativa.\nL'esercizio di altri poteri presidenziali \u00e8 invece coordinato con l'attivit\u00e0 del Congresso. \u00c8 il caso della promulgazione delle leggi approvate da entrambe le camere, che include la possibilit\u00e0 di esercitare il diritto di veto (art. I, sez. 7). In molte tipologie di atto la collaborazione con il potere legislativo si sostanzia nel cosiddetto \"advice and consent\" del Senato. Il presidente pu\u00f2 cos\u00ec nominare diversi alti funzionari (inclusi i segretari di dipartimento, corrispondenti grosso modo ai ministri di un governo parlamentare), gli ambasciatori e i giudici federali, ma tali nomine devono essere scrutinate e approvate dal Senato (a maggioranza semplice). I due terzi dei voti espressi dai senatori sono invece necessari per approvare i trattati firmati dal presidente. Tuttavia, il Presidente pu\u00f2 firmare gli atti di politica estera e sottrarli al voto del Senato qualificandoli come \"Executive Agreement\" (per esempio, gli accordi di Yalta e di Potsdam durante la seconda guerra mondiale), nel solo caso in cui non sia necessaria una legge per la concreta realizzazione dell'accordo internazionale.\nSe la Costituzione non attribuisce al Presidente il potere di iniziativa legislativa, il potere esecutivo ha acquisito il potere di adottare atti con forza di legge, in virt\u00f9 di una delega del Congresso o nelle situazioni di crisi. Alcune leggi affermano una delega senza un termine temporale, attribuendo di fatto al Presidente un potere di iniziativa legislativa su specifiche materie: ad esempio, col \"Budget and Accounting Act\" (Pub.L. 67-13, 42 Stat. 20, 1921), il Presidente \u00e8 autorizzato a presentare ogni anno una proposta di bilancio federale.\nAnnualmente, il Presidente presenta al Congresso lo \"State of the Union Speech\", un programma legislativo, che viene attuato durante l'anno da progetti di legge elaborati dall'amministrazione e poi formalmente presentati al Congresso da parlamentari che sostengono il Presidente.\nIl Presidente ha ulteriori \"Emergency Powers\". Pu\u00f2 dichiarare lo Stato di Emergenza in base al \"National Emergency Act\" (50 U.S.C. 1601-1651) del 1976, a seguito del quale il Congresso ha facolt\u00e0 di votare uno \"Statutory Grant of Power\" che delega senza limiti temporali al Presidente atti propri del potere legislativo: la limitazione \u00e8 riferita a una scadenza al compimento, oppure a una materia determinata. Il Congresso ha anche facolt\u00e0 di negare l'attivazione della delega, ma dal 1979 a oggi ci\u00f2 non \u00e8 mai avvenuto.\nIl Presidente \u00e8 il Capo dello Stato, il simbolo dell'unit\u00e0 della nazione. Egli garantisce la continuit\u00e0 e la permanenza dello Stato. Il Presidente giura di \"preservare, proteggere e difendere la Costituzione\".\nIl presidente \u00e8 il simbolo dell'unit\u00e0 nazionale e la sua voce \u00e8 unica: sia verso l'interno (importanza del Presidente in occasione di tragedie nazionali) sia verso l'esterno (all'estero \u00e8 il portavoce di posizioni condivise dall'intero popolo americano).\nRuolo legislativo.\nPotere di veto.\nIl primo potere che la Costituzione affida al Presidente \u00e8 quello di porre il veto. In forza della \"Presentment Clause\", si richiede che qualunque \"bill\" (legge) approvato dal Congresso debba essere presentato al Presidente prima che esso possa avere \"forza di legge\". Il Presidente entro 10 giorni (senza contare le domeniche) ha cos\u00ec tre opzioni:\nNel 1996 il Congresso ha tentato di incrementare il potere di veto del Presidente con il \"Line Item Veto Act\", una norma con la quale si consentiva al Presidente di porre il veto anche soltanto su alcune parti del \"bill\" (in particolar modo per non far approvare determinati capitoli di spesa inseriti nei testi legislativi). Tuttavia nel 1998 la Corte Suprema, con la sentenza \"Clinton v. City of New York\", ha dichiarato la norma incostituzionale.\nOrgano propulsore dell'attivit\u00e0 legislativa.\nL'articolo 1 della Costituzione contiene la cosiddetta \"Ineligibility Clause\": il Presidente non pu\u00f2 contemporaneamente esercitare la carica presidenziale ed essere un membro del Congresso. Conseguenza di questo divieto \u00e8, come ovvio, che il Presidente non pu\u00f2 direttamente avanzare proposte di alcuna legge federale. Tuttavia \u00e8 indubbio che il Presidente abbia la possibilit\u00e0 di influenzare e promuovere l'approvazione di nuove norme in via indiretta, soprattutto nel caso in cui in uno o in entrambi i rami del Congresso sussista una maggioranza del suo stesso partito.\nAccade spesso, infatti, che lo stesso Presidente o un membro del suo esecutivo rediga un disegno di legge per poi chiedere ad alcuni senatori o rappresentanti di promuovere quello stesso disegno all'esame del Congresso. Ma anche in altre occasioni il Presidente fa sentire il suo peso politico nel processo legislativo: basti pensare ai suoi interventi al Congresso come nel caso del \"discorso sullo stato dell'Unione\", dove spesso si spinge ad avanzare proposte legislative che, sempre nel caso in cui sia il suo partito a detenere la maggioranza nelle due assemblee legislative, non faticano a trovare la via dell'approvazione. Infatti, accanto al Messaggio, viene inserito in allegato un elenco di disegni di legge, questi verranno eventualmente presentati al Congresso dai singoli parlamentari che appoggiano il Presidente. \nNegli ultimi anni sono state avanzate diverse critiche a questa profonda incisivit\u00e0 presidenziale nel processo legislativo a danno del Congresso, che si vedrebbe privato delle sue prerogative legislative. Inoltre il Presidente, come vertice del potere esecutivo, si trova a capo di una vasta serie di agenzie governative che hanno a loro volta la possibilit\u00e0 di emanare direttive, le quali sono soltanto in parte controllabili dal Congresso. Il repubblicano Eric Cantor ha dichiarato esplicitamente che il Presidente sarebbe in grado \"virtualmente\" di nominare \"un esercito di zar, ognuno dei quali non controllabile dal Congresso e tuttavia in grado di attuare politiche di rilievo in nome della Casa Bianca\". Altre critiche sono state rivolte a quei presidenti che hanno fatto un uso estensivo dei cosiddetti \"signing statements\", cio\u00e8 quelle dichiarazioni aggiunte alla firma presidenziale di un disegno di legge approvato dal Congresso con le quali il Presidente si esprime indicando il modo in cui verr\u00e0 resa esecutiva la norma o perlomeno interpretata dalla sua amministrazione. Una pratica che \u00e8 stata largamente utilizzata da George W. Bush e che ha continuato ad utilizzare anche Barack Obama, nonostante fosse stata giudicata incostituzionale dalla American Bar Association, una delle pi\u00f9 importanti associazioni di avvocati degli Stati Uniti e che fissa gli standard di insegnamento delle facolt\u00e0 di legge statunitensi.\nIn ultima battuta va menzionato il potere del Presidente di convocare una o entrambe le camere del Congresso e, nel caso in cui non vi fosse accordo sulla data precisa da parte delle stesse, il Presidente pu\u00f2 fissare autoritativamente una data.\nPoteri esecutivi.\nPoteri amministrativi.\nAvendo la Costituzione affidatogli la funzione esecutiva, il Presidente \u00e8 posto a capo di tutta la struttura amministrativa del governo federale, essendo dalla stessa Costituzione obbligato a \"preoccuparsi che le leggi vengano eseguite in buona fede\". Una macchina amministrativa imponente, se la stessa Casa Bianca dichiara di contare pi\u00f9 di 4 milioni di dipendenti pubblici (compresi, comunque, i componenti delle Forze Armate).\nNella sua funzione di capo dell'amministrazione federale, il Presidente si avvale della collaborazione del Gabinetto, una sorta di \"consiglio dei ministri\" composto dai \"segretari\" a capo dei diversi Dipartimenti che compongono i vari \"rami\" dell'amministrazione. Oltre al Gabinetto, il Presidente \u00e8 coadiuvato anche da una serie di consiglieri, uffici, rappresentanti diplomatici e dal Vicepresidente, tutti riuniti nell'Ufficio esecutivo del Presidente, struttura alla cui guida si pone il Capo di Gabinetto della Casa Bianca, che ha il compito di dirigere tutto il personale alle dirette dipendenze del Presidente (oltre che essere sempre un uomo di fiducia del Presidente stesso).\nNomina dei funzionari federali.\nCome capo della \"macchina burocratica\" degli Stati Uniti, spetta al Presidente anche la nomina dei funzionari pubblici, e a un Presidente appena eletto pu\u00f2 capitare di nominarne fino a 6000. Alcune categorie di funzionari pubblici, comunque, non possono essere nominati unilateralmente dal Presidente: la nomina degli ambasciatori, dei membri del Gabinetto presidenziale e di altri funzionari federali diventa effettiva soltanto successivamente a una consultazione e approvazione a maggioranza del Senato, a cui segue la nomina presidenziale con l'apposizione dell\"advice and consent\" del Senato nell'atto di nomina.\nAl potere di nominare i funzionari pubblici non corrisponde per\u00f2 automaticamente il potere di licenziarli. Da sempre questo tema \u00e8 oggetto di una forte discussione politica. Se da una parte si sostiene che, in linea generale, il Presidente abbia la possibilit\u00e0 di licenziare a proprio piacimento i funzionari esecutivi, d'altra parte occorre sottolineare che la legge consente al Congresso di interdire o, perlomeno, di limitare il Presidente nel licenziare, ad esempio, i componenti delle agenzie di controllo indipendenti e altri funzionari esecutivi di rango inferiore.\nOrdini esecutivi.\nUn'altra espressione evidente dell'autorit\u00e0 del Presidente come capo dell'amministrazione \u00e8 il cosiddetto \"ordine esecutivo\" (\"executive order\"), che indirizza le politiche esecutive delle agenzie del governo degli Stati Uniti.\nGli ordini esecutivi hanno forza di legge quando vengono emessi da un'autorit\u00e0 legislativa che delega questo potere all'esecutivo: il Congresso pu\u00f2 demandare con una legge delega (\"delegated legislation\") una parte dei propri poteri.\nComandante in capo delle forze armate.\nProbabilmente il potere pi\u00f9 grande che ha il Presidente \u00e8 quello di essere al comando delle Forze Armate degli Stati Uniti come loro comandante in capo. Inoltre, anche se la Costituzione affida la proclamazione della dichiarazione di guerra al Congresso, \u00e8 il Presidente che ha la responsabilit\u00e0 ultima di dirigere e disporre le forze militari. Attualmente il comando operativo delle Forze Armate (che appartengono al Dipartimento della Difesa) \u00e8 normalmente esercitato dal Presidente nei confronti dello \"Unified Combatant Command\" (UCC) grazie al tramite del Segretario della Difesa e secondo le linee-guida contenute nel piano annuale a questo scopo predisposto, lo \"Unified Command Plan\" (UCP).\nMa il potere presidenziale come comandante in capo delle Forze Armate subisce dei limiti costituzionali. Nel n. 69 de \"Il Federalista\", Alexander Hamilton ebbe modo di puntualizzare che il potere di dichiarare guerra dovrebbe essere disgiunto da quello della direzione suprema dell'esercito e della marina Infatti \u00e8 soltanto il Congresso che, in forza della \"War Powers Resolution\", pu\u00f2 autorizzare l'impiego di truppe militari pi\u00f9 a lungo di 60 giorni. Tuttavia questa autorizzazione non ha un \"iter\" ufficiale preciso, per cui la sua previsione si \u00e8 resa, se non inutile, almeno superflua. \nComunque sia, il controllo del Congresso si estende anche grazie al suo controllo sull'approvazione delle spese militari e sul loro impiego. Anche se in epoca pi\u00f9 recente \u00e8 sempre stato il Presidente ad avviare la procedura per la dichiarazione di guerra, diversi studiosi si sono espressi criticamente nei confronti della presidenza statunitense, accusandola in pi\u00f9 occasioni di aver iniziato dei conflitti armati senza aver ottenuto la necessaria dichiarazione di guerra, come nei casi dell'invasione di Panama nel 1903 di Theodore Roosevelt, della guerra di Corea, della guerra in Vietnam, e delle invasioni di Grenada del 1983 e di Panama nel 1990. Nel 1973 il Congresso, superando un veto presidenziale, approv\u00f2 una legge per la quale il Presidente non pu\u00f2 deliberatamente disporre delle forze armate senza la previa, obbligatoria consultazione con i \"leader\" del Congresso e qualora essi non siano d'accordo, ritirare seduta stante le truppe. Tale legge \u00e8 stata disattesa dai presidenti nella prassi, senza che la Corte Suprema si sia mai pronunciata in merito.\nIn tempo di pace, inoltre, il Presidente ha la facolt\u00e0 di utilizzare il suo potere per mantenere o ripristinare l'ordine in uno Stato federato, su richiesta del governo locale. Questo \u00e8 avvenuto, ad esempio, in Arkansas nel 1957, nel Mississippi nel 1962 e nell'Alabama nel 1963. Ragioni analoghe sono alla base delle iniziative di George W. Bush nella lotta contro il terrorismo che ha portato, estendendo il suddetto concetto, la Guardia Nazionale a operare in Medio Oriente e nei Balcani.\nResponsabile della politica estera statunitense.\nOltre alle Forze Armate, il Presidente detiene il pieno controllo della politica estera statunitense essendo responsabile, tramite il Dipartimento di Stato e il Dipartimento della Difesa, della protezione dei cittadini statunitensi (anche all'estero) e degli stranieri sul territorio degli Stati Uniti. Oltre ad essere a capo della diplomazia statunitense, il Presidente ha il potere di negoziare e firmare i trattati internazionali che poi devono essere ratificati dal Senato con maggioranza qualificata di due terzi, oltre alla possibilit\u00e0 di riconoscere nuove nazioni e governi.\nSimili ai trattati, perch\u00e9 consistono in un accordo del Presidente con uno o pi\u00f9 governi stranieri, sono i cosiddetti \"executive agreements\". Tali accordi, che evitano la procedura di ratifica da parte del Senato, da alcuni autori sono considerati dei veri e propri trattati di diritto internazionale e sono stati utilizzati dalla presidenza statunitense, ad esempio, per regolare la presenza di forze militari degli Usa in una certa regione, come quelli conclusi con il Giappone o con l'Iraq (accordi che prendono il nome di \"status of forces agreement\", SOFA, e che differiscono dall'occupazione militare). Tuttavia il loro utilizzo ha sollevato (e solleva tuttora) numerose critiche, anche perch\u00e9 sono uno strumento che da diversi anni viene sempre pi\u00f9 impiegato per regolare le relazioni internazionali degli Stati Uniti senza il vaglio del Senato. Una sorta di controllo (anche se successivo) \u00e8 stato comunque introdotto: entro 60 giorni dalla loro conclusione, il Presidente ha l'obbligo di notificarli al Congresso; termine che poi \u00e8 stato ridotto a 20 giorni dal \"Case Act\".\nPoteri giudiziari.\nNomina dei giudici federali.\nIl Presidente degli Stati Uniti ha anche un certo peso sul potere giudiziario e sull'amministrazione della giustizia. Innanzitutto al Presidente \u00e8 consentito nominare i giudici federali, inclusi i giudici membri delle Corti d'appello e della Corte Suprema. Tuttavia, per avere efficacia, tali nomine devono passare il vaglio del Senato: un \"contrappeso\" che la Costituzione prevede allo scopo di evitare che il Presidente possa nominare tranquillamente giudici di suo gradimento per la loro posizione politica e ideologica. Occorre sottolineare, inoltre, la presenza di una consolidata convenzione costituzionale che prende il nome di \"Senatorial courtesy\". In breve, i senatori appoggiano l'opposizione espressa da uno dei senatori dello Stato in cui il funzionario nominato andr\u00e0 a esercitare la sua funzione, bloccando in tal modo la nomina presidenziale. Tale convenzione costituzionale \"non scritta\" vale soprattutto per la nomina dei giudici delle Corti distrettuali.\nGrazia.\nUn altro potere di cui pu\u00f2 avvalersi il Presidente \u00e8 la concessione della \"grazia\" (\"pardon\") a condannati per crimini puniti da una legge federale (ad esclusione dei casi di \"impeachment\"): una facolt\u00e0 che solitamente il Presidente adotta alla fine del suo mandato, non senza sollevare polemiche in qualche caso: il pi\u00f9 noto \u00e8 forse quello della grazia concessa da Gerald Ford all'ex-presidente Richard Nixon dopo che quest'ultimo si era dimesso a seguito dello scandalo Watergate (Ford venne fortemente criticato anche perch\u00e9 grazi\u00f2 Nixon soltanto un mese dopo essere diventato Presidente). Il Presidente ha inoltre la possibilit\u00e0 di amnistiare un certo numero di reati.\nIl cerimoniale presidenziale.\nCome capo dello Stato, il Presidente si trova nella posizione di mantenere degli usi e delle tradizioni che lo vedono protagonista. Se ne citano alcune:\nLo stemma presidenziale.\nIl Presidente degli Stati Uniti \u00e8 rappresentato da uno stemma ufficiale, che lo accompagna in tutte le apparizioni pubbliche.\nLo stemma presidenziale \u00e8 composto dal Grande sigillo degli Stati Uniti d'America, su sfondo blu e circondato da cinquanta stelle bianche che rappresentano gli Stati dell'Unione, all'interno di un bordo dorato recante la scritta \"- SEAL PRESIDENT UNITED STATES -\". \nCominci\u00f2 ad essere utilizzato gi\u00e0 dal 1850 anche se non regolato con legge. Sar\u00e0 istituito ufficialmente con gli Ordini esecutivi 11916 e 11649, che ne determinano e ne regolano l'uso pubblico; sar\u00e0 modificato dal Presidente Truman nel 1945 con l'Ordine esecutivo 9649.\nResidenze ufficiali.\nCasa Bianca.\nLa Casa Bianca \u00e8 la residenza ufficiale del presidente e sede del suo ufficio personale, lo Studio Ovale.\nSituata a Washington, al numero 1600 di Pennsylvania Avenue NW, la sua costruzione inizi\u00f2 nel 1792 e venne inaugurata nel 1800, sotto la presidenza del neoeletto Thomas Jefferson (sebbene il primo inquilino ufficiale fosse stato George Washington, che tuttavia mor\u00ec mentre ancora si stava completando il tetto).\nNel corso degli anni \u00e8 stata ristrutturata ed ampliata pi\u00f9 volte.\nCamp David.\nCamp David \u00e8 la seconda residenza presidenziale ufficiale, posta nel Catoctin Mountain Park, nella Contea di Frederick nel Maryland. Svolge essenzialmente il ruolo di residenza di campagna del presidente e della sua famiglia: si tratta comunque di una installazione militare, infatti il suo nome ufficiale \u00e8 \"Naval Support Facility Thurmont\" e il personale \u00e8 rappresentato principalmente da membri della marina statunitense e dei marines.\nCostruita tra il 1935 e il 1938, fu adottata nel 1942 come residenza ufficiale dall'allora presidente Franklin Delano Roosevelt con il nome di Shangri-La (l'immaginario paradiso himalayano descritto da James Hilton nel suo romanzo \"Orizzonte perduto\"). Nel 1953 il presidente Dwight Eisenhower ne mut\u00f2 il nome in quello attuale, in onore del padre e del nipote, entrambi chiamati David.\nEssa \u00e8 anche nota sede di incontri diplomatici tra Stati Uniti e altre nazioni: si ricordino ad esempio gli accordi di Camp David, siglati tra Israele ed Egitto nel 1978."}
{"id": "19949", "revid": "453768", "url": "https://it.wikipedia.org/wiki?curid=19949", "title": "Lesmo", "text": "Lesmo (\"Lesmo\" in dialetto brianzolo, : ) \u00e8 un comune italiano di abitanti della provincia di Monza e della Brianza in Lombardia.\nStoria.\nLe origini della citt\u00e0 di Lesmo vengono fatte risalire all'epoca romana. Un primo nucleo del villaggio che poi, ingrossandosi nel corso dei secoli, \u00e8 giunto a costituire il moderno paese \u00e8 stato fondato nel I secolo a.C. nella valle del Pegorino (sulla riva del fiume Lambro), all'epoca della spedizione di Giulio Cesare verso la Gallia. Le due pi\u00f9 grandi civilt\u00e0 dell'Europa occidentale si contendono ancora oggi la paternit\u00e0 dell'origine del nome di Lesmo e in effetti la toponimia del paese pare ben accostarsi sia ad un'origine greca che ad una romana. L'insolito nome, cos\u00ec diverso dagli altri toponimi dei vicini paesi lombardi, ha persuaso molti storici che la citt\u00e0 sia stata fondata da coloni greci al seguito delle spedizioni di Giulio Cesare, che su suo ordine si sarebbero l\u00ec stabiliti per offrire una base di rifornimento all'esercito romano nella pianura padana. In effetti il toponimo \"Lesmo\" ricorda fin troppo da vicino l'isola egea di Lesbo, patria della poetessa Saffo e della lirica monodica.\nAltri studiosi propendono per un'origine \"latina\" di Lesmo, riconducendo il toponimo alla parola \"laetus\", cio\u00e8 \"lieto\". Secondo questa interpretazione, fin dall'epoca romana Lesmo era considerata una citt\u00e0 ricca e prospera, dove il vivere \u00e8 appunto \"lieto\", grazie alla fertilit\u00e0 dei suoi campi, concimati dal naturale \"laetamen\" delle bestie allevate nelle campagne. Altre interpretazioni ancora, vedono il toponimo come la contrazione di \"Laetissimus\", vale a dire la famiglia aristocratica romana che possedeva qui una residenza in campagna e controllava le vaste propriet\u00e0 fondiarie dei dintorni. Gli storici credono pi\u00f9 probabilmente che Lesmo derivi da una latinizzazione di Laedeximum, primo gradino della scala di Brig sul fiume Lamber, come veniva chiamata dai Celti. Infatti grazie alla sua disposizione il paese si trova ai piedi della Brianza Lecchese, chiamata Briganzia dalle popolazioni galliche.\nMonumenti e luoghi d'interesse.\nArchitetture civili.\nAll'interno del comune sono presenti numerose ville storiche.\nA Lesmo:\nA Peregallo:\nVilla Grondona (fu Casa del Fascio) e villa Messa (fu di propriet\u00e0 della famiglia di Augusto Messa) sono state abbattute.\nArchitetture religiose.\nLesmo presenta anche diverse architetture religiose, tra cui la chiesa parrocchiale di S. Maria Assunta in Lesmo,la chiesa parrocchiale di San Carlo a Gerno,la pi\u00f9 recente chiesa parrocchiale dell'Annunziazione a Peregallo (1967) e la chiesa della Presentazione di Ges\u00f9 al Tempio a California.\nSociet\u00e0.\nEvoluzione demografica.\nL'incremento della popolazione residente negli ultimi decenni \u00e8 stato favorito dalla costruzione di numerosi centri residenziali di alto livello, e dal miglioramento dei collegamenti con le principali citt\u00e0 pi\u00f9 vicine, Monza e Milano.\nEtnie e minoranze straniere.\nAl 1\u00ba gennaio 2020 la popolazione straniera residente era di 615 persone. Le nazionalit\u00e0 maggiormente rappresentate erano:\nCultura.\nIstruzione.\nScuole.\nAll'interno del comune sono presenti: una scuola dell'infanzia, una scuola primaria e una scuola secondaria di primo grado, che sono parte dell'Istituto Comprensivo Statale di Lesmo, che comprende anche una scuola dell'infanzia e una scuola primaria a Correzzana e una scuola primaria a Camparada.\nServizi bibliotecari.\nLesmo \u00e8 dotata di una biblioteca comunale \"Tarcisio Beretta\", situata in via Marconi 22. La biblioteca fa parte del sistema bibliotecario CUBI, che riunisce 70 biblioteche, distribuite in 57 comuni nelle zone di Vimercate, Melzo e Melegnano.\nInfrastrutture e trasporti.\nLa fermata ferroviaria di Lesmo, posta lungo la ferrovia Seregno-Bergamo, era servita da treni regionali cadenzati gestiti da Trenord nell'ambito del contratto di servizio stipulato con la Regione Lombardia. Dal 9 dicembre 2018 il servizio ferroviario \u00e8 stato sostituito temporaneamente da un servizio effettuato da autobus sostitutivi del gruppo Ferrovie Nord Milano Autoservizi.\nNel Comune sono presenti diverse fermate dell'autolinea D80 Monza-Arcore-Casatenovo-Barzan\u00f2-Oggiono operata da SAB Autoservizi. Inoltre per Lesmo passa la linea z317 operata da Nord-Est Trasporti, che connette Correzzana con l'istituto omnicomprensivo di Vimercate.\nFra il 1880 e il 1915 la localit\u00e0 ospit\u00f2 altres\u00ec una stazione della tranvia Monza-Barzan\u00f2-Oggiono.\nEconomia.\nLesmo era sede centrale della Banca di Credito Cooperativo di Lesmo, fondata l'11 dicembre 1964 come Cassa rurale ed artigiana. In seguito alla fusione con la BCC di Alzate Brianza, la sede di Lesmo \u00e8 diventata filiale della BCC Brianza e Laghi.\nIndustrie.\nA Gerno, frazione situata a Sud-Ovest del comune e a sua volta comunit\u00e0 separata da Lesmo fino al 1753, vi \u00e8 la sede della Yamaha Racing, dove si trovano gli uffici amministrativi, e dove vi \u00e8 anche il reparto ricerca e sviluppo corse. Qui infatti vengono studiati e sviluppati i motori e l'aerodinamica per le moto che corrono nei campionati mondiali. La vicinanza del circuito di Monza (che ha intestato a Lesmo due curve: \"la prima e la seconda di Lesmo\") permette alla societ\u00e0 di rodare direttamente in pista i mezzi realizzati. La sede venne poi parzialmente chiusa in seguito al comunicato aziendale del 27 ottobre 2009."}
{"id": "19950", "revid": "1910023", "url": "https://it.wikipedia.org/wiki?curid=19950", "title": "Limbiate", "text": "Limbiate (\"Limbiaa\" in dialetto milanese, : ) \u00e8 un comune italiano di abitanti della provincia di Monza e della Brianza in Lombardia. Con decreto del presidente della Repubblica del 26 marzo 2018 \u00e8 stato elevato a citt\u00e0.\nGeografia fisica.\nLimbiate \u00e8 una cittadina situata a circa 16 km a nord di Milano, circa 12 km ad ovest di Monza e 23 km a sud di Como in una posizione di confine tra la zona pianeggiante della valle del Seveso a sud-est e l'altopiano della fascia delle Groane a nord-ovest. Circa un terzo della superficie comunale \u00e8 parte del Parco delle Groane e della Brughiera Briantea.\nDal punto di vista geologico il suo territorio pu\u00f2 essere suddiviso principalmente in tre fasce: ad ovest il lembo orientale delle Groane; al centro il terreno pianeggiante e asciutto; ad est la zona sabbiosa vicina al fiume Seveso. Il territorio comunale \u00e8 anch'esso attraversato longitudinalmente da alcuni corsi d'acqua a carattere torrentizio, come il Lombra e il Garbogera. Lungo il corso di quest'ultimo, permangono residui di alberature di ripa ed ambiti di discreta qualit\u00e0 ambientale.\nIl Comune appartiene all'alta pianura milanese, asciutta e poco fertile, pertanto in passato la coltivazione \u00e8 stata possibile soltanto attraverso l'irrigazione artificiale, si veda il \u201cLaghettone\u201d di Mombello ed il canale Villoresi, che attraversa il comune a sud nella frazione di Pinzano, anche se con mediocri risultati. Tale attivit\u00e0 infatti ha presto perso di importanza con i primi decenni del XX secolo sotto lo stimolo di nuovi impulsi, le caratteristiche del terreno si sono infatti rivelate pi\u00f9 adatte all\u00b4urbanizzazione e l'industrializzazione.\nLimbiate \u00e8 parte della provincia di Monza e della Brianza, istituita l'11 giugno 2004 e divenuta operativa nel giugno 2009, della quale costituisce, amministrativamente e geograficamente, il confine sud-occidentale, infatti l'area della Brianza identifica il suo confine geografico tradizionale nel canale Villoresi a sud e nella fascia delle Groane ad ovest. Considerando la sua posizione geografica e le specificit\u00e0 del territorio della provincia il Comune di Limbiate \u00e8 stato designato come sede di un polo istituzionale provinciale di riferimento per l'area ovest cos\u00ec come lo sono Vimercate per l'area est e Monza per l'area centro. Per la sede operativa del polo istituzionale \u00e8 stata designata l'area di propriet\u00e0 provinciale di Mombello, comprendente tra l'altro anche la prestigiosa Villa Pusterla Arconati Crivelli.\nOrigini del nome.\nIl nome di \"Limbiate\" (nel dialetto locale \"Limbiaa\") sembra derivare da \"Lemiate\". \nIl toponimo \"Lemiate\" sembra significare \"limite\" e stava ad indicare il lembo di terra compreso tra il torrente Garbogera e l'altopiano delle Groane che rappresentava un confine naturale. Il D.Olivieri propone forse pi\u00f9 opportunamente la derivazione dal toponimo \"Terrae Alibiatae (alluvionate)\" utilizzato in alcune carte piacentine, cui riferirsi appare giustificato per gli allagamenti che colpiscono puntualmente il centro storico del Comune ad opera dal torrente Garbogera in occasione delle piogge intense.\nStoria.\nCome avvenuto per altre localit\u00e0 della Lombardia le origini sono da attribuire ai processi di migrazione celtica di epoca preromana, e successivamente, agli insediamenti dei legionari di Roma, che durante i periodi di non belligeranza con le popolazioni nordiche stabilivano in queste zone i propri accampamenti invernali.\nL'antico nome di \u201cLemiate\u201d \u00e8 stato rintracciato su un'antica pergamena, datata 17 maggio 859, presso\nl'Archivio di Stato di Milano, che ad oggi \u00e8 la prima \"cartula\" che si conosca e nella quale si nomini \"Lemiate\". Il documento tratta di un'azione giudiziaria promossa dal Monastero di Sant'Ambrogio in Milano contro Lupo del fu Adalgiso Schianno, per indebita appropriazione di terreni di propriet\u00e0 dello stesso monastero. Nella controversia legale viene citato come testimone, tra gli altri, tale Audoaldo de Lemiate. L'indicazione \"de Lemiate\" affiancata al nome della persona Audoaldo, chiamata quindi con il nome di vico o loco, fa supporre l'esistenza di un paese o localit\u00e0, da cui si potrebbe risalire, gi\u00e0 nel periodo alto-medioevale (Longobardo - Franco), all'attuale Limbiate.\nNel XIII secolo, Limbiate compare in una cronaca dove si racconta della missione di tale Alberto Confaloniero,\npodest\u00e0 di Milano sotto la dinastia dei Visconti, che nel 1285 si accamp\u00f2 nei pressi di Lemiate con la milizia che doveva affrontare i comaschi ed i Torriani che avevano preso Castel Seprio.\nNegli \u201cStatuti delle acque e delle strade del contado di Milano fatti nel 1346\u201d Limbiate risulta inclusa nella Pieve di Seveso, ne segu\u00ec quindi le vicende della stessa e cos\u00ec alla fine del XV secolo la Pieve pass\u00f2 sotto la giurisdizione dei Marliani, e con essa anche Limbiate e Mombello.\nLimbiate e Mombello nella Pieve di Seveso nel 1538 erano territori di propriet\u00e0 di tale Antonio Carcassola che la cedette poi nel 1626 a Bartolomeo Arese. La famiglia Arese, ancora nel XVII secolo era tra i grandi proprietari del territorio limbiatese che ospita, come gran parte della zona, le \"case di soggiorno\" delle famiglie della nobilt\u00e0 milanese dell\u00b4epoca. Pinzano, invece, faceva parte della Pieve di Bollate.\nNel 1816, con il compartimento territoriale delle province del Regno Lombardo-Veneto, ritornato sotto\nil dominio Asburgo d'Austria, il comune di Limbiate, che comprendeva la frazione di Mombello, venne inserito nella provincia di Milano, distretto V di Barlassina.\nAll'epoca dell'unit\u00e0 d'Italia Limbiate e Mombello formavano un'unica municipalit\u00e0 inserita nel mandamento di Barlassina, circondario di Monza, della provincia di Milano. Nel 1869, con RD 11 aprile 1869, n. 5007, si un\u00ec a questi il soppresso comune di Pinzano, che era sempre rimasto comune autonomo ad eccezione di una breve parentesi tra il 1809 e il 1816, in cui fu aggregato a Senago.\nSimboli.\nLo stemma araldico del Comune di Limbiate ha caratteristiche di natura storica e contiene alcuni elementi degli stemmi delle famiglie che sono state feudatarie del territorio. Limbiate era parte del feudo della Pieve di Seveso i cui feudatari sono stati prima i Carcassola e poi gli Arese. All'interno dello stemma araldico comunale partendo dell'alto troviamo in campo rosso una L dorata, iniziale dell'antico nome di Lemiate; \u00e8 poi presente in campo azzurro la figura del volo abbassato, due ali di uccello congiunte, questa figura, tratta dallo stemma della famiglia Arese, \u00e8 presente anche in altri stemmi dei comuni della pieve come ad esempio Cesano Maderno e Lazzate.\nSubito sotto si trovano delle figure tonde e piatte che sono due torte tratte dallo stemma dei Carcassola, anche questa figura \u00e8 presente nello stemma di un altro comune, Solaro, gi\u00e0 parte della stessa pieve; le torte a differenza dei bisanti sono smaltate con un colore araldico anzich\u00e9 metallico. In basso troviamo infine la figura dell'ape dorata, tipica dell'araldica napoleonica, che dovrebbe alludere al breve soggiorno di Napoleone Bonaparte nel 1797 a Limbiate nella Villa Pusterla Arconati Crivelli.\nSociet\u00e0.\nEtnie e minoranze straniere.\nSecondo le statistiche ISTAT al 1\u00ba gennaio 2016 la popolazione straniera residente nel comune era di persone, pari all'11% della popolazione.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nGeografia antropica.\nNei confronti dell'ambito territoriale confinante, Limbiate si colloca fra l'insieme dei centri abitati disposti lungo la vecchia Strada statale dei Giovi, posta a est, ove l'urbanizzazione si presenta molto compatta e la zona delle Groane, ad ovest, caratterizzata invece da un'urbanizzazione molto pi\u00f9 discontinua.\nQuest'ultima caratteristica \u00e8 stata mantenuta durante il principale sviluppo urbano avvenuto a cavallo tra gli anni cinquanta e gli anni sessanta del XX secolo con la massiccia immigrazione dal meridione e dal nord-est del paese, portando a Limbiate famiglie di lavoratori attratte dalle vicine industrie in cerca di manodopera come l'Alfa Romeo, l'Autobianchi e la SNIA.\nOltre all'abitato principale esistono altri due nuclei storici che si unirono in epoche successive a formare la odierna cittadina: Mombello e Pinzano.\nL'urbanizzazione discontinua ha fatto s\u00ec che intorno ai principali nuclei storici di Limbiate, di Mombello e di Pinzano sorgessero diversi villaggi diventati poi frazioni del comune:\nInfrastrutture e trasporti.\nLimbiate \u00e8 servita sia dal sistema viabilistico (SP-exSS527 Monza-Saronno) sia da diverse linee di trasporto pubblico su gomma e su ferro (Tranvia Milano-Limbiate). Si colloca in una posizione strategica sia per la Provincia di Monza e della Brianza sia per quella di Milano costituendo di fatto un punto di cerniera tra le due.\nVicino alle frazioni di Mombello e Villaggio dei Giovi si trovano rispettivamente le stazioni di Bovisio Masciago-Mombello e quella di Varedo, servite entrambe dalle linee S2 e S4 di Trenord."}
{"id": "19951", "revid": "322321", "url": "https://it.wikipedia.org/wiki?curid=19951", "title": "Liscate", "text": "Liscate (\"Lisc\u00e0a\" in dialetto milanese) \u00e8 un comune italiano di abitanti della citt\u00e0 metropolitana di Milano in Lombardia.\nIl comune fa parte del territorio della Martesana.\nGeografia fisica.\nLiscate \u00e8 un piccolo comune a meno di 3 chilometri a sud di Melzo, lungo l'asse della strada provinciale Rivoltana, che oltre al nucleo storico originario e ad alcune cascine comprende una recente zona residenziale.\nOrigini del nome.\n\"Liscate\", secondo Flechia e Olivieri, prende il nome dalla pianta \"lisca\": trattasi di una pianta di palude che ancora oggi cresce sui territori del paese, utilizzata per la produzione della parte vegetale dei fiaschi di vino. Da qui l'adozione del nome di \"Liscate\". Antiche popolazioni nordiche hanno scoperto e utilizzato questa pianta durante il loro passaggio sul territorio liscatese. Secondo Gerhard Rohlfs deriverebbe anche dal nome di persona \"Luscus\", con suffisso -\"ate\".\nStoria.\nAraldica.\nNon sono note le origini di questo stemma. Si pensa che possa essere stato creato per differenziarsi dagli emblemi degli altri comuni.\nMonumenti e luoghi d'interesse.\nLa chiesa dei Santi Giorgio e Lorenzo presenta un caratteristico campanile, posto nel sito di un precedente edificio sacro alto-medievale, preceduto a sua volta da un insediamento romano. \nNel paese si trova pure un monumento di ringraziamento, da parte dei Liscatesi, alla memoria del letterato Alessandro Manzoni che, nella sua opera \"I promessi sposi\", cit\u00f2 il comune milanese."}
{"id": "19952", "revid": "287204", "url": "https://it.wikipedia.org/wiki?curid=19952", "title": "Locate di Triulzi", "text": "Locate di Triulzi (\"Locaa\" in dialetto milanese, AFI: ) \u00e8 un comune italiano di abitanti della citt\u00e0 metropolitana di Milano in Lombardia.\nGeografia fisica.\nLocate di Triulzi, insieme alle vicine Pieve Emanuele e Carpiano, \u00e8 l'ultimo paese della zona sud/sud-est della citt\u00e0 metropolitana di Milano, infatti dopo di esso inizia la provincia di Pavia lungo la ex statale 412 che porta in Val Tidone, nell'immediato Appennino piacentino.\nIl comune, inserito nel Parco Agricolo Sud Milano, ha un'altimetria che varia tra un massimo di 98 metri nella zona nord ed un minimo di 70 metri all'interno della Valle delle Volpi, lungo il Lambro Meridionale; Locate Triulzi infatti, come d'altra parte Pieve Emanuele, detiene il punto di altimetria pi\u00f9 bassa dell'intera provincia di Milano.\nStoria.\nInserito nel dipartimento del Ticino nel 1797, nel 1862 il comune di Locate assunse la nuova denominazione di \"Locate di Triulzi\".\nMonumenti e luoghi d'interesse.\nEdificato nel XIV secolo, il cui ultimo abitante illustre fu la principessa Cristina Trivulzio di Belgioioso, che lo lasci\u00f2 in eredit\u00e0 alla figlia Maria nel 1871. Da allora fu affittato e poi suddiviso in molti appartamenti privati.\nTra Locate di Triulzi e Pieve Emanuele, sulla sponda destra del Lambro, sul lato sinistro della profonda valle, scavata nella pianura dalle acque del Lambro meridionale, sorge il santuario di Santa Maria della Fontana, o meglio sarebbe dire \u201calla Fonte, alla Sorgente\u201d (ad Fontem), costituito da tre chiese sovrapposte. Sin da lontano si vede svettare lo snello campanile, alto quasi 35 metri, proprio sul ciglio del terrazzo fluviale. Il santuario fu costruito sopra una fonte risorgiva. In origine, forse sin dal XIII secolo, era stato eretto un tabernacolo dedicato alla Madonna, sul margine della valle del Lambro, presso una fonte o risorgiva naturale. Alle acque di quel luogo dovevano essere attribuite propriet\u00e0 miracolose, ma non si trova traccia documentata d\u2019un miracolo specifico, che possa aver dato inizio alla fama del santuario. Gran parte del territorio di Locate appartenne sin dal XIV secolo alla nobile famiglia milanese dei Trivulzio, della quale si hanno notizie sin dal 941. Nel 1277 i Trivulzio sono menzionati tra le duecento famiglie patrizie milanesi, nella Matricula Nobilium Familiarum dell\u2019arcivescovo Ottone Visconti. Nel XV secolo i rami della casata erano diversi, insigniti di parecchie propriet\u00e0 feudali. Dal 1410 in poi i Trivulzio strinsero \u2013 a pi\u00f9 riprese \u2013 legami di parentela con i Barbiano di Belgioioso e vissero in prosperit\u00e0 alla corte degli Sforza, per poi passare al servizio dei re di Francia, nel periodo in cui questi rivendicavano in eredit\u00e0 il Ducato di Milano.\nInfrastrutture e trasporti.\nLocate di Triulzi \u00e8 connessa con le citt\u00e0 di Milano e Pavia grazie alla linea S13 del servizio ferroviario suburbano di Milano che effettua una fermata nella stazione del paese."}
{"id": "19953", "revid": "1910023", "url": "https://it.wikipedia.org/wiki?curid=19953", "title": "Macherio", "text": "Macherio (\"Machee\" in dialetto brianzolo) \u00e8 un comune italiano di abitanti della provincia di Monza e della Brianza.\nMacherio si trova esattamente a met\u00e0 strada tra Monza e Carate Brianza, ai piedi dei Colli Briantei. Il suo territorio si estende a forma affusolata tra Lissone e Canonica Lambro, con il fiume Lambro come confine naturale.\nStoria.\nIncerta \u00e8 l'origine del nome. Qualcuno vi legge \"Maccarius\" o \"Macharius\", a significare la presenza romana sul territorio; per altri deriverebbe da \"Maccaja\", localit\u00e0 umida e franosa. Pi\u00f9 recenti ricerche fanno risalire il nome a una pianta delle leguminose, \"Machaerium\", cos\u00ec denominata per il suo frutto che \u00e8 descritto come bislungo, non articolato, pedicellato, compresso, monospermo, indeiscente che assume la forma di uno stiletto, un pugnale che ben rappresenta i confini del suo territorio.\nIl primo cenno storico sicuro \u00e8 del 1289. Tra le chiese e gli altari della Pieve di Desio, elencati nel \"Liber Notitiae Sanctorum Mediolani\", si trova pure Macherio. La chiesa parrocchiale fu costruita alla fine del XV secolo, con forme e dimensioni assai diverse dalle attuali (a parte la cupola, rifatta nel 1952 dopo uno spaventoso crollo avvenuto, fortunatamente, di notte), giustificate dal modesto numero di abitanti che, secondo il censimento del 1530, ammontavano a 106 \"bocche\": 97 rurali e 9 nobili esenti dal pagamento della tassa sul sale. La popolazione rimarr\u00e0 sostanzialmente stabile per oltre due secoli, per ricominciare a salire ininterrottamente dalla fine del Settecento (quasi 900 unit\u00e0): gli abitanti diverranno un secolo pi\u00f9 tardi, negli anni 1940, pi\u00f9 di nel 1981.\nNell'Ottocento proprietarie di gran parte dei terreni e delle abitazioni furono le pi\u00f9 grandi famiglie milanesi: Visconti, Greppi, Belgioioso, Verri, Taverna, Maggi; gli stessi nomi che si ritrovano tra i deputati durante il Regno Lombardo-Veneto e tra gli assessori dopo la proclamazione del Regno d'Italia.\nFino alla fine del secolo XIX, quando industrie (secondo un'inchiesta del 1885 si contavano in tre opifici di tessitura \"operai maschi circa 100; operaie femmine circa ottanta; al di sotto di quattordici anni...una ventina\") e ferrovia (il 27/08/1888 duemila persone applaudono all'arrivo del primo treno) cambieranno radicalmente costumi e tenore di vita, la situazione pu\u00f2 essere riassunta con le parole della Deputazione comunale di Macherio in una lettera del 19/03/1847: \"L'attuale scarsit\u00e0 ed alterazione de prezzi de generi, i cessati lavorerj massime da tessitore, hanno reso viepi\u00f9 maggiore l'indigenza, la massima parte gi\u00e0 da qualche mese che trovansi privi non solo di mezzi necessari di vivere essi e la propria tenera figliuolanza, ma benanco privi di lavorj, per cuj languiscono in un compassionevole e deplorabile stato\". Si doveva trattare di quasi tutti i macheriesi, se ancora nel 1885 artigiani, negozianti, professionisti, industriali e possidenti erano in tutto meno di 40: 4 industriali tessili, 3 falegnami, 1 calzolaio, 1 sarto, 3 sacerdoti, 1 medico, ben 6 osti, 2 fruttivendoli, 2 prestinai, 1 merciaiolo, 2 licciatori, 8 possidenti; 8 tra osti e fruttivendoli sono anche \"pizzicagnoli\".\nStemma comunale.\nLo stemma del Comune di Macherio \u00e8 costituito in modo da poter far riferimento a due antichi stemmi: quello della famiglia dei Visconti di Modrone, famiglia molto munifica e che ha donato importante opere di beneficenza al Comune, e quello di una delle pi\u00f9 importanti famiglie feudatarie del paese, gli Albergoni.\nCome possiamo vedere, dunque, la parte superiore dello stemma si riferisce ai Visconti di Modrone, nel disegno di un piccolo drago che sta inghiottendo un uomo, e la parte inferiore si riferisce alla famiglia Albergoni, conti che detennero la giurisdizione di Macherio dal 1771 al 1789.\nMonumenti e luoghi d'interesse.\nEdifici pubblici.\nDi notevole interesse sono tuttora alcuni edifici: la splendida villa Belvedere, gi\u00e0 propriet\u00e0 dei Visconti, con il suo vasto e sfarzoso parco, l'oratorio di San Cassiano, meglio conosciuto come chiesetta del cimitero, risalente al XVI secolo e nella Bareggia Villa Maldura e la Chiesa delle Torrette, edificio costruito nel XII secolo e incredibilmente giunto intatto fino ai giorni nostri, in cui si possono ammirare pregevoli affreschi della scuola lombarda.\nAree naturali.\nIl Parco regionale Valle del Lambro.\nIl comune di Macherio, insieme ai comuni brianzoli di Briosco, Triuggio, Carate Brianza, Biassono, Sovico e Vedano al Lambro, fa parte del Parco Regionale della Valle del Lambro. L'associazione ha sede nel comune di Triuggio. Quest'area di ettari include i principali parchi della zona e anche i laghi di Alserio e Pusiano.\nSociet\u00e0.\nTradizioni e folclore.\nNell'ultima domenica del mese di agosto Macherio festeggia il suo patrono, San Cassiano, in una grande festa che percorre tutto il centro dell'abitato.\nCultura.\nLa Biblioteca Civica di Macherio fa parte del Sistema Bibliotecario BrianzaBiblioteche.\nSul territorio sono presenti diverse associazioni culturali, tra cui Radio Cristiana Brianza, Res Antiqua, ARCI, LiberoLibro Macherio e l'Associazione Amici del Paese con scopi di promozione culturale e sociale. Dal 1981 viene pubblicato il giornale cartaceo mensile del paese, \"Il Paese Macherio\".\nGeografia antropica.\nLe nuove esigenze produttive hanno naturalmente cambiato il volto urbanistico del paese. Le stesse campagne che separavano il centro dalle cascine delle frazioni hanno lasciato il posto a molte costruzioni per lo pi\u00f9 unifamiliari, senza per la verit\u00e0 deturpare molto l'ambiente.\nIl centro storico si \u00e8 invece conservato quasi completamente, con la ristrutturazione recente di alcuni dei pi\u00f9 antichi cortili.\nEconomia.\nPrima dell'avvento della grande industria, l'economia si basava sulla coltivazione della vite, dei gelsi e delle biade. Almeno met\u00e0 del territorio era lasciato a bosco. Diffusissimo dalla prima met\u00e0 del secolo XIX l'allevamento del baco da seta, che ebbe notevole incidenza anche sulla struttura edilizia per lo pi\u00f9 dei cortili, come pure l'uso dei telai a domicilio.\nOggi \u00e8 scomparsa completamente l'attivit\u00e0 agricola. Due terzi della popolazione attiva \u00e8 impiegata nel ramo industriale, dove, accanto al tradizionale settore tessile, primeggiano il metalmeccanico e il chimico.\nL'altra grande fonte di reddito \u00e8 costituita dall'artigianato che, soprattutto nella frazione Bareggia (appartenente per met\u00e0 a Macherio e per met\u00e0 a Lissone), vuol dire mobile.\nIl paese ospita la pi\u00f9 antica fabbrica della Brianza: la Rivolta Carmignani, nata nel 1867 grazie alla dinastia tessile dei Rivolta, e ancora oggi azienda di prestigio nel campo tessile.\nInfrastrutture e trasporti.\nA Macherio \u00e8 possibile trovare quattro scuole pubbliche, a partire dalla scuola dell'infanzia \" Giardino Incantato\", due scuole primarie a Macherio scuola \" Manzoni\" a Bareggia scuola Rodari e una scuola secondaria di primo grado scuola \" Leopardi\". \nTra le strutture \u00e8 possibile trovare anche un centro disabili, un centro per la famiglia. \nMacherio \u00e8 servita da due stazioni ferroviarie:\nMacherio \u00e8 inoltre attraversata dalla Strada Provinciale Monza-Carate, che include, nella sua tratta, il percorso ciclo-pedonale Monza-Albiate.\nFra il 1890 e il 1960 la localit\u00e0 ospit\u00f2 una fermata posta lungo la tranvia Monza-Carate.\nAmministrazione.\nAttualmente amministrato dalla giunta Redaelli con la lista civica di Progetto Macherio Bareggia, eletta nel 2013 a seguito di elezioni tenute dopo il commissariamento del Comune, avvenuto nel 2013, per essere rieletta con la stessa lista civica per la terza volta il 10 giugno 2018. \nSport.\nMacherio \u00e8 rappresentata da una squadra in quasi ogni sport noto: si va dalla caccia, al basket, al calcio, al pattinaggio."}
{"id": "19955", "revid": "76069", "url": "https://it.wikipedia.org/wiki?curid=19955", "title": "Magnago", "text": "Magnago (\"Magnagu\" in dialetto magnaghese, : ) \u00e8 un comune italiano di abitanti della citt\u00e0 metropolitana di Milano in Lombardia. Situato a nord-ovest del capoluogo, nell'Alto Milanese, ha una sola frazione, Bienate.\nSociet\u00e0.\nEvoluzione demografica.\nNegli ultimissimi anni la popolazione di Magnago ha registrato un boom dovuto all'incremento di persone della zona che decidono di stabilirsi nel comune. Il motivo \u00e8 da ricercarsi nel prezzo degli immobili, inferiore a quello dei comuni limitrofi a causa della dimensione prettamente provinciale del comune: circondato da vere e proprie cittadine (e confinante con la citt\u00e0 di Busto Arsizio) che offrono molti servizi e da comuni ugualmente piccoli ma con un maggior numero di servizi (specialmente quelli di trasporto pubblico), Magnago offre meno al cittadino e perci\u00f2 i prezzi degli immobili risultano essere meno proibitivi. La conseguenza diretta di tale fenomeno \u00e8 un boom edilizio residenziale.\nAmministrazione.\nDal 6 maggio 2012 il comune di Magnago \u00e8 amministrato da \"Progetto Cambiare\". Il sindaco \u00e8 Carla Picco."}
{"id": "19960", "revid": "287204", "url": "https://it.wikipedia.org/wiki?curid=19960", "title": "Tiramisu", "text": ""}
{"id": "19964", "revid": "169529", "url": "https://it.wikipedia.org/wiki?curid=19964", "title": "Premio Nevanlinna", "text": "Il premio Nevanlinna, intitolato al matematico finlandese Rolf Nevanlinna (1895 - 1980), \u00e8 assegnato ogni quattro anni a chi ha dato rilevanti contributi agli aspetti matematici della scienza dell'informazione. \nStoria.\nUn tale premio era stato deciso dal Comitato Esecutivo della International Mathematical Union, IMU, nell'aprile 1981 e nell'aprile 1982 \u00e8 stato accettato il finanziamento al premio da parte dell'Universit\u00e0 di Helsinki. Rolf Nevanlinna era stato rettore dell'Universit\u00e0 di Helsinki e presidente dell'IMU e a partire dal 1950 si era adoperato per organizzare attivit\u00e0 riguardanti il computer nelle universit\u00e0 finlandesi. Il premio consiste in una medaglia d'oro e in una somma di denaro simile a quella che accompagna le medaglie Fields.\nPi\u00f9 recentemente il Comitato Esecutivo dell'IMU ha precisato che il premio va attribuito per contributi eminenti sugli aspetti matematici delle scienze dell'informazione, includendo:"}
{"id": "19966", "revid": "1442080", "url": "https://it.wikipedia.org/wiki?curid=19966", "title": "Robert Tarjan", "text": "Nel 1969 ha conseguito il Bachelor's degree in matematica dal California Institute of Technology e presso la Stanford University ha ottenuto nel 1971 il Master's degree in computer science e nel 1972 il Ph.D. in computer science e secondariamente in matematica, sotto la supervisione di Robert Floyd e Donald Knuth.\nHa ricevuto nel 1982 il primo premio Nevanlinna.\nLa motivazione del premio, venne letta da Jacob Schwartz durante il congresso IMU di Varsavia tenutosi solo nel 1983. In essa si rileva che, contrariamente alla matematica pura, l'informatica teorica non pu\u00f2 permettersi di trascurare le questioni di efficienza: essa deve studiare strumenti di calcolo che operano entro precise limitazioni di velocit\u00e0 operativa e memoria disponibile e l'efficienza deve essere una delle sue preoccupazioni primarie. Due attivit\u00e0 strettamente collegate, il disegno degli algoritmi e l'analisi degli algoritmi, nascono da quella esigenza inevitabile.\nNel 1986 ha ottenuto il premio Turing per i \"fondamentali contributi nel disegno e nell'analisi degli algoritmi e delle strutture di dati\".\nHa poi insegnato alla Princeton University e ha lavorato per la Hewlett-Packard."}
{"id": "19967", "revid": "1534511", "url": "https://it.wikipedia.org/wiki?curid=19967", "title": "Peter Shor", "text": "Biografia.\nNel 1981 ha ricevuto il B.S. in matematica dal Caltech e nel 1985 presso il MIT ha conseguito il Ph.D. in matematica applicata con una tesi sull'analisi probabilistica degli algoritmi di bin-packing sotto la supervisione di Tom Leighton. Dopo un anno passato all'Universit\u00e0 di Berkeley in California, \u00e8 entrato nei Bell Laboratories.\nHa conseguito il Premio Nevanlinna nel 1994, la MacArthur Fellowship e il premio G\u00f6del nel 1999. \nDal 2003 \u00e8 professore di matematica applicata presso il MIT di Boston ed \u00e8 affiliato con il CSAIL."}
{"id": "19969", "revid": "37401", "url": "https://it.wikipedia.org/wiki?curid=19969", "title": "Masate", "text": "Masate (\"Mas\u00e0a\" in dialetto locale) \u00e8 un comune italiano di abitanti della citt\u00e0 metropolitana di Milano in Lombardia.\nFa parte del territorio della Martesana.\nGeografia fisica.\nMasate \u00e8 un paese sulle sponde del canale Villoresi fra il Milanese e la Bergamasca, al margine meridionale della Brianza, con cui confina. Il territorio \u00e8 situato in una zona di alta pianura ad ovest del fiume Adda. L'altitudine varia da 139 a 171\u00a0, sebbene gran parte dell'abitato si trovi intorno a 150\u00a0\nLungo il margine occidentale del comune scorre il Rio Vallone, un torrente asciutto per gran parte dell'anno con origine tra i comuni di Verderio e Paderno d'Adda e che d\u00e0 il nome all'omonimo parco, oggi parte del Parco Agricolo Nord Est. In prossimit\u00e0 del corso d'acqua si trovano diverse aree boschive frammentate.\nLe Foppe.\nIl terreno dei comuni a nord del Villoresi \u00e8 stato sfruttato in passato per l'estrazione di argilla. A partire dal secondo dopoguerra la domanda di mattoni pieni come elementi portanti diminu\u00ec a favore del cemento armato e le cave furono progressivamente abbandonate. Il ristagno di acqua piovana favorito dal fondo argilloso trasform\u00f2 le ex-cave in piccoli bacini stagionali che prendono il nome di foppe, dal termine milanese per indicare una pozza o una fossa piena d'acqua.\nNel 2005 l'amministrazione locale ha iniziato un progetto di riqualificazione delle Foppe di Masate seguendo le orme di alcuni comuni limitrofi. Nell'area della prima foppa, accessibile da Via Matteotti, \u00e8 stata realizzata una zona ricreativa con attrezzature per bambini, panchine ed una fontana al centro del laghetto, mentre le altre due foppe sono un habitat per specie vegetali igrofile e animali anfibi.\nStoria.\nIl nucleo abitativo sorge su una piccola collinetta dove storicamente era presente la coltura di vite. Veniva infatti prodotto un buon vino bianco decantato anche dal poeta Carlo Porta. Masate ha una tradizione agricola e poi tessile ed \u00e8 documentato almeno dall'XI secolo. \nIl paese durante il medioevo era parte del Comitato della Martesana, e quindi segu\u00ec le sorti del Ducato di Milano. Tra le famiglie d'antico regime che qui ebbero feudo compaiono i Trivulzio, gli Stampa di Soncino, i de Leyva e i Visconti di San Giorgio. Da questo paese ebbe inoltre origine la famiglia \"De Maxate\", che nel XVIII secolo abitava a Milano e che doveva avere ancora possedimenti \"in loco\".\nStemma comunale.\nLo stemma del Comune di Masate evidenzia le caratteristiche prevalentemente agricole della sua terra e della sua economia. Tale aspetto \u00e8 stato realizzato su due diversi piani paralleli: quello delle figure e quello del colore. Fra le figure, la farfalla cavolaia sottolinea il carattere spiccatamente agricolo della zona, mentre le tre spighe di grano segnalano la fertilit\u00e0 dei campi. Per quanto riguarda invece i colori, l'azzurro della prima sezione del tagliato sembrerebbe voler evidenziare la purezza e la salubrit\u00e0 dell'aria che un tempo si respirava in questo territorio. Il verde della seconda sezione si rif\u00e0 al passato e sottolinea la ubertosit\u00e0 e la produttivit\u00e0 dei campi, oggi sempre pi\u00f9 sostituiti da nuove zone abitative e produttive.\nArchitetture religiose.\nL'odierna parrocchiale di San Giovanni Evangelista \u00e8 un edificio neoclassico costruito nella prima met\u00e0 dell'Ottocento e consacrato nel 1840. Nella Cascina San Nabore, in periferia, le origini dell'oratorio dei San Nabore e Felice risalgono invece a prima del XIII secolo. In prossimit\u00e0 del canale Villoresi \u00e8 situata una piccola cappella sul luogo dell'antico lazzaretto seicentesco edificato a causa della gravissima epidemia di quegli anni. Al suo interno \u00e8 possibile osservare un interessante affresco murario da poco restaurato.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di 350 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:"}
{"id": "19970", "revid": "1910023", "url": "https://it.wikipedia.org/wiki?curid=19970", "title": "Meda (Italia)", "text": "Meda (\"Mede\" in dialetto brianzolo) \u00e8 un comune italiano di (aggiornamento 2021)abitanti della provincia di Monza e Brianza in Lombardia.\n\u00c8 celebre per l'industria del design e per la storica produzione artigianale di mobili classici e in stile.\nGeografia fisica.\nIl comune \u00e8 situato a circa 22\u00a0km a Nord di Milano, a 14 km a nord ovest di Monza e 23 km a sud di Como, nella bassa Brianza. Confina a Nord-Est con Cabiate, a Nord-Ovest e a Ovest con Lentate sul Seveso, a Ovest anche con Barlassina, a Sud con Seveso e a Est con Seregno \nMorfologia del territorio.\nIl territorio si estende nell'alta pianura ai piedi dei primi colli brianzoli. \nSchematicamente lo si pu\u00f2 suddividere in quattro terrazzi d'ordine e d'et\u00e0 diversi. La zona a est del comune, verso Seregno, fa parte del livello fondamentale della pianura, formata da depositi fluvioglaciali della glaciazione W\u00fcrm, con un'altitudine che varia dai 219 m s.l.m. al confine con Seveso ai 235 m al confine con Cabiate.\nNella parte centrale dove scorre il torrente Terr\u00f2/Certesa \u00e8 ribassata di qualche metro rispetto alla piana circostante senza separarsi drasticamente da essa con alcun orlo netto. Fa parte del sintema del Po, unit\u00e0 geologica che sta a indicare le alluvioni dei fiumi. \nNella zona settentrionale \u00e8 presente un terrazzo d\u2019origine antica (della glaciazione Mindel) che si protrae come ultima lingua della Brianza fino al cuore della citt\u00e0. Sempre formata da depositi fluvioglaciali, rispetto alle piane limitrofe \u00e8 molto pi\u00f9 ondulata a causa della presenza di numerosi torrentelli che trasversalmente scendono fino alla piana alluvionale recente creando profonde vallette, ma non solo, anche a causa della presenza di numerose ex cave d'argilla create dall'uomo, vista la ricchezza che il terreno possiede. Sulla punta finale sorge il centro storico-religioso di Meda, nella piazza Vittorio Veneto, dichiarato dalla regione Lombardia bene paesaggistico di notevole interesse pubblico. Presenta un'altitude che varia dai 245 m s.l.m. della punta ai 270 m, ai confini pi\u00f9 lontani, con Lentate. Si separa con le piane circostanti con un orlo di terrazzo che varia dai 20 ai 25 m.\nInfine nella zona orientale limitrofa all'altopiano principale, \u00e8 sita la piana intermedia (della glaciazione Riss) che continua come un rettangolo fino ai confini con Lentate. Sempre di natura fluvioglaciale non evidenzia nessuna distorsione della piana a differenza di quella mindeliana. Essa si separa dall'alluvione recente con un orlo di 15-20 m e presenta un'altitudine che varia dai 231 m s.l.m. in centro fino ai 245 m nei pressi della Cascina Bianca a Lentate.\nCi sarebbe da distinguere, tra questi anche la zona del centro, che rappresenta un'area di raccordo tra l'ultima alluvione e i terrazzi antichi e intermendi, avendo un'acclivit\u00e0 maggiore rispetto alle piane circostanti.\nComplessivamente l'altitudine di Meda va dai 214 m s.l.m. ai 270 m, con centro a 221 m.\nIdrografia.\nMeda \u00e8 attraversata dal torrente Certesa (detto Tar\u00f2), affluente del fiume Seveso dove ne confluisce a Cesano Maderno.\nIl territorio \u00e8 attraversato da numerosi altri torrenti che scendono dall'altopiano creando vallette profonde trasversali con andatura nord ovest-sud est. Tra questi troviamo il torrente della Valle di Cabiate al confine con l'omonimo comune e la valle della Brughiera. Questi nati in territorio di Figino Serenza e Lentate sul Seveso, sfociano entrambi nel Certesa. Altri torrenti, invece, trovano fine all'interno dell'acquedotto locale.\nTroviamo anche alcuni specchi d'acqua tutti d'origine artificiale, creati dal riempimento di ex cave d'argilla scavate dall'uomo tra cui la Zoca di Pirutit nel Parco delle Groane e della Brughiera Briantea.\nStoria.\nLa storia di Meda \u00e8 strettamente legata al Monastero di San Vittore e alla sua fondazione sulla collina che domina la citt\u00e0, che deve il suo toponimo al termine latino \"Meta\", \"(cumulo)\", proprio in riferimento a questa altura.\nLa leggenda vuole che i Santi Aimo e Vermondo, conti Corio di Turbigo, fossero stati assaliti da due cinghiali durante una battuta di caccia e, per salvarsi, si fossero arrampicati su due allori, invocando l'aiuto di Dio, della Madonna e di San Vittore promettendo, se fossero sopravvissuti, di erigere in quei boschi un monastero di clausura di Monache Benedettine.\nI due futuri santi si salvarono e il monastero venne costruito, attorno al 780, nelle vicinanze di una chiesetta, anch'essa dedicata a San Vittore martire, risalente al III secolo e probabilmente derivata da un altare per i Compitalia romani, anticamente dedicato alle divinit\u00e0 familiari e successivamente passato al culto cristiano.\nLe prime citazioni di Meda nei documenti risalgono all'851, e al 1036, quando in un atto notarile si fa menzione anche di una chiesa dedicata alla Madonna (successivamente si chiamer\u00e0 di Santa Maria e San Sebastiano), eretta dai medesi per sottrarsi al controllo della Badessa del convento di San Vittore.\nLe controversie tra i medesi e il Monastero (che necessitarono dell'intervento arcivescovile, papale ed imperiale) iniziarono nel 1138 a seguito di un conflitto di competenze sulla nomina del cappellano di S.Maria tra la Badessa Martina e il Prevosto di Seveso e continuarono anche dopo il 1211, quando i medesi ottennero la nomina di una podest\u00e0 da parte del Comune di Milano. La badessa non riconosceva per\u00f2 n\u00e9 l'autorit\u00e0 n\u00e9 gli atti del podest\u00e0 finch\u00e9, il 10 dicembre 1252 la nuova Badessa Maria da Besozzo rinunci\u00f2 davanti ai capi-famiglia di Meda, ai rappresentanti del Comune di Milano e dell'Arcivescovo, alla sua sovranit\u00e0 politica, amministrativa ed economica sul territorio di Meda.\nIl monastero ospit\u00f2 nel 1194 l'Imperatore Enrico VI e la moglie Costanza d'Altavilla, gi\u00e0 incinta del figlio Federico II in viaggio dalla Germania (come ricordato da una lapide posta su una parete che delimita il sagrato della chiesa di San Vittore) e, il 31 agosto 1496, Meda fu teatro dell'incontro di Massimiliano d'Asburgo e il Duca di Milano Ludovico il Moro, accompagnato dalla moglie Beatrice D'Este, con i rappresentanti degli Stati italiani e il Legato del Papa, come testimonia la lapide marmorea, posta dall'associazione Amici dell'Arte di Meda nel 1991, sulla \"C\u00e0 Rustica\" all'inizio del vicolo di Santa Maria in piazza Vittorio Veneto.\nCon il passare degli anni, il territorio di Meda venne governato prima dai Visconti e dagli Sforza di Milano, poi nel XVI secolo fu oggetto di scontri tra Francia e Spagna, che ne ottenne il potere a seguito della Pace di Cateau-Cambr\u00e9sis del 1559; agli inizi del XVIII secolo il territorio pass\u00f2 in mano agli austriaci e alla fine dal secolo all'esercito napoleonico, con la soppressione del Monastero datata 1798. Meda torn\u00f2 successivamente in mano agli Asburgo e, in seguito alla seconda guerra di indipendenza, entr\u00f2 a far parte del neonato Regno d'Italia.\nIn territorio medese, al confine con il comune di Seveso sorgeva l'ICMESA, tristemente divenuta famosa nel 1976 per il rilascio di diossina che si propag\u00f2 in molti comuni della Brianza. Il fatto \u00e8 noto come \"Disastro di Seveso\".\nIl 4 settembre 1998, con decreto del presidente Oscar Luigi Scalfaro, al comune di Meda \u00e8 stato concesso il titolo di citt\u00e0.\nMonumenti e luoghi d'interesse.\nSi segnala la Villa Antona Traversi, risultato della trasformazione operata dall'architetto Leopoldo Pollack del precedente complesso che formava il Monastero di San Vittore, fondato sul finire dell'VIII secolo soppresso il 28 maggio 1798, quando venne acquistato dal mercante marsigliese Giovanni Giuseppe Maunier, che commission\u00f2 i lavori. Resta intatta la chiesa di San Vittore (1520), che contiene un ciclo di affreschi di Bernardino Luini e della sua scuola, una pala d'altare del 1626 di Giovan Battista Crespi detto il Cerano, due affreschi attribuiti a Giulio Campi, ed un Compianto sul Cristo Morto, composto da nove statue lignee di autore ignoto e dalla datazione incerta, comunque compresa tra il XV e XVI secolo. Vi \u00e8, inoltre, la chiesa di Santa Maria in piazza Vittorio Veneto, ora Santuario del Santo Crocifisso, affrescata da Luigi Morgari con l'aiuto del medese Primo Busnelli. All'interno \u00e8 custodito un antico crocifisso, ricordato dai medesi per l'evento del 2 agosto 1813, quando allo stesso fu attribuita la salvezza della popolazione riunita numerosissima in chiesa e colpita da un fulmine, che attravers\u00f2 tutto l'edificio sacro senza per\u00f2 causare danni alle persone. La data del 2 agosto \u00e8 pertanto celebrata con la benedizione della citt\u00e0, impartita con il simulacro del Santo Crocifisso dall'antica piazza.\nLa chiesa della parrocchia centrale di Santa Maria Nascente \u00e8 stata progettata dall'architetto Paolo Mezzanotte pi\u00f9 noto per la realizzazione di Palazzo Mezzanotte a Milano, sede della Borsa. \u00c8 stata consacrata il 9 settembre 1956 dall'allora cardinale Montini divenuto poi Papa Paolo VI. Il grande edificio sacro \u00e8 a croce latina, ad una sola navata, con una cupola dal diametro di 22,40 metri ed un'altezza di 43 metri, ed occupante una superficie di ben 2520 metri quadri, contiene opere d'arte quali un dipinto della Madonna proveniente dalla chiesa di San Vittore ed attribuito a Bernardino Luini, una Via Crucis lignea dello scultore Cesare Busnelli, un dipinto di San Giuseppe Falegname di Umberto Caimi, un grande Cristo opera lignea del medese Tito Meneghetti ed un affresco di Rivetta nel battistero.\nDa segnalare sono anche la millenaria chiesetta dedicata ai santi Nazario e Celso, sul confine con Seveso, che apparteneva all'antico comune di Farga (poi soppresso nella prima met\u00e0 del 1700 e diviso tra i comuni di Meda, Seveso e Barlassina), il Chiesino del Redentore di piazza Cavour, il complesso di casa Ferrario della seconda met\u00e0 del 1800, il grande monumento/ossario ai Caduti di tutte le guerre di piazza Vittorio Veneto, con la scultura bronzea chiamata la \"Vittoria Alata\" di Cesare Busnelli, cos\u00ec come dello stesso Busnelli \u00e8 il monumento al Donatore in piazza Cavour. In piazza del Lavoratore si trova invece il monumento al Falegname, una stele bronzea con bassorilievi dello scultore milanese Virginio Ciminaghi.\nSociet\u00e0.\nReligione.\nPer secoli la chiesa di S. Maria Nascente \u00e8 stata l'unica sede parrocchiale presente sul territorio: la prima testimonianza scritta della sua presenza risale al 1036. Poi divenuta Santuario del Santo Crocifisso, si trovava in piazza Vittorio Veneto in alto sulla collina. Nel 1956 \u00e8 stata sostituita dalla nuova parrocchiale con medesimo titolo, situata dietro al municipio. Solo intorno alla met\u00e0 del Novecento, con l'aumento della popolazione, venne eretta la parrocchia di Madonna di Fatima, nel quartiere Polo, e all'inizio degli anni settanta anche quella di S. Giacomo Apostolo. Le tre parrocchie sono state riunite nella Comunit\u00e0 Pastorale del Santo Crocifisso. Vi sono poi altre due parrocchie che insistono su alcune parti del territorio comunale appartenenti ad altre Comunit\u00e0 pastorali: la parrocchia di San Giovanni Bosco del Ceredo di Seregno/Meda e la parrocchia di San Pietro Martire di Seveso/Meda.\nTradizioni e folclore.\nL'8 settembre, in occasione della Festa Patronale, i 4 rioni in cui \u00e8 diviso il territorio della Parrocchia di S. Maria Nascente e che prendono il nome da quattro antiche cascine rurali, tre delle quali sono state preservate (Belgora, Bregoglio, Fameta e San Giuann) si contendono l'assegnazione del Palio dei Ragazzi, un'icona raffigurante la Madonna. Le sfide comprendono serate di giochi all'Oratorio Centrale del Santo Crocifisso, la gara delle macchinine a pedali per le vie del centro e una sfilata di carri allegorici per le vie della citt\u00e0, con la messa in scena delle cosiddette \"scenette\" all'arrivo in Oratorio. Il tema della sfilata e delle scenette viene assegnato annualmente da un'apposita giuria, che ha anche il compito di arbitrare i giochi e valutare la sfilata e le scenette.\nNella notte del 17 gennaio, in occasione della ricorrenza di Sant'Antonio Abate, in varie zone della citt\u00e0 si accendono i tradizionali \"Fal\u00f2 di Sant'Antonio\", un tempo preparati con i \"margasch\" (le piante secche del granoturco), i quali simboleggiano l'addio all'anno passato ed il benvenuto propiziatorio all'anno nuovo appena iniziato. Anticamente si credeva inoltre che il fuoco portasse via l'herpes zoster, noto come \"fuoco di Sant'Antonio\", tradizione quest'ultima diffusa in vari paesi della Brianza.\nMeda viene citata nel romanzo \"I promessi sposi\" di Alessandro Manzoni come paese di origine della conversa che, avendo scoperto la tresca della Monaca di Monza con Egidio, ne fa parola con la suora e successivamente scompare. Secondo documenti storici la conversa, nella realt\u00e0, sarebbe stata effettivamente una donna medese chiamata Caterina Cassini, uccisa dall'amante di suor Virginia De Leyva, Gian Paolo Osio, nel 1606.\nQualit\u00e0 dell'aria.\nLa quantit\u00e0 di PM10 supera spesso il valore limite; le quantit\u00e0 di biossido di azoto, monossido di carbonio e ozono si mantengono comunque nettamente sotto il valore limite, come rilevato tramite una centralina dell'ARPA Lombardia situata nel centro cittadino.\nCultura.\nCinema.\nA Meda \u00e8 stato ambientato e girato \"Il posto\", film del 1961 di Ermanno Olmi.\nBiblioteche.\nLa Biblioteca Civica \"Monsignor Oscar A. Romero\" di Meda fa parte del Sistema Bibliotecario Brianza Biblioteche. Il 1\u00ba aprile 2012 ne \u00e8 stata inaugurata la nuova sede, progettata da Marco Muscogiuri e Alterstudio Partners, denominata \"Medateca\" e finalista al concorso per la medaglia d'oro all'Architettura Italiana 2012 della Triennale di Milano.\nDal 1985 a Meda ha sede l'Emeroteca Italiana, archivio privato di giornali e periodici, i cui esemplari pi\u00f9 antichi risalgono alla fine del Settecento.\nInfrastrutture e trasporti.\nLa stazione di Meda, posta lungo la ferrovia Milano-Asso di Ferrovienord, \u00e8 servita dai treni regionali operanti la tratta Canzo-Asso-Milano Cadorna e dalla linea suburbana S2 (Mariano Comense-Milano Rogoredo); entrambi i servizi sono eserciti da Trenord nell'ambito del contratto di servizio stipulato con la Regione Lombardia.\nDal 1912 al 1952 il comune era inoltre servito dalla tranvia Monza\u2013Meda\u2013Cant\u00f9, poi sostituita da una identica linea con autobus.\nLa citt\u00e0 \u00e8 attraversata dalla ex Strada statale 35 dei Giovi, comunemente chiamata Milano-Meda.\nSport.\nLa principale squadra di calcio cittadina \u00e8 il , la cui tradizione sportiva, iniziata nel 1913, si \u00e8 perlopi\u00f9 dipanata nel dilettantismo, con l'eccezione di cinque stagioni consecutive nel campionato di Serie C2 tra il 1998 e il 2004. Il calcio femminile \u00e8 rappresentato dalla societ\u00e0 . Le gare casalinghe delle suddette squadre hanno sede allo stadio Citt\u00e0 di Meda (ove altres\u00ec gioca il , club professionistico del comune limitrofo privo di un proprio campo interno omologato) e allo stadio Luigi Busnelli, entrambi ricompresi nel centro polisportivo del Bosco delle Querce in via Icmesa.\nAltre realt\u00e0 sportive cittadine, tutte a carattere dilettantistico, sono la societ\u00e0 pallavolistica New Volley Brianza, la Societ\u00e0 Ginnastica Meda, vincitrice di 11 titoli italiani di Serie A, la Virtus Meda Basket e la Compagnia D'Archi.\nIn ragione della propria lunga e prestigiosa tradizione nella ginnastica artistica, Meda ha ospitato le edizioni 2006, 2009 e 2011 dei campionati italiani assoluti.\nIl Giro d'Italia ha pi\u00f9 volte toccato Meda come partenza o arrivo di tappa:"}
{"id": "19971", "revid": "2048625", "url": "https://it.wikipedia.org/wiki?curid=19971", "title": "Mediglia", "text": "Mediglia (\"Medija\" in dialetto milanese, AFI: ) \u00e8 un comune italiano sparso di 12 220 abitanti della citt\u00e0 metropolitana di Milano in Lombardia. La sede comunale si trova nella localit\u00e0 di Triginto.\nStoria.\nMediglia \u00e8 una localit\u00e0 rurale di antica origine. Anticamente comprendeva le sole frazioni di Melegnanello e Triginto.\nIn et\u00e0 napoleonica (1809) furono aggregati a Mediglia i comuni di Colturano e Robbiano, e due anni dopo anche i comuni di Bustighera, Canobbio, Gavazzo, Mercugnano e Vigliano. Tutti i centri recuperarono l'autonomia con la costituzione del Regno Lombardo-Veneto (1816).\nRobbiano fu aggregata definitivamente nel 1841, Bustighera e Mercugnano (che nel 1841 aveva a sua volta aggregato Canobbio, Gavazzo e Vigliano) nel 1869.\nSociet\u00e0.\nEtnie e minoranze straniere.\nAl 31 dicembre 2020 gli immigrati residenti nel comune di Mediglia sono 1 464 e costituiscono l'11,98% della popolazione totale. Tra le nazionalit\u00e0 pi\u00f9 rappresentate troviamo:\nGeografia antropica.\nSecondo l'ISTAT, il territorio comunale comprende i centri abitati di Bustighera, Mediglia, Mombretto, Robbiano, San Martino Olearo, Triginto e Vigliano-Bettolino, e i nuclei abitati di Bruzzano, Caluzzano, Maiocca, Molinazzo, Pizzo, Quattro Strade e Villazurli."}
{"id": "19973", "revid": "765341", "url": "https://it.wikipedia.org/wiki?curid=19973", "title": "Melzo", "text": "Melzo (\"M\u00e8lz\" in dialetto milanese) \u00e8 un comune italiano di abitanti della citt\u00e0 metropolitana di Milano in Lombardia. Dista circa da Milano, 35 da Bergamo e 10 dall'aeroporto di Linate.\nStoria.\nMelpum.\nLe presunte origini etrusche, che secondo la tradizione collegherebbe Melzo all'antica citt\u00e0 di Melpum ricordata da Plinio il Vecchio - rappresentata di conseguenza nella cartografia dell\"'Italia Gallica sive Gallia Cisalpina\" di Abraham Ortelius nella sede dell'attuale citt\u00e0 - non sono mai state provate, n\u00e9 esiste un ritrovamento archeologico in grado di confermare questa localizzazione. L'analogia tra i due toponimi non \u00e8 etimologicamente sostenibile, cos\u00ec come non lo \u00e8 l'ipotizzare una certa continuit\u00e0 storica, di fronte a due citt\u00e0 delle quali Melpo \u00e8 stata distrutta, secondo la tradizione, all\u2019inizio del IV secolo a.C., mentre le pi\u00f9 antiche menzioni di Melzo non sono attestate prima del XII secolo d.C.\nDibattuta, peraltro, \u00e8 anche la posizione della citt\u00e0 etrusca: addirittura da alcuni autori viene posta a sud del Po, lungo le vie di commercio transappenniniche, poich\u00e9 la localizzazione, come l'abitato attuale, vicino alla fiorente Mediolanum, non \u00e8 compatibile alla sua decandata ricchezza (\"opulentia praecipuum\").\nMedioevo.\nMelzo in epoca medievale era \"Mellesiate\" (citato da un documento del IX secolo) e poi Melesiate e Meleso (secc. XII-XIII) nome che ricorre diverse volte in carte milanesi coeve. Melzo ebbe le proprie sorti assai presto legate a quelle della vicina Milano, a partire soprattutto dalla fine del XIII secolo quando, con l'aprirsi del conflitto tra Visconti e Torriani, si inaugurarono anche per la realt\u00e0 melzese tre secoli di guerre.\nIn virt\u00f9 della propria posizione geografica e a causa dei mutati equilibri politici fra Milano e Venezia, Melzo visse come realt\u00e0 di confine i frequenti capovolgimenti di fronte, che durante tutto il Quattrocento videro confrontarsi il ducato visconteo-sforzesco e la Serenissima: prima l'episodio leggendario dell'eroina Agnese Pasta che guida un'improbabile rivolta femminile pro-sforzesca contro i soldati veneziani, che occorre pi\u00f9 realisticamente interpretare come una protesta contro miseria e violenze, e pi\u00f9 tardi la concessione del feudo alla giovanissima nobile milanese Lucia Marliani, della quale il duca Galeazzo Maria Sforza si era perdutamente innamorato, costellarono un secolo destinato a chiudersi, alla caduta del nuovo duca Ludovico il Moro per mano dei Francesi, con la consegna del marchesato di Melzo a Gian Giacomo Trivulzio, condottiero di Luigi XII e capostipite di una dinastia che si imporr\u00e0 per quasi due secoli di storia melzese, caratterizzati dai fasti voluti dal casato per abbellire le proprie dimore e gli edifici pi\u00f9 rappresentativi del borgo e da una complessiva stabilit\u00e0 sociale ed economica.\nIl feudo di Melzo e Gorgonzola.\nPer quasi duecento anni, la citt\u00e0 di Melzo venne associata come feudo della citt\u00e0 di Gorgonzola. Segue l'elenco dei feudatari\nEt\u00e0 moderna.\nAnimato sin dal 1513 dall'appuntamento settimanale del mercato, il giorno di marted\u00ec, l'assetto produttivo melzese, anche dopo l'uscita di scena dei Trivulzio, rest\u00f2 a lungo prevalentemente centrato sulle attivit\u00e0 agricole - con una vocazione di antiche origini per il settore caseario \u2013 alle quali dal Seicento si affianca la prima realt\u00e0 protoindustriale di una fornace per mattoni. Occorrer\u00e0 tuttavia attendere la fine del Settecento, con la comparsa delle prime filande, per assistere al concreto avvio di quella nuova fase dello sviluppo cittadino \u2013 significativamente segnata anche dall'apertura dell'ospedale delle Stelle, voluta nel 1770 dall'amministrazione asburgica di Maria Teresa d'Austria \u2013 che fra Ottocento e Novecento riconfigurer\u00e0 completamente sia l'aspetto sin l\u00ec lungamente immutato del borgo sia le abitudini di vita della sua popolazione.\nNel 1838, con la ripresa dell'attivit\u00e0 manifatturiera dopo un momentaneo periodo di stallo, \u00e8 la lavorazione della seta a rappresentare il motore trainante della prima industrializzazione melzese, con un rapido travaso di manodopera dal settore agricolo a quello tessile che \u2013 esaurito il momento di massima espansione degli stabilimenti tessili (Casanova, Ornago, Peroni, Gavazzi) si sposta verso l'industria chimica: nel 1907 la Edison sposta a Melzo la produzione degli accumulatori Tudor, costruendo una fabbrica che resta attiva durante i due conflitti mondiali. Per quasi un secolo la Tudor \u00e8 la pi\u00f9 importante realt\u00e0 produttiva di Melzo arrivando a impiegare 500 persone da tutte le zone circostanti. Pi\u00f9 tardi Melzo si orienter\u00e0 decisamente verso quell'industria casearia che, nel passaggio di secolo e fino alle soglie della Seconda guerra mondiale, \u00e8 ormai venuta configurando l'antica vocazione produttiva di un borgo nella realt\u00e0 di un polo alimentare di rilevanza nazionale, grazie all'attivit\u00e0 di Galbani e Invernizzi.\nAttraversate le dinamiche sociali ovunque connesse al fenomeno dell'industrializzazione \u2013 lotte sindacali, sovraffollamento della popolazione inurbata, nuove realt\u00e0 abitative e familiari \u2013 e trascorsa l'interruzione dolorosa del secondo conflitto mondiale, Melzo si presenta agli ulteriori appuntamenti della crescita economica post-bellica con le questioni legate all'immigrazione, e dunque all'ulteriore aumento della popolazione, e alla crescita indiscriminata del tessuto urbano: gli interventi di gestione avviati a partire dagli anni settanta, intesi soprattutto al controllo del versante urbanistico \u2013 con il Piano Regolatore e i piani di recupero per il centro storico \u2013 introducono in qualche misura all'ulteriore riconversione della realt\u00e0 economica melzese a quel terziario avanzato la cui conclusiva affermazione, ancora in tempi recenti, appare quasi esemplarmente riassunta dall'apertura del cinema multisala Arcadia. Anche Melzo aveva la sua scormagna, fino agli anni Cinquanta-Sessanta: i melzesi erano definiti \"i oreggiatt de Melz\" (pronuncia: \"i uregi\u00e0t de mels\").\nMonumenti e luoghi d'interesse.\nCon la memoria delle vicende storiche \u2013 ancora assai in divenire, e dunque foriera di sviluppi futuri \u2013 l'identit\u00e0 di Melzo \u00e8 poi illustrata dalle monumentali testimonianze del passato pervenuteci: dall'antica fondazione della Collegiata Prepositurale dei Santi Alessandro e Margherita, pregevole architettura di forme quattrocentesco lombarde, alla residenza un tempo fastosa di Palazzo Trivulzio, presenza tuttora dimensionalmente emergente nel tessuto urbano, alla chiesa di Sant'Andrea, con il prezioso ciclo degli affreschi cinquecenteschi, alle altre fondazioni di epoca trivulziana dell'Oratorio di Sant'Antonio e delle chiese di San Francesco e di Sant'Ambrogio (Torre Civica), sino all'Ospedale delle Stelle, gi\u00e0 convento di Carmelitani, convertito alla nuova destinazione d'uso dal marchese Trivulzio e da altri nobili locali su progetto del Piermarini, a seguito di un decreto di Maria Teresa d'Austria.\nCultura.\nLa pieve.\nIl 18 agosto 1576 il cardinale Carlo Borromeo trasfer\u00ec alla chiesa dei Santi Alessandro e Margherita di Melzo la sede della previgente pieve di San Pietro di Cornegliano. Nell'ambito delle sue misure di adeguamento alla modernit\u00e0, San Carlo decise infatti di riflettere il mutamento intervenuto nel tessuto urbano della zona, e cambi\u00f2 la sede plebanea. Melzo ebbe quindi un prevosto cui per quattro secoli furono sottoposte le seguenti parrocchie:\nEventi.\nFiera delle Palme - Appuntamento storico per il weekend che precede la Pasqua, 4 giorni di degustazioni, mostre, esposizioni , con Luna park itinerante e altre attivit\u00e0.\nStoria della Fiera.\nNel 1553 da parte dei Trivulzio, feudatari del borgo, fu avanzata alle autorit\u00e0 la richiesta dell'istituzione della Fiera di Melzo, assieme alla richiesta di ottenere la concessione di un mercato settimanale. Mentre il mercato settimanale fu concesso nel 1619 per l'istituzione della Fiera passarono circa due secoli e venne poi concessa solo due volte all'anno nei mesi di marzo e ottobre. Dopo varie vicende politiche che fecero decadere e rinascere l'antica Fiera da fine ottocento divenne un appuntamento importante anche legato alla realt\u00e0 industriale melzese (Invernizzi e Galbani) con mostre bovine ed equine ed attrezzature agricole nonch\u00e9 giostre e stand commerciali.\nNel 2019 si celebra la 400 edizione di una delle pi\u00f9 importanti Fiere, per storia e tradizione, della Martesana che si tiene in concomitanza del santo patrone della citt\u00e0 che coincide con il luned\u00ec delle Palme (da cui il nome della Fiera)."}
{"id": "19974", "revid": "1516566", "url": "https://it.wikipedia.org/wiki?curid=19974", "title": "Mesero", "text": "Mesero (pronuncia: \"M\u00e9sero\", ; \"M\u00e9sar\" in dialetto milanese) \u00e8 un comune italiano di abitanti della citt\u00e0 metropolitana di Milano in Lombardia, noto perch\u00e9 in una cappella del cimitero locale si trova il corpo di santa Gianna Beretta, meta di continui pellegrinaggi provenienti dall\u2019Europa e dalle Americhe. Il paese \u00e8 inoltre sede del primo santuario della famiglia, a lei dedicato.\nMesero ha ottenuto nel marzo 2016 il riconoscimento del titolo di citt\u00e0 con decreto del presidente della Repubblica.\nStoria.\nLe origini.\nI pi\u00f9 antichi reperti archeologici che denotano la presenza di un insediamento nell'area di Mesero sono relativi all'epoca romana: molti di questi, tra cui un cippo ed un'ara votiva dedicata al dio Mercurio (rinvenuta nel 1921), sono stati ritrovati presso la localit\u00e0 cascina sant'Eusenzio e sono oggi conservati nelle sale del palazzo comunale.\nL'influenza dei certosini.\nIl primo documento storico riguardante Mesero in cui compare il nome dell'abitato, \u00e8 ad ogni modo datato al 1393 quando il nobile milanese Antonio Corrado lasci\u00f2 tutti i suoi beni siti in Mesero ai padri dell'abbazia di Sant'Ambrogio \"ad Nemus\" di Milano con l'obbligo di distribuire ogni anno in perpetuo ai \"poveri di Cristo\" della comunit\u00e0 locale \"due moggia di pane di frumento in tante miche di cinque once ciascuno, due staia di ceci cotti e ben conditi e dieci brente di vino\".\nIl documento sicuramente di maggior rilievo per la storia locale risale invece al 27 giugno 1399. In esso si riferisce di una donazione fatta dal duca di Milano, Gian Galeazzo Visconti, al priore e ai frati del Sacro Monastero della Certosa di Garegnano di \"...tutte le possessioni, case e terre di propriet\u00e0 di Ottone da Mandello e di Lanzarotto Bossi poste nel territorio di Mesero, le quali terre e case erano prima possedute dal vicario ducale Profello di Seratico...\". Questa donazione immise nella propriet\u00e0 dei certosini di Garegnano gran parte, ma non tutto, del territorio di Mesero, detto Comune Maggiore. La restante parte, detta Comune Minore o comune netto, rimase di propriet\u00e0 di alcuni compadroni tra i quali spiccava la famiglia Crivelli.\nCon i certosini si attiv\u00f2 in Mesero un polo vitale a vantaggio di tutta quanta la comunit\u00e0. In analogia con altre situazioni di quel tempo, i certosini amministravano i luoghi e le attivit\u00e0 insegnando i nuovi tipi di coltivazione e assistendo la popolazione nei vari periodi di carestie e di guerre. Segno di tangibile riconoscenza e benevolenza della popolazione fu l'opera dei certosini per \"l'instromento di unione e incorporazione da farsi al Sacro Monastero di Garegnano della chiesa parrocchiale di S. Maria della Purificazione\" che significava di fatto la rinuncia da parte della comunit\u00e0 del diritto di scegliersi il proprio parroco. Con ci\u00f2 Mesero diventava una parrocchia monastica alle dirette dipendenze del priore dei certosini. Ci\u00f2 risulta da un documento datato 14 aprile 1517 e ratificato con bolla di papa Leone X due mesi dopo. Una certa cultura popolare \u00e8 presente a Mesero in quei tempi.\nNel Quattrocento la famiglia Crivelli istitu\u00ec una cappellania o scuola della Madonna del Rosario presso la chiesa parrocchiale con l'obbligo per il cappellano di insegnare gratuitamente ai fanciulli del popolo, con stanziamenti e fondi in ragione di 128 pertiche. Tale scuola funzionava ancora nel XVIII secolo. Complessivamente la popolazione di Mesero fru\u00ec di un certo benessere in quei secoli, proprio grazie alla funzione protettiva del monastero certosino quale garante contro le angherie e i soprusi di qualsiasi signorotto e contro l'alternarsi continuo di calamit\u00e0 belliche e naturali. Tra queste ultime la peste che nel 1630 devast\u00f2 la Lombardia, non ebbe quasi conseguenze a Mesero: il fatto \u00e8 ricordato dal voto degli abitanti di celebrare in perpetuo la festa della Visitazione della Madonna.\nIl Settecento.\nUn dato relativo alla popolazione viene offerto nel 1726: la popolazione residente nel Comune Maggiore, nel Comune Minore e nella Cascina Casone con cascina Nuova, Vasilio, Malastalla, S. Eusenzio e Cassinetta contava 775 \"anime\". Dopo mezzo secolo, nel 1776 la popolazione era salita 1.034 abitanti. In quel periodo si verifica un nuovo fatto nell'attivit\u00e0 economica: l'introduzione dell'allevamento del baco da seta e la filanda costruita in quegli anni, costituir\u00e0 per tutto l'Ottocento la fabbrica pi\u00f9 importante della zona.\nPer il paese la vita cambi\u00f2 radicalmente dal 1783 quando la politica del giuseppinismo introdotto dall'imperatore Giuseppe II d'Austria decise di sopprimere l'ordine certosino con la conseguente abbandono da parte dei monaci del loro insediamento plurisecolare a Mesero. I beni dei certosini in loco vennero venduti all'asta ed acquistati quasi \"in toto\" dal nobile milanese Federico Landriani che utilizz\u00f2 l'antica grangia per costruirvi la propria abitazione di campagna e con l'intento di sfruttare i vasti possedimenti terrieri per la propria attivit\u00e0.Nel 1786 il comune di Mesero fu inserito nella provincia di Pavia.\nDall'et\u00e0 napoleonica ai giorni nostri.\nIn et\u00e0 napoleonica Mesero fu per sette anni annessa a Marcallo, e furono gli austriaci a ristabilire l'autonomia comunale. I Landriani continuarono ad avere un ruolo largamente influente nell'amministrazione del paese sino al compimento dell'unit\u00e0 nazionale.\nMesero venne coinvolta nella Battaglia di Magenta del 4 giugno 1859 vedendo i primi scontri tra le colonne franco-piemontesi guidate dai generali Mac Mahon e Espinasse e la resistenza austriaca. Con l'unit\u00e0 d'Italia Mesero pass\u00f2 dalla provincia di Pavia a quella di Milano.\nLa popolazione locale, ancora in gran parte attestata attorno all'agricoltura, abbandon\u00f2 completamente la coltivazione della vite a partire dal 1880 per via della tremenda epidemia di filossera che colp\u00ec la maggior parte delle coltivazioni del genere nell'area. Questo fatto ridusse significativamente l'economia locale al punto che in breve tempo si svilupparono un'epidemia di colera e poi di pellagra, non potendo in questo nemmeno beneficiare del munifico apporto della Scuola dei Poveri di Cristo fondata anticamente dai Crivelli dal momento che questa, a causa delle leggi di stato che sopprimevano i benefici religiosi, era stata soppressa nel 1867.\nUnico spiraglio di lavoro rimase sempre la filanda della famiglia Landriani, aperta nella seconda met\u00e0 del secolo e che venne poi ristrutturata ed acquistata dalla famiglia Colombo all'inizio del Novecento, quando ancora Mesero si trovava esclusa da qualsiasi insediamento di tipo industriale e produttivo, motivo per cui molti meseresi iniziarono a migrare verso le Americhe che si ferm\u00f2 solo verso gli anni '30 quando il fenomeno del pendolarismo verso Milano divenne l'alternativa pi\u00f9 valida all'occupazione agricola.\nSimboli.\nLa descrizione araldica dello stemma \u00e8 la seguente:&lt;br&gt;\nLa descrizione araldica del gonfalone \u00e8 la seguente:&lt;br&gt;\nLo stemma di Mesero venne concesso con Decreto del Presidente della Repubblica datato 2 ottobre 1989.\nLo stemma \u00e8 stato variato con Decreto del Presidente della Repubblica datato 18 marzo 2020, sulla base della concessione del titolo di citt\u00e0 nel 2016, come segue:\nLa descrizione araldica del gonfalone di Mesero citt\u00e0 \u00e8 la seguente:&lt;br&gt;\nLo stemma della citt\u00e0 di Mesero rappresenta graficamente, con alcuni simboli, un breve riassunto della storia della comunit\u00e0: nella parte superiore si fa riferimento alla storia antica del paese: l'epigrafe dell'ara romana ritrovata nel territorio comunale \u00e8 chiaramente leggibile a sinistra, mentre a destra si trova la rappresentazione di una centuriazione, ovvero la divisione del territorio in grossi appezzamenti quadrati secondo il metodo romano. Nella parte inferiore \u00e8 chiaro il riferimento della lunga presenza a Mesero dei Certosini (dal 1399 al 1783): nella prima versione del blasone erano infatti presenti tre stelle a cinque punte, presenti anche nel simbolo dell'ordine certosino (formato in tutto da sette stelle), sostituite nella nuova versione dello stemma del 2020 dall'emblema stesso dell'ordine.\nMonumenti e luoghi d'interesse.\nArchitetture religiose.\nSantuario di Santa Gianna Beretta Molla (ex chiesa parrocchiale della Madonna della Purificazione).\nNota anche come \"Santuario della Famiglia\" o \"Santuario di Gianna Beretta Molla\", la chiesa \u00e8 stata sino al 1965 la chiesa parrocchiale di Mesero ed era dedicata alla Madonna della Purificazione. Le sue origini sono incerte e con tutta probabilit\u00e0 il suo primo nucleo era gi\u00e0 quella chiesa dedicata alla Madonna citata da Goffredo da Bussero nel XIII secolo. La struttura sub\u00ec vari restauri tra il 1500 ed il 1595, anni in cui venne costruito il battistero e fu quasi completamente rifatta nel 1638 a cura e spese della Certosa di Garegnano. Questi interventi trasformarono l'aspetto della primitiva chiesa romanico-lombarda, come pu\u00f2 essere osservato in un dipinto d'epoca, in quello attualmente ancora esistente, dettato dai canoni dell'architettura religiosa rinascimentale-barocca. La chiesa, nel suo assetto attuale, venne consacrata dal Vescovo di Verona, Sebastiano Pisani I, nel 1665.\nLa facciata ha forme barocche ed \u00e8 divisa in due ordini separati da un cornicione; nella parte superiore si aprono due finestre, e nel mezzo \u00e8 sistemato un festone e lo stemma della Certosa di Garegnano (rappresentante l'agnello di Dio), mentre nel timpano \u00e8 posto un cherubino.\nNella parte inferiore si trova un vestibolo sostenuto da due colonne di broccatello, che introduce all'aula ecclesiale.\nL'edificio addossato alla chiesa \u00e8 quasi un prolungamento della stessa, ed \u00e8 costituito dall'ossario, costruito nel 1735, ora detto Cappella dei Santi.\nL'interno della chiesa dispone di una sola navata; subito a sinistra, si trova l'antico battistero (oggi occupato da un confessionale) che presenta ancora un pregevole affresco di fine Cinquecento rappresentante il battesimo di Cristo.\nLe cappelle laterali sono due: la prima, a sinistra, dedicata alla Madonna del Rosario (la statua lignea sopra l'altare vi venne posta per\u00f2 solo nel 1745), la seconda a destra, dedicata originariamente a San Giuseppe e poi votata a Sant'Antonio da Padova, raffigurato su una tela del XVII secolo mentre venera la Vergine Maria e Ges\u00f9 Bambino, accompagnato dai Santi Bruno e Liborio e dal 2006 \u00e8 stata ridedicata al culto di santa Gianna Beretta Molla. Presso la cappella infatti sono conservate alcune reliquie della santa e numerosi ex voto che ancora oggi le vengono recati dalla popolazione.\nLe decorazioni pittoriche delle pareti della chiesa risalgono invece al 1892 e sono opera dei pittori Calcaterra di Cuggiono e Ferrario di Ossona.\nGli altri affreschi sulla volta ed ai lati dell'altare maggiore furono eseguiti nel 1917 dal pittore Zimbellini di Lodi.\nCostruita la nuova parrocchiale al termine del 1972, la vecchia chiesa rimase aperta ancora per qualche anno per le celebrazioni feriali.\nNel 1976 fu chiusa al culto e la parrocchia cambi\u00f2 denominazione: dalla \"Purificazione della Beata Vergine Maria\" si pass\u00f2 all'attuale \"Presentazione del Signore\".\nA partire dal 2002 sono iniziati i lavori di recupero dell'edificio ecclesiale per trasformarlo, secondo gli auspici dei cardinali Carlo Maria Martini e Dionigi Tettamanzi, arcivescovi di Milano, nel Santuario della Famiglia, dedicato a Santa Gianna Beretta Molla, mentre l'adiacente vecchia canonica diventer\u00e0 il Centro di Spiritualit\u00e0 Familiare e di Servizio alla vita.\nChiesa Parrocchiale della Presentazione del Signore.\nGrazie al contributo dei fedeli meseresi, a partire dal 1965 venne costruita la nuova chiesa parrocchiale, che veniva a sostituire la vecchia, ormai angusta per una popolazione di quasi 3.000 abitanti. Contrariamente a quanto accaduto in altri paesi dove la vecchia chiesa \u00e8 andata in molti casi ad ampliare la struttura precedente o addirittura a sostituirvisi completamente, il terreno scelto per l'erezione della nuova parrocchia si trovava immediatamente dietro l'antica chiesa, permettendo cos\u00ec di mantenere vicini i due luoghi di culto che continuarono ad essere officiati entrambi. I lavori ebbero inizio il 25 giugno 1965 alla presenza dell'arcivescovo Giovanni Colombo con la posa della prima pietra che, come cita un'epigrafe ancora oggi leggibile all'interno della chiesa, proveniva direttamente dalla fabbrica del Duomo di Milano come simbolo di continuit\u00e0 e legame spirituale e filiale con la sede arcivescovile milanese. Il nuovo tempio, progettato dall'architetto Mario Bussi, fu benedetto ed aperto al culto la notte di Natale del 1972 dal parroco don Gesuino Corti e consacrato ufficialmente il 18 ottobre 1980 dall'arcivescovo di Milano, Carlo Maria Martini.\nLa pianta dell'edificio ecclesiale \u00e8 esagonale, circondata da una fascia perimetrale dove prendono posto le cappelle, il battistero, la sacrestia ed i disimpegni, un pregio funzionale questo, che ha reso caratteristica la struttura assieme all'uso sapiente della luce naturale che filtra intensa e radiosa dalle vetrate colorate, realizzate dalla Scuola d'Arte \"Beato Angelico\" di Milano.\nEsse sono presentate con un significato che consente di rivivere i tre momenti della salvezza biblica, ovvero l'antica alleanza, la nuova alleanza e la salvezza eterna in Cristo. La vetrata di destra, bipartita, rappresenta il \"Nuovo testamento\" con colori cupi e forme tondeggianti che ripropongono il tema del Monte Calvario alla sommit\u00e0 del quale, al centro, si trova una grande croce a fasce luminose che allude appunto alla profezia di Simeone (\"Luce per illuminare le genti... Egli \u00e8 qui come segno di contraddizione\", Lc 2, 32-35), ed onde di colore rosso sangue, simbolo del sacrificio di Cristo sulla croce e dei martiri della chiesa con lui. La vetrata di sinistra, anch'essa bipartita, presenta una sorgente d'acqua da cui sgorga un'onda, alla cui sinistra rappresenta l'acqua del Mar Rosso e quella sgorgata dalla roccia colpita da Mos\u00e8, passando attraverso una zona di colore verde che indica la speranza di Israele nell'attesa del Messia. A destra della fonte sono invece raffigurate le piramidi d'Egitto ed il Monte Sinai, segni della presenza di Dio che guida il suo popolo nel deserto. La vetrata frontale rappresenta la visione apocalittica dell'agnello col petto da cui sgorgano acqua e sangue, simbolo appunto di Cristo.\nLa fascia perimetrale sotto le vetrate, riporta a caratteri cubitali plastici la frase evangelica pronunciata dal vecchio Simeone all'atto della presentazione di Ges\u00f9 al tempio:\nUn discorso a parte merita l'altare di marmo, opera dello scultore Gino Casanova, chiave di volta di tutto il discorso iconografico e simbolico della chiesa nelle illustrazioni di Gerusalemme intesa nella sua dimensione storica (fatti relativi all'Antico Testamento con la presenza di personaggi come Mos\u00e8 o Davide, importanti nella storia del popolo d'Israele) e religiosa (intesa come la Gerusalemme celeste, ovvero il Paradiso sancito con l'alleanza stretta tra l'uomo e Dio con le vicende del Nuovo Testamento e della vita di Cristo).\nLa decorazione della vela absidale, realizzata nel 2006, completa la decorazione artistica dell'edificio e rappresenta una grande figura di Ges\u00f9 accompagnato dalla Madonna nell'atto di presentarsi al popolo di Dio, opera di una ditta specializzata veronese.\nSantuario della Madonna Addolorata e di San Bernardo.\nIl santuario venne edificato dalla comunit\u00e0 meserese nel 1612, su terreni di propriet\u00e0 della comunit\u00e0 locale dei certosini, l\u00e0 dove si trovava un'antica cappella ormai in rovina dedicata a Santa Margherita vergine e martire e risalente con tutta probabilit\u00e0 al XIII secolo se appare gi\u00e0 citata da Goffredo da Bussero nel suo \"Notitiae Sanctorum Mediolanensis\". Della chiesa di Santa Margherita non si ha menzione in nessun documento successivo tanto che si deve presumere sia andata distrutta nei lavori di costruzione del nuovo tempio. Forse una lontana testimonianza di ci\u00f2 che rimane nel nome di una strada campestre tuttora esistente detta della \"gesa rota\" (chiesa rotta) e di una campagna denominata nello stesso modo, situate entrambe nella parte sud-est del territorio comunale, ai confini con il comune di Marcallo con Casone.\nLa chiesa venne ulteriormente ampliata nel 1667 con la costruzione tra l'altro di un lungo viale di collegamento con il resto del paese che rese pi\u00f9 agevole il raggiungimento del luogo di culto.\nSull'altare principale della nuova chiesa eretta, in legno dorato, venne posta la nuova immagine della Vergine Addolorata e quella vecchia venne lasciata dietro l'altare.\nLa facciata, in stile barocco, presenta quattro nicchie con alloggiate statue di santi ed elaborate decorazioni a stucco.\nL'interno, composto di una sola navata, ha due cappelle laterali: quella a destra ospita un artistico crocifisso in legno risalente alla fine del XVII secolo. Quella di sinistra \u00e8 invece dedicata a San Bruno, la cui statua in legno venne posta il 17 ottobre 1718 in una nicchia sopra l'altare minore con una solenne cerimonia. Di pregevole fattura e conservazione appaiono anche i due affreschi che adornano le due lesene che separano la navata dal presbiterio: essi rappresentano San Bernardo e San Giunone.\nDegni di essere menzionati sono anche le tele della Via Crucis, dipinte nel 1765 dalla pittrice milanese Maria Antonia Valli, nata Giussani, e un grande quadro dell'inizio del Seicento, raffigurante una \"Madonna del Rosario con San Domenico e Santa Rosa da Lima\".\nI dipinti della volta, realizzati dopo la distruzione dei precedenti, sono opera del pittore trevigliese Giulio Carminati e risalgono al 1947-1948: essi mostrano in primo piano la figura di San Giovanni Bosco, dal momento che in quegli anni venne edificato nei pressi della chiesa l'oratorio parrocchiale e il tempio divenne cappella ad uso dei ragazzi. Su un'altra parte della volta \u00e8 raffigurato il parroco dell'epoca e benefattore della citt\u00e0, don Giuseppe Airaghi, mentre tiene in mano un modellino di questa chiesa stessa che contribu\u00ec a restaurare per la comunit\u00e0 di Mesero.\nUn campanile in stile romanico sovrasta l'edificio sacro e essendo visibile anche da lontano \u00e8 divenuto uno dei simboli pi\u00f9 noti del paese. Il santuario, nei secoli, si \u00e8 sempre mantenuto come propriet\u00e0 della comunit\u00e0 locale e non della parrocchia ed attualmente \u00e8 infatti parte delle propriet\u00e0 dell'amministrazione comunale. Nel 1998, con un'iniziativa dell'ente pubblico \u00e8 stata restaurata la facciata e le parti esterne dell'immobile religioso, intervenendo nel 2005 anche sull'altare maggiore.\nArchitetture civili.\nVilla Magnaghi.\nRisalente a prima del Settecento, nel Catasto Teresiano la villa viene indicata come appartenente al patrimonio del marchese Villani-Novati che l'aveva avuta a sua volta in eredit\u00e0 dalla famiglia Crivelli.\nNel primo ottocento venne acquistata da Giovanni Prato, marito di un'erede della nobile e ricca famiglia dei Landriani, che la sottopose a sostanziali cambiamenti, mantenendone comunque lo schema a \"L\".\nNel primo decennio del XX secolo fu comprata dal ricco industriale Luis Barolo per la sorella Antonietta, andata in sposa a Giacomo Magnaghi.\nLa propriet\u00e0 dell'immobile \u00e8 oggi del pronipote del Magnaghi, ma l'intero stabile vessa in stato di abbandono.\nVilla Colombo.\nDelle residenze padronali di Mesero, Villa Colombo \u00e8 indubbiamente la pi\u00f9 antica e la meglio conservata.\nEssa venne costruita alla met\u00e0 del Seicento dai Certosini come loro ospizio o grangia (si vedano simili esempi alla vicina Boffalora sopra Ticino), probabilmente su uno stabile ancora pi\u00f9 antico se si considera che ancora oggi sopra il portale d'ingresso principale \u00e8 visibile una formella con Sant'Ambrogio che rimanderebbe alle prime donazioni ai monaci di Sant'Ambrogio \"ad Nemus\". Quando ad ogni modo alla fine del XVIII secolo l'Ordine venne sciolto, il complesso pass\u00f2 tramite vendita alla famiglia Landriani che acquist\u00f2 l'intero stabile per farne la propria abitazione di campagna, dando inizio a copiosi restauri che fecero assumere al complesso l'attuale forma, portando alla caratteristica forma ad \"U\", di cui uno dei bracci venne adibito ad ospitare una filanda.\nL'immobile venne comprato nel 1896 dall'ingegner Luigi Colombo, la cui famiglia era originaria di Sedriano, di cui era sindaco, ma che teneva residenza a Milano.\nAl secondo dei suoi tre figli, Tito, tocc\u00f2 l'eredit\u00e0 di Mesero, che comprendeva oltre al palazzo, case coloniche e 1700 pertiche di terreno.\nNella villa vi sono vari segni della presenza dei Certosini, tra cui il pi\u00f9 importante \u00e8 sicuramente l'oratorio, dove sono visibili affreschi originali che si accompagnano stilisticamente ad altre pitture che sono visibili al piano nobile.\nVilla Borsani.\nEdificata riutilizzando gli ambienti di quella che era l'antica osteria cittadina amministrata dai certosini, Villa Borsani venne acquistata nel 1842 da Gaetano Borsani, sposato con la nobile Giovannina Landriani, che subito inizi\u00f2 dei lavori di restauro al complesso. Alla morte dell'ultimo discendente dei Borsani, Gaetano, nel 1961 la villa pass\u00f2 agli eredi di questi che vendettero la villa nel 1967 al comune assieme alle adiacenti corti rustiche ed al parco che venne destinato a spazio pubblico.\nL'amministrazione comunale procedette ad un restauro completo della villa nel 1978 quando il comune decise di adibire l'intero stabile ad ospitare una casa di riposo per la cittadinanza.\nSociet\u00e0.\nEtnie e minoranze straniere.\nAl 1\u00ba gennaio 2019 nel comune risiedevano cittadini stranieri, ovvero il 5.8% della popolazione totale. Le nazionalit\u00e0 pi\u00f9 rappresentate erano:\nSviluppo ed economia.\nIl territorio di Mesero negli ultimi anni ha subito importanti trasformazioni a causa dello sviluppo infrastrutturale della zona, tra cui:"}
{"id": "19975", "revid": "2128848", "url": "https://it.wikipedia.org/wiki?curid=19975", "title": "Mezzago", "text": "Mezzago (\"Mezzagh\" in dialetto brianzolo, : ) \u00e8 un comune italiano di abitanti della provincia di Monza e Brianza in Lombardia. Fa parte del territorio del Vimercatese.\nOrigine del nome.\nChiamato in passato \"Amezago\", probabilmente il nome del paese deriva dal latino \"Amicius\", cognome del benestante proprietario del terreno su cui sorsero le prime abitazioni, con l'aggiunta del suffisso \"-acus\" che indica appartenenza; \"Amicacus\", che poi si evolse in \"Mezzago\", potrebbe significare quindi \"propriet\u00e0 di Amicius\". Forme intermedie del nome, tra le quali \"Amizagi\", sono attestate nel Liber Chronicus Ecclesiae Amizagi (dal latino \"Libro delle cronache della Chiesa di Mezzago\"), un manoscritto custodito negli archivi della parrocchia risalente al primo decennio del Novecento.Il termine \"Amenzago\" viene trovato su alcuni scritti e pubblicato in \" Notizie di Vimercate e sua pieve:raccolte su vecchi documenti\".\nPoco probabili, le ipotesi secondo cui \"Mezzago\" derivi da \"in mezzo all'agro\", cio\u00e8 immerso nei campi, oppure da \"in mezzo al lago\", facendo pensare che il paese sia stato fondato nel letto di un antico lago prosciugato.\nCultura.\nAttivit\u00e0 giornalistiche.\nMezzago vanta un proprio giornale quadrimestrale, \"Il Mezzaghero\", fondato nel 1996 e registrato presso il tribunale di Monza.\nFeste paesane.\nA Mezzago durante il mese di maggio si tiene la tradizionale sagra degli asparagi, che culmina nel giorno detto mezsvago che ha sostituito lo storico spaventamaggio. La sagra fu istituita negli anni cinquanta per festeggiare e far conoscere il pregiato asparago rosa, che Mezzago condivide con Cilavegna, in provincia di Pavia; la peculiarit\u00e0 di questo turione, infatti, \u00e8 proprio quella di avere la punta rosata al contrario del classico ortaggio che \u00e8 completamente verde. Il caratteristico colore si deve al terreno argilloso tipico ed esclusivo del territorio mezzaghese.\nFesta patronale.\nLa festa patronale ricorre il 15 agosto, in occasione della festa dell'assunzione della Vergine Maria in cielo. A causa della scarsa presenza dei mezzaghesi in paese durante il mese di agosto, le celebrazioni in onore della Madonna Assunta vengono posticipate alla terza domenica del mese di settembre, giorno in cui la statua lignea della patrona viene accompagnata in processione della Chiesa a lei dedicata, lungo le vie del paese accompagnata da numerosi fedeli.\nInfrastrutture e trasporti.\nLa localit\u00e0 \u00e8 servita da alcune autolinee suburbane; fra il 1890 e il 1958 era inoltre presente una stazione della tranvia Monza-Trezzo-Bergamo."}
{"id": "19976", "revid": "76069", "url": "https://it.wikipedia.org/wiki?curid=19976", "title": "Misinto", "text": "Misinto (\"Misent\" in dialetto brianzolo, AFI: ) \u00e8 un comune italiano di abitanti della provincia di Monza e Brianza in Lombardia.\nGeografia fisica.\n\u00c8 posto a circa met\u00e0 strada tra Milano e Como, dalle quali dista rispettivamente 23 e 16\u00a0km; si colloca inoltre nella parte settentrionale del Parco delle Groane, un bosco di importanza regionale che si estende fra molti comuni della zona.\nOrigini del nome.\nL'etimologia del nome \"Misinto\" secondo alcune ricostruzioni deriverebbe dal latino \"Locus Medius Cinctus\", facendo probabilmente riferimento alla radura circondata dai boschi in cui sarebbero sorti i primi nuclei abitativi.\nStoria.\nComune autonomo fin dal medioevo, durante il regno napoleonico fu brevemente aggregata a Lazzate e poi a Lentate. Con l'unit\u00e0 d'Italia le parti s'invertirono, perch\u00e9 nel 1869 fu Misinto ad annettere Lazzate, salvo poi perderla nel 1905.\nCultura.\nDetti popolari.\nA ricordo della difficolt\u00e0 di coltura della terra misintese, si ricordano questi detti:\nSignifica che rimanendo nel sistema economico milanese, si trova lavoro e libert\u00e0. Con questo detto si limitavano quindi le spinte secessioniste in favore della provincia comasca.\nEconomia.\nIl tessuto economico del paese \u00e8 vivace, come nel resto del circondario ed \u00e8 prevalentemente caratterizzato da piccole e medie imprese, attive soprattutto nel settore dell'arredamento.\nGeografia antropica.\nOltre al capoluogo, sono presenti due frazioni.\nCascina Nuova.\n\u00c8 una popolosa frazione di circa 800 abitanti situata a cavallo tra i comuni di Misinto, Cogliate e Rovellasca. Cascina Nuova dal 1925 costituisce parrocchia a s\u00e9 stante, sebbene amministrativamente dipenda per 2/3 dal comune di Misinto e per 1/3 dal comune di Cogliate. Fino a giugno 2009 era sede del Comitato Locale Alte Groane della Croce Rossa Italiana che ora si \u00e8 trasferita in Via Guglielmo Marconi a Misinto.\nCascina Sant'Andrea.\n\u00c8 una localit\u00e0 a sud-est del comune, sede di alcune imprese artigiane e di alcune famiglie, per un ammontare di trentina di residenti. Vi si trova inoltre la storica \"Antiga Osteria Sant'Andrea\", un piccolo ristorante tradizionale lombardo.\nInfrastrutture e trasporti.\nStrade.\nDa Misinto \u00e8 possibile raggiungibile facilmente Milano e Como grazie alla ex statale dei Giovi (SS 35) che passa nel vicino comune di Lentate sul Seveso. Il tratto della statale che collega Lentate a Cormano \u00e8 chiamato Superstrada Milano-Meda (SP 35).\nLe entrate autostradali pi\u00f9 vicine si trovano a Turate e Lomazzo dove passa l'Autostrada dei laghi (A9 Lainate - Como - Chiasso).\nFerrovie.\nA Misinto non sono presenti stazioni ferroviarie ma \u00e8 presente un servizio di trasporto con autobus della Air Pullman che lo collega con i comuni limitrofi e con le pi\u00f9 vicine sedi di scuole superiori: Saronno, Cesano Maderno e Limbiate.\nInoltre vi fa capolinea in via Europa la linea C60 per Como gestita dalla ASF Autolinee.\nLe stazioni ferroviarie pi\u00f9 vicine sono quelle di:\nAmministrazione.\nIl sindaco di Misinto \u00e8 Matteo Piuri, eletto il 26 maggio 2019 e candidato della lista civica di centrodestra."}
{"id": "19977", "revid": "2205319", "url": "https://it.wikipedia.org/wiki?curid=19977", "title": "Morimondo", "text": "Morimondo (\"Marmond\" in dialetto milanese, : ) \u00e8 un comune italiano di abitanti della citt\u00e0 metropolitana di Milano in Lombardia. Fu denominato Coronate fino al 1871 (dal luogo originario di fondazione del comune, pi\u00f9 a sud rispetto al comune attuale di Morimondo; oggi Coronate \u00e8 una frazione separata).\nMorimondo \u00e8 stato selezionato per far parte della lista dei borghi pi\u00f9 belli d'Italia.\nGeografia fisica.\nMorimondo dista circa 5 chilometri da Abbiategrasso lungo la statale per Pavia e 30 da Milano.\nIl territorio \u00e8 posto sulla riva sinistra del Ticino, con orografia dolcemente digradante verso il fiume interrotta sporadicamente da collinette, depressioni e arginature. Il territorio comunale \u00e8 vasto e prevalentemente destinato ad uso agricolo.\nLa vegetazione comprende, a partire dalle sponde del fiume, salici, robinie e pioppi, questi ultimi coltivati per la produzione di carta. Si possono osservare diversi boschi con pioppi dal fusto diritto disposti in regolari file parallele.\nStoria.\nDall'epoca romana giungono testimonianze di insediamenti coloniali nell'area dell'attuale comune. Alcuni toponimi delle frazioni (\"fara\", dal tedesco \"fahren\", gruppo di guerrieri) ricordano la presenza di stanziamenti longobardi.\nLa storia seguente di Morimondo ruota intorno alle vicende dell'abbazia omonima e dei monaci dell'ordine dei Cistercensi che vi risiedettero.\nQuesta relazione \u00e8 testimoniata anche dallo stemma comunale, che rappresenta nella parte superiore una mitra, indicativa del potere religioso, il bastone pastorale, poich\u00e9 l'abate priore aveva dignit\u00e0 vescovile ed una spada, simbolo del potere civile-giudiziario.\nNel XV secolo infatti l'abbazia viene resa commenda.\nNella parte inferiore dello stemma \u00e8 rappresentato un mappamondo sormontato da una croce, altro simbolo di dominio religioso.\nLa fondazione della prima chiesa risale al 1134, quando i primi monaci vi arrivarono qui dall'abbazia di Morimond, vicino a Digione. Lentamente bonificarono l'area adiacente al Ticino, vi realizzarono canali di irrigazione e la trasformarono in fertile zona agricola con coltivazione a marcite.\nNel 1182 inizi\u00f2 l'edificazione della chiesa attualmente esistente tutta in laterizio, con facciata a capanna e tiburio ottagonale sulla crociera. Nell'interno a tre navate su pilastri con volte a crociera: a destra acquasantiera trecentesca e, alla parete della navata un affresco strappato di Bernardino Luini. L'edificio venne ampliato e decorato con coro ligneo intagliato. Del chiostro, rifatto nei secoli XV-XVI, solo un'ala \u00e8 originale; accanto \u00e8 la sala capitolare di forme cistercensi, a due navate.\nSecondo altre fonti il nome del luogo deriverebbe dalle parole francesi \"moire mont\", cio\u00e8 \"monte nella palude\", poich\u00e9 l'abbazia fu costruita su un rilievo in mezzo alle zone paludose.\nNel XIV secolo gran parte dei territori circostanti l'abbazia era di propriet\u00e0 della chiesa e vi sorgevano numerose cascine ed edifici di servizio.\nNel 1786 il comune pass\u00f2 alla provincia di Pavia.\nNel 1798, con l'avvento di Napoleone I il monastero fu soppresso e il patrimonio culturale and\u00f2 disperso. Oggigiorno grazie al supporto della comunit\u00e0 locale l'attivit\u00e0 religiosa e culturale dell'abbazia \u00e8 rifiorita.\nAmministrativamente, il piccolo abitato di Morimondo era da sempre vissuto in simbiosi col vicino paese di Coronate, tanto che fu l'imperatrice Maria Teresa ad istituire un unico comune che raggruppasse i due abitati. Raggiunti i 662 abitanti nel 1771, il Comune di Coronate fu ingrandito dal governo napoleonico, che gli annesse Ticinello e Caselle nel 1809, e Basiano nel 1811. Sebbene gli austriaci avessero sospeso questi provvedimenti al loro ritorno nel 1815, finirono poi per confermare definitivamente quelli relativi a Ticinello e Basiano nel 1841, aggiungendovi anche Fallavecchia. Per tutto il periodo di vigenza del Regno Lombardo-Veneto, il territorio comunale torn\u00f2 ad appartenere alla provincia di Pavia. La realizzazione dell'unit\u00e0 d'Italia riport\u00f2 Coronate coi suoi 1596 abitanti sotto Milano, mentre fu nel 1870 che fu decisa la nuova incorporazione di Caselle, e il 12 marzo 1871 che il comune cambi\u00f2 nome in Morimondo, riconoscendo nell'omonima abbazia l'elemento di notoriet\u00e0 e lustro del territorio.\nMonumenti e luoghi d'interesse.\nArchitetture religiose.\nChiesa di San Bernardo.\nEdificata forse poco dopo il completamento della chiesa abbaziale di Morimondo, la chiesa di San Bernardo era posta allora come oggi appena fuori le mura dell'abbazia e probabilmente fungeva da chiesa parrocchiale per l'abitato di Morimondo, essendo quindi ad esclusivo uso del popolo, ma sotto la protezione dei monaci dell'abbazia che l'amministravano (si veda a questo proposito la dedicazione appunto a san Bernardo). La chiesa venne pesantemente rimaneggiata nel corso della fine del XVII secolo, lasciando inalterato solo l'abside ed il campanile trecentesco. L'interno si presenta con un impianto ad aula unica. Oggi la chiesa \u00e8 di propriet\u00e0 privata ed \u00e8 attualmente sconsacrata\nTurismo e cultura.\nA Morimondo \u00e8 presente la Fondazione Abbatia Sancte Marie de Morimundo: una fondazione museale che organizza numerose attivit\u00e0 didattiche che vogliono illustrare nel dettaglio alcune attivit\u00e0 tipiche della vita dei monaci cistercensi. Tra questi, laboratori di miniatura, storia delle scritture, erboristeria e visite guidate del cenobio e della chiesa.\nSenza dimenticare, la grandiosa manifestazione Trecentesca, una grande rievocazione storica che ospita gruppi di rievocatori da tutta Europa e che si svolge ogni due anni, sotto al vigile controllo del CERS (Consorzio Europeo Rievocazioni Storiche) che garantisce la veridicit\u00e0 storica di ogni dettaglio ricostruito.\nSi svolgono diversi eventi durante l'anno. La chiesa ospita concerti e mostre, e nel periodo natalizio \u00e8 possibile visitare un'esposizione di presepi.\nIn agosto, in occasione della festa patronale si svolgono manifestazioni storiche ed una fiera.\nDurante i fine settimana il paese \u00e8 meta di milanesi che si concedono una mezza giornata nel verde, tra i numerosi percorsi in mezzo alle campagne fino al fiume e le abbondanti piste ciclabili. Da alcuni anni, nelle domeniche primaverili e autunnali, le strade del paese e della campagna circostante vengono percorse da un trenino turistico su gomma.\nSociet\u00e0.\nEtnie e minoranze straniere.\nSecondo le statistiche ISTAT al 1\u00ba gennaio 2019 la popolazione straniera residente nel comune era di persone, pari al 4,4% della popolazione. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nGeografia antropica.\nSecondo l'ISTAT, il territorio comunale comprende il centro abitato di Morimondo, le frazioni di Caselle e Fallavecchia, e le localit\u00e0 di Cascina Basiano, Cascina Cerina di Sopra, Cascina Cerina di Sotto, Cascina Conca, Cascina Coronate, Cascina Fiorentina, Cascina Nuova di Campagna, Cascina Perdono, Cascina Ticinello e Molino dell'Ospedale.\nCultura.\nAlcune scene del film Cado dalle nubi sono state girate a Morimondo.\nSono state girati anche alcuni spezzoni del film \"Pap\u00e0 dice messa\" di Renato Pozzetto, e lo spot natalizio di Italia 1 nel 2003. Inoltre, presso l'abbazia \u00e8 stato girato il telefilm mediaset \"Benedetti dal Signore\" con Ezio Greggio ed Enzo Iacchetti."}
{"id": "19981", "revid": "1779418", "url": "https://it.wikipedia.org/wiki?curid=19981", "title": "Nerviano", "text": "Nerviano (: , \"Nervian\" in dialetto locale, : ) \u00e8 un comune italiano di abitanti della citt\u00e0 metropolitana di Milano in Lombardia.\nGeografia fisica.\nSituata a circa 12\u00a0chilometri (in linea d'aria) a nord-ovest del capoluogo lombardo lungo l'antica strada romana che collegava Milano con il Verbano, la via Severiana Augusta (la moderna Strada statale 33 del Sempione), Nerviano \u00e8 situata in un territorio bagnato dal fiume Olona, dal torrente Bozzente e attraversato dal canale Villoresi. La presenza dei tre corsi d'acqua, utilissima un tempo per le coltivazioni, crea oggi diversi problemi soprattutto in considerazione dell'intensa antropizzazione della zona.\nStoria.\nAntichit\u00e0 e Alto Medioevo.\nDa Nerviano, in epoca romana, passava la \"via Severiana Augusta\", strada romana consolare che congiungeva \"Mediolanum\" (la moderna Milano) con il \"Verbannus Lacus\" (il Lago Verbano, ovvero il Lago Maggiore, e da qui al passo del Sempione (lat. \"Summo Plano\").\nDi origine antica, come \u00e8 dimostrato dai ritrovamenti archeologici e dallo stesso toponimo di formazione latina, Nerviano, con la chiesa matrice di Santo Stefano, nel Medioevo fu a capo di una delle pi\u00f9 note pievi del contado di Milano. Da essa dipendevano Barbaiana, Caronno, Castellazzo, Cornaredo, Garbatola, Lainate, Lucernate, Mantegazza, Monzoro, Origgio, Passirana, Pogliano, Pregnana, Rho, Saronno, San Pietro all'Olmo, Vanzago e il \"prepositus\", secondo il \"Liber Notitiae Sanctorum Mediolani\" attribuito a Goffredo da Bussero, poteva vantare l'esistenza di trenta chiese, con trentotto altari sottoposti alla sua giurisdizione.\nBasso Medioevo.\nCollocato in una posizione strategica importante, durante l'invasione del Barbarossa il paese fu al centro della lotta ingaggiata dai milanesi contro l'imperatore e dovette sopportare i disagi provocati dal passaggio delle truppe alemanne. Come si legge nelle \"Gesta Federici I imperatoris\", verso la fine del maggio 1160 Federico Barbarossa oper\u00f2 il taglio delle viti, distrusse le biade e saccheggi\u00f2 Pogliano, Vanzago, Rho, Nerviano e Legnano per sbarrare la strada dei rifornimenti a Milano. Non si pu\u00f2 escludere che ad attirare le truppe imperiali abbia concorso anche il fiorente mercato di Nerviano, di cui si ha testimonianza gi\u00e0 in un atto del 1158.\nDopo la scomparsa del Barbarossa, Nerviano fu ancora al centro di aspre contese. Cos\u00ec nel 1257 Martino della Torre, capo dei popolani esclusi dall'arcivescovo Leone da Perego dal governo del comune di Milano, pose l'accampamento in paese nel tentativo di contrastare i nobili. Nella circostanza Martino aveva fatto venire il Carroccio da Milano e gi\u00e0 si predisponeva alla lotta, quando gli avversari scesero a pi\u00f9 miti pretese e preferirono firmare la tregua di Parabiago, localit\u00e0 equidistante dai due campi. La situazione per\u00f2 non si normalizz\u00f2 e ben presto si riaccesero le lotte interne, che videro allinearsi sugli opposti schieramenti i Torriani e i Visconti, fino al successo finale di questi ultimi.\nDal XIII al XVI secolo.\nL'esercizio del potere da parte dei Visconti fu tuttavia insidiato da vari ostacoli, tra cui una congiura contro Matteo I Visconti, vicario imperiale per la Lombardia. La trama fu ordita da Pietro Visconti, marito di Antiochia discendente dal ceppo dei Crivelli che, dalla sede di Nerviano, avevano ramificato il loro potere su alcuni territori del Seprio.\nCome conseguenza si ebbe il tracollo di Matteo e il rientro dei Torriani a Milano. L'attivit\u00e0 politica di costoro fu per\u00f2 turbata da una nuova congiura in cui, tra gli altri nobili, fu coinvolto Cressone Crivelli che, esiliato, entr\u00f2 in Nerviano nel 1305, cerc\u00f2 di provocare una sollevazione ma, in seguito all'arrivo dei milanesi, dovette abbandonare il paese, poi dato alle fiamme.\nAncora al centro della lotta tra Azzone Visconti e suo cugino Lodrisio, aspirante al potere in Milano, Nerviano sembr\u00f2 recuperare tranquillit\u00e0 dopo la battaglia di Parabiago del 1339, svoltasi sui campi di confine tra i due borghi, e fu oggetto di continue attenzioni e privilegi per tutto il XIV secolo da parte dei pontefici Giovanni XXII e Benedetto XII. Fu di nuovo un membro della stessa famiglia, Ugolino Crivelli, a sostenere nel 1468 la costruzione del monastero olivetano di Santa Maria Incoronata (poi soppresso dalla Repubblica Cisalpina nel 1798 e oggi sede del municipio). Numerosi furono, all'inizio del Cinquecento, i privilegi concessi al monastero dagli Sforza, preoccupati di tenerlo sotto la propria egida, quasi in concorrenza con quello di Parabiago, affidato allora ai monaci di Sant'Ambrogio \"ad Nemus\".\nEpoca moderna.\nCon la dominazione spagnola Nerviano fu avvolta, come altri centri della Lombardia, da una sorta di neofeudalesimo e con investitura feudale l'imperatore la cedette prima a Marcello Fossati nel 1650, poi a Prospero Crivelli nel 1671 e successivamente a Gaspare Uberto Po. Censita nel 1730 per un'estensione pari a circa 16.000 pertiche, valutate 87.000 lire, Nerviano vide la popolazione scendere da 2800 a 2062 persone, com'era anche dimostrato dalle numerose case non pi\u00f9 abitate.\nQuando Napoleone scese in Italia e costrinse gli austriaci a ritirarsi, Nerviano prest\u00f2 giuramento di fedelt\u00e0 per bocca dei suoi amministratori; quando poi gli austriaci ritornarono, si affrett\u00f2 a salutarli con un solenne \"Te Deum\" cantato nell'abbazia della Colorina. Un altro canto del genere fu intonato, in segno di entusiasmo religioso e patriottico, quando a Milano sorse il Governo provvisorio del 1848. In seguito Nerviano partecip\u00f2 alle operazioni di voto in occasione del plebiscito per l'annessione della Lombardia al Piemonte: iniziate il 12 maggio nelle case parrocchiali, terminarono il 29 maggio, giorno consacrato alla commemorazione della battaglia di Legnano. Il risultato vide emergere la preferenza per l'annessione immediata, che per\u00f2 non ebbe luogo per la sconfitta del re Carlo Alberto a Novara e il ritorno degli austriaci. Non manc\u00f2 per questo il contributo dei nervianesi nelle lotte del Risorgimento, alle quali parteciparono numerosi, distinguendosi in particolare con Giulio Cesare Lampugnani, caduto in Sicilia.\nNel 1859, dopo la battaglia di Magenta, re Vittorio Emanuele II sost\u00f2 a Nerviano, come \u00e8 ricordato da due lapidi, una nel capoluogo, l'altra nella frazione di Sant'Ilario Milanese. In memoria del suo passaggio il sovrano concesse ai residenti, soprattutto nella frazione, di fregiarsi con il prefisso \"Re-\": \"Re Fraschini\", \"Re Calegari\", \"Re Cecconi\", \"Re Dionigi\", \"Re Sart\u00f2\", \"Re de' Paolini\" (poi divenuto \"Redepaolini\"). Un'improbabile leggenda popolare recita tuttavia che egli, in loco, si dette ai piaceri della vita corteggiando le donne di Sant'Ilario e passando con esse alcune notti: tali relazioni avrebbero generato come conseguenza una sorta di discendenza reale nell'abitato.\nDall'Unit\u00e0 d'Italia ai giorni nostri.\nCon la proclamazione del Regno d'Italia e con il censimento del 1861, il paese contava una popolazione presente di 3.854 persone e aveva una compagnia della Guardia Nazionale forte di 102 effettivi.\nNel primo Novecento Nerviano visse gli avvenimenti legati alle trasformazioni sociali e politiche in atto e assistette alla graduale emancipazione delle masse popolari, pi\u00f9 manifesta tra gli operai che non fra i contadini dediti alle tradizionali coltivazioni. Il paese conobbe le sofferenze legate al primo conflitto mondiale, cui pag\u00f2 il proprio tributo di sangue con il sacrificio di numerosi abitanti.\nDurante il primo dopoguerra si ebbero profondi rivolgimenti sociali ed economici sul piano nazionale; del disorientamento e della crisi approfitt\u00f2 il fascismo per impadronirsi del potere. Poi anche il fascismo si avvi\u00f2 al tramonto e, con la caduta caratterizzata da soluzioni violente anche in quel di Nerviano, il secondo conflitto mondiale volse a conclusione. Si ebbe quindi il grande salto di qualit\u00e0: le trasformazioni industriali cambiarono radicalmente la fisionomia del paese. Grandi imprese come l'Aeritalia, l'Ipisystem e la Farmitalia si installarono sul territorio con il corollario di altre piccole e medie aziende operanti prevalentemente nel settore metalmeccanico e in quello del legno, mentre il ramo tessile sub\u00ec un notevole ridimensionamento.\nGli ultimi anni hanno visto l'ammodernamento delle strutture esistenti, l'approvazione di un piano di adeguamento e di sviluppo industriale e commerciale e un'importante serie di opere pubbliche, compreso il restauro degli edifici storici pi\u00f9 rappresentativi. D'altro canto la realt\u00e0 urbana di Nerviano \u00e8 radicalmente mutata assumendo un nuovo aspetto: l'installazione di svariate attivit\u00e0 e l'alto tasso di urbanizzazione hanno reso sempre pi\u00f9 ridotte le aree agricole e boschive, oggi raccolte nel Parco del Roccolo.\nMonumenti e luoghi d'interesse.\nA dare un tono di civetteria alla moderna struttura urbana di Nerviano concorrono antichi manieri di nobili casate, come quelli dei Crivelli, Caccia Dominioni, Caimi, Belloni, Lampugnani, Piazzi.\nL'arricchimento artistico del paese \u00e8 assicurato inoltre dalla presenza di numerosi monumenti religiosi: a partire dallo stesso municipio, che ha sede nello storico monastero degli Olivetani, dalla neoclassica chiesa di Santo Stefano Protomartire e dal secentesco santuario abbazia della Colorina, che sono i pi\u00f9 noti, ma \u00e8 opportuno ricordare anche l'ultima chiesa costruita, quella della parrocchia di Maria Madre della Chiesa (1983-1985, architetto Alessandro Foresti), e gli edifici adibiti al culto nelle frazioni di Sant'Ilario, Garbatola, Cantone, Villanova. Da una particolare angolatura storica e artistica vanno invece valutate le costruzioni del Lazzaretto e della Rotondina, l'antica cappella campestre (oggi completamente inurbata) dedicata alla Beata Vergine dell'Annunciata. Di importanza storica \u00e8 anche la torre civica, (Torre Littoria), la prima torre idrica ad essere stata costruita in Italia per motivi di propaganda. \u00c8 stata inaugurata nel 1933.\nCultura.\nLinguistica.\nIl 15 aprile 2007 si \u00e8 tenuto presso il Monastero degli Olivetani il \"Primo Forum per la Lingua Milanese\", cui sono intervenute le maggiori associazioni linguistiche d'Insubria, fra le quali il Circolo Filologico Milanese, la Credenza de Sant'Ambroeus e l'attore ticinese Yor Milano in rappresentanza del TEPSI (Teatro Popolare della Svizzera Italiana). L'evento fu organizzato dalle associazioni NervianoViva e Dom\u00e0 Nunch.\nRadiofonia.\nA Nerviano ha avuto sviluppo un'intesa attivit\u00e0 editoriale radiotelevisiva con pochi comparabili esempi in Lombardia. Vi nacquero:\nEconomia.\nA Nerviano ha sede l'azienda Dolciaria Balconi, fondata nel 1950 e presente sia sui mercati nazionali sia su quelli internazionali.\nInfrastrutture e trasporti.\nIl trasporto pubblico a Nerviano \u00e8 effettuato mediante autocorse suburbane svolte dalla societ\u00e0 MOVIBUS.\nFra il 1880 e il 1966 la localit\u00e0 era servita dalla tranvia Milano-Gallarate, gestita dalla STIE."}
{"id": "19982", "revid": "121163822", "url": "https://it.wikipedia.org/wiki?curid=19982", "title": "Nosate", "text": "Nosate (IPA: , \"Nos\u00e0a\" in dialetto milanese) \u00e8 un comune italiano di 641 abitanti della citt\u00e0 metropolitana di Milano in Lombardia.\nNosate \u00e8 il comune meno popoloso della citt\u00e0 metropolitana di Milano e il secondo pi\u00f9 distante dal capoluogo, a circa 37.5 km in linea d'aria, pi\u00f9 vicino dell\u2019exclave di San Colombano al Lambro, che invece si trova a 39 km.\nAmministrazione.\nIl sindaco di Nosate \u00e8 Roberto Cattaneo."}
{"id": "19984", "revid": "125022264", "url": "https://it.wikipedia.org/wiki?curid=19984", "title": "Novate Milanese", "text": "Novate Milanese (\"Nov\u00e0a\" in dialetto milanese, IPA: ) \u00e8 un comune italiano di abitanti della citt\u00e0 metropolitana di Milano in Lombardia, posto circa 8\u00a0chilometri a nord dal centro della citt\u00e0 di Milano.\nGeografia fisica.\nClassificazione climatica: E, 2404 GR/G\nIl territorio novatese \u00e8 interamente pianeggiante e attraversato dai torrenti Garbogera e Pudiga, quasi integralmente tombinati.\nNatura.\nNel corso del 2006 \u00e8 stato istituito il parco locale di interesse sovracomunale della \"Balossa\", sul territorio novatese e su quello del confinante comune di Cormano. Di natura agricola, \u00e8 vasto 146 ettari.\nStoria.\nIl toponimo \"Novate\" trarrebbe origine dal latino \"novatum\", termine usato per definire un campo rimesso a coltura dopo un periodo di riposo: l'etimologia, considerando la lunga destinazione rurale delle terre novatesi appare corretta. Da \"Novatum\" passava la \"Via Mediolanum-Bilitio\", che metteva in comunicazione \"Mediolanum\" (Milano) con \"Luganum\" (Lugano) passando da \"Varisium\" (Varese).\nLa prima citazione di Novate appare in un documento dell'anno 877. Il territorio novatese fece parte del contado della Martesana fino al 1385, quando, con tutta la pieve di Bollate, venne aggregata al contado di Milano. Al XVI secolo risale l'edificio di maggiore interesse storico-culturale presente nel territorio comunale: l'oratorio dei Santi Nazario e Celso, familiarmente soprannominato \"Gesioeu\" (chiesetta), ubicata all'incrocio tra via Roma e via Garibaldi. Il luogo di culto, attualmente chiuso per lavori di restauro, contiene due pregevoli tele seicentesche (\"Madonna con il bambino e i Santi Nazario e Celso\", dipinto fra il 1603 e il 1613 - Olio su tela cm. 162x200; \"Sant'Antonio da Padova\", dipinto ante 1697 - olio su tela - 137x194) e, nel 2004, vi \u00e8 stata rinvenuta la sepoltura del facoltoso che ne ordin\u00f2 la costruzione, il senatore ducale Bernardino Busti, ancora in ottimo stato di conservazione (i suoi resti sono stati traslati altrove).\nUn'altra emergenza artistica di un qualche valore \u00e8 un affresco di devozione popolare risalente al XVII secolo, rappresentante la Madonna col Bambino tra alcuni Santi, ubicato all'incrocio tra via Roma e via Madonnina e attualmente in condizioni di grave deterioramento. Da qualche anno l'affresco non \u00e8 pi\u00f9 visibile, giacch\u00e9 \u00e8 stato coperto, all'interno dell'edicola che occupa, da una tela a tempera di scarso valore artistico.\nSuccessivamente Novate fu parte del feudo di Desio prima che, il 19 aprile 1674, fosse eretto il feudo di Novate con Roserio, oggi quartiere periferico della citt\u00e0 di Milano. Feudatari furono, fino all'abolizione, da parte dei francesi, di tutti i privilegi feudali, i marchesi Pogliaghi. Il governo di Napoleone comport\u00f2 per un brevissimo periodo, dal 1811 al 1815, l'annessione di Novate a Bollate.\nNel 1862 il nome del comune fu modificato in Novate Milanese, per evitare fraintendimenti con altri due centri in Lombardia: Novate Mezzola, in Provincia di Sondrio e l'attuale Novate Brianza, frazione del comune di Merate (LC).\nDopo l'unit\u00e0 d'Italia Novate ha visto un notevole sviluppo industriale e demografico, anche grazie alla costruzione della Ferrovia Milano-Saronno, avvenuta nella seconda met\u00e0 dell'ottocento, mentre attualmente sta vivendo una progressiva evoluzione verso il terziario ed \u00e8 parte integrante dell'area metropolitana milanese.\nA Novate Milanese \u00e8 stato conferito il titolo di citt\u00e0 dal Presidente della Repubblica Carlo Azeglio Ciampi il 16 gennaio 2004.\nSociet\u00e0.\nEvoluzione demografica.\nNati: 160 (2010) Morti: 181 (2010) Incremento naturale: -21 (2010) Saldo migratorio: +62 (2010)\nPopolazione per et\u00e0 in percentuale:\nFonte Istat (sito internet: demo.istat.it). Novate ha circa 26000 abitanti con una media di 3000 ab/K4\nEtnie e minoranze straniere.\nSecondo le statistiche ISTAT al 1\u00ba gennaio 2016 la popolazione straniera residente nel comune metropolitano era di persone, pari al 7% della popolazione.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nInfrastrutture e trasporti.\nIl territorio comunale \u00e8 attraversato, nella parte pi\u00f9 meridionale, dall'Autostrada A4 Torino-Trieste, ma non ha alcun svincolo sul territorio comunale (lo svincolo pi\u00f9 vicino \u00e8 situato nel comune di Cormano). A nord, Novate \u00e8 lambita dalla strada provinciale 46 Rho-Monza e dall'autostrada A52 (Tangenziale Nord di Milano); nel territorio sono presenti due svincoli, \"Novate Milanese\" e \"Bollate-Novate\".\nNel comune metropolitano si trova la stazione di Novate Milanese, servita da tre linee del servizio ferroviario suburbano di Milano (S1, S3 e, nelle ore di punta, S13), gestite da Trenord. Al termine dei lavori di adeguamento della ferrovia, la linea S13 sar\u00e0 prolungata in pianta stabile fino a Garbagnate e cos\u00ec, la stazione di Novate Milanese sar\u00e0 servita da questa linea durante tutto l'arco della giornata.\nAlcune linee di autobus, gestite ATM e da NET, collegano Novate ai comuni e ai quartieri limitrofi, nonch\u00e9 a tutte le localit\u00e0 poste lungo l'asse dell'autostrada.\nCultura.\nNovate Milanese ha dato i natali a Giovanni Testori, scrittore, giornalista, poeta, critico d'arte e letterario, drammaturgo, sceneggiatore, regista teatrale e pittore italiano.\nSport.\nSono presenti numerosi impianti sportivi sul territorio comunale, tra i quali vale la pena di segnalare il centro sportivo dedicato ai caduti novatesi all'interno del parco Carlo Ghezzi (non abilitato per eventi agonistici con pubblico) e il centro polifunzionale Pol\u00ec, con piscine (\u00e8 attiva una squadra di pallanuoto, il Pol\u00ec Novate) e palestra. Contribuiscono al patrimonio di attrezzature sportive della citt\u00e0 il campo da calcio dell'Oratorio Maschile S. Luigi ed il centro sportivo comunale di recente costruzione. Sono presenti differenti societ\u00e0 sportive, tra le quali la Polisportiva Novate e la squadra di basket Osal Novate. L'unica palestra abilitata ad accogliere eventi sportivi con pubblico \u00e8 quella di via Cornicione, rinnovata nel 2012 in seguito a lavori di ristrutturazione a lungo rimandati.\nDa Novate Milanese, in onore di Vincenzo Torriani, prendeva il via la classica ciclistica Milano-Torino."}
{"id": "19985", "revid": "76069", "url": "https://it.wikipedia.org/wiki?curid=19985", "title": "Noviglio", "text": "Noviglio (\"Novili\" o \"Nov\u00e8j\" in dialetto milanese) \u00e8 un comune italiano sparso di abitanti della citt\u00e0 metropolitana di Milano in Lombardia.\nStoria.\nIl territorio nel quale risiede Noviglio, \u00e8 stato popolato da diverse culture: i Liguri, i Galli, i Romani e i Longobardi. Il Comune risulta diviso in frazioni distanti tra di loro: Noviglio, Mairano (sede del Municipio), Santa Corinna, Tainate e diverse cascine (Conigo, Tavernasco, Conago, Domenegasco, Copiago). Ogni frazione possiede una propria chiesa, a testimonianza dell'antica divisione. Lungo la sua storia il paese ha attraversato diversi periodi di epidemia, primo fra tutti la peste nel 1630, a cui sono susseguiti anni di carestia e povert\u00e0, mai conclusi. Il paese \u00e8 riuscito tuttavia a mantenere la sua tradizione rurale, conservando alcuni edifici storici e le cascine. Proprio queste ultime si sono conservate nel tempo, mantenendo le strutture originarie. Il passato agricolo, fatto di contadini e di mondine, riesce cos\u00ec a fondersi con il presente, caratterizzato dalla presenza di mezzi agricoli ben pi\u00f9 moderni. Nel 1786 il comune di Noviglio fu inserito nella provincia di Pavia.\nNel 1870 venne aggregato a Noviglio il comune di Tainate.\nMonumenti e luoghi d'interesse.\nArchitetture scolastiche.\nIl nuovo fabbricato costituisce l'ampliamento del plesso scolastico esistente ed \u00e8 destinato agli usi di mensa-refettorio e palestra. I suoi locali interni sono stati realizzati ispirandosi a Piet Mondrian e alla sua celebre \u201c\"Composizione B\"\u201d. Il rivestimento esterno \u00e8 stato realizzato in acciaio Corten: la scelta di questo particolare materiale, tramite il colore del rivestimento, inserisce il fabbricato nel contesto cromatico del Parco Agricolo Sud Milano.\nMusei.\nLa citt\u00e0 ospita il Museo Kartell, dedicato all'omonima azienda produttrice di mobili che trova sede nel comune. Fondato nel 1999 e riorganizzato nel 2014, espone pi\u00f9 di 1000 creazioni di designer e progettisti.\nCimitero.\nAd est del comune, lungo la SP203 verso la frazione Mairano, vi sorge il vecchio cimitero a tutt'oggi non pi\u00f9 utilizzato, poich\u00e9 lasciato in status d'abbandono presumibilmente dagli anni '60.\nEconomia.\nIl paese ha un'economia prevalentemente agricola: vi si coltivano riso, mais e frumento; la principale forma di allevamento \u00e8 di tipo bovino, dalla quale si ricavano carne e latte.\nCuriosit\u00e0.\nUn aspetto che ha caratterizzato Noviglio per anni \u00e8 stata la presenza delle cicogne, che tra aprile ed agosto nidificavano sul campanile della chiesa di San Michele a Mairano."}
{"id": "19986", "revid": "6923", "url": "https://it.wikipedia.org/wiki?curid=19986", "title": "Cerchio", "text": "In geometria piana il cerchio \u00e8 la parte di piano delimitata da una circonferenza ed \u00e8 costituito dall'insieme infinito dei punti che distano da un punto dato, detto centro, non pi\u00f9 di una distanza fissata detta raggio.\nIn un sistema di assi un generico cerchio di centro formula_1 e raggio formula_2 \u00e8 rappresentato dall'insieme di punti che soddisfano la seguente condizione:\nEsso pu\u00f2 essere immaginato come un poligono regolare con un numero di lati infinito, o meglio come il limite di una successione di poligoni regolari ad formula_4 lati per formula_4 che tende ad infinito. Il cerchio \u00e8 una figura convessa.\nUn segmento avente gli estremi sulla circonferenza \u00e8 detto corda; ognuna delle due parti in cui questa divide il cerchio si chiama segmento circolare. Se la corda in questione passa per il centro, essa si chiama diametro e i due segmenti sono congruenti e si chiamano semicerchi.\nUn segmento circolare pu\u00f2 anche essere la parte di cerchio compresa tra due corde parallele.\nL'intersezione fra un angolo al centro, cio\u00e8 un angolo avente come vertice il centro del cerchio, ed il cerchio stesso (visivamente, uno \"spicchio\" di cerchio) si chiama settore circolare. Se l'angolo al centro \u00e8 retto, il settore circolare che individua si chiama \"quadrante\"; se \u00e8 piatto, \u00e8 il semicerchio.\nDue cerchi aventi lo stesso centro si dicono \"concentrici\". L'area compresa fra le due circonferenze si chiama corona circolare.\nLa formula dell'area del cerchio pu\u00f2 essere ottenuta come limite di quella del poligono regolare, ovvero come lunghezza della circonferenza per raggio diviso formula_6:\nLa quadratura del cerchio si riferisce all'impossibile compito di costruire con riga e compasso, a partire da un cerchio, un quadrato avente stessa area.\nAlcuni solidi tridimensionali che possono avere, se tagliati da un piano, sezioni circolari sono la sfera, il cilindro ed il cono.\nIl cerchio viene detto \"inscritto\" in un poligono quando la sua circonferenza \u00e8 tangente ad ogni lato di quest'ultimo, e \"circoscritto\" quando i vertici di un poligono stanno sulla circonferenza.\nL'area.\nMetodo euristico archimedeo.\nCome sappiamo da una lettera di Archimede ad Eratostene, Archimede non disdegnava metodi empirici per arrivare ai suoi risultati che poi dimostrava rigorosamente per altre vie. Il matematico immagin\u00f2 di suddividere il cerchio in tante circonferenze concentriche e di svolgerle poi in segmenti fino a formare un triangolo mostrando cos\u00ec che ogni cerchio \u00e8 equivalente a un triangolo che ha per base la circonferenza e per altezza il raggio: formula_8.\nIntegrazione con le coordinate polari.\nIl valore dell'area del cerchio pu\u00f2 venir visto come il valore dell'integrale doppio della funzione formula_9 su un insieme coincidente con il cerchio. In formule si ha formula_10. Utilizzando il cambio di coordinate da cartesiane a polari si ottiene formula_11, dove formula_12 e formula_13 sono le variabili polari. Al posto della funzione integranda formula_9 abbiamo formula_15 per via del . A questo punto l'integrale doppio si pu\u00f2 scomporre nel prodotto di due integrali, in quanto le variabili sono separabili. Si ottiene\nIntegrazione \"a cipolla\".\nUn primo approccio, tramite gli integrali, al calcolo dell'area del cerchio pu\u00f2 essere fatto pensando che questa superficie \u00e8 data dalla somma progressiva di infiniti cerchi concentrici che hanno come valore massimo la circonferenza e come minimo il centro del cerchio. In pratica \u00e8 come se sommassimo tra di loro infiniti anelli, aventi ognuno spessore infinitesimo. Da questa rappresentazione comprendiamo come il nome \"a cipolla\" derivi proprio dalla stratificazione del cerchio, come quella di una cipolla, anche se in due dimensioni. Possiamo dunque chiamare formula_17 il raggio del cerchio a cui corrisponde ogni singola circonferenza, la cui lunghezza \u00e8 formula_18 (notiamo che in questa dimostrazione si d\u00e0 per assunto questo dato). Quindi possiamo integrare (integrazione definita) formula_19, cio\u00e8 la funzione che ci d\u00e0 le diverse circonferenze (separate dal fattore infinitesimo formula_20), tra il valore minimo e massimo dei loro raggi, formula_21 e formula_2. \nIntegrazione della semicirconferenza nel piano cartesiano.\nPer procedere al calcolo dell'area di un cerchio attraverso un secondo metodo consideriamo innanzitutto una circonferenza con centro nell'origine degli assi; questo ci permette infatti di semplificare il caso generico di una circonferenza traslata rispetto all'origine, dato che la traslazione non modifica l'area.\nL'equazione di una circonferenza di generico raggio formula_2 e centro nell'origine degli assi \u00e8:\nCome sappiamo dalla definizione la suddetta formula non \u00e8 una funzione, in quanto associa ad alcuni punti pi\u00f9 di un punto. Per risolvere questo inconveniente e integrare la funzione \u00e8 sufficiente, dopo averla esplicitata rispetto alle ordinate, formula_26, prenderne solo le immagini non negative.\nAvremo quindi che l'equazione della funzione che ci descrive la semicirconferenza con centro nell'origine di generico raggio formula_2 \u00e8\nPer conoscere quindi l'area del cerchio completo basta calcolare l'area sottesa alla funzione, tra formula_29 e formula_2:\nSvolgiamo quindi i calcoli, ricorrendo al teorema fondamentale del calcolo integrale: \nDate invece le coordinate di tre punti formula_32, formula_33, formula_34 qualsiasi sulla circonferenza le coordinate del centro si calcolano come quelle del circumcentro del triangolo\ncon"}
{"id": "19988", "revid": "297059", "url": "https://it.wikipedia.org/wiki?curid=19988", "title": "Corpus iuris civilis", "text": "Il Corpus iuris civilis o Corpus iuris Iustinianeum (529-534), in italiano Corpus Giustinianeo, \u00e8 la raccolta di materiale normativo e materiale giurisprudenziale di diritto romano, voluta dall'imperatore bizantino Giustiniano I (imperatore dal 527 al 565) per riordinare il sistema giuridico dell'impero bizantino. \nL'opera \u00e8 stata redatta e completata in un tempo relativamente breve grazie al lavoro del giurista pi\u00f9 importante dell'Impero romano d'Oriente, ossia Triboniano, la cui opera fu fondamentale nella riorganizzazione e definitiva sistemazione delle leggi all'interno del Corpus. Ha rappresentato per secoli la base del diritto comune europeo, sino agli inizi del XIX secolo quando venne considerato superato dal codice napoleonico.\nStoria.\nIl Corpus rimase per secoli l'architrave (almeno teorica) del diritto dell'Impero Romano d'Oriente, come \u00e8 dimostrato indirettamente dall'ampia diffusione dell'\"Ecloga\". L'Ecloga era infatti una versione riassunta, tradotta in greco e parzialmente modificata del \"Corpus\" fatta predisporre dall'Imperatore Leone III Isaurico tra il 726 e il 741 per la conoscenza e l'applicazione pratica del \"Corpus\" da parte dei funzionari dell'Impero.\nIn Occidente la vigenza diretta del \"Corpus\" fu limitata ai territori di tempo in tempo posti sotto il dominio bizantino. Tuttavia, nel XII secolo esso fu riscoperto da Irnerio, iniziatore della scuola bolognese, che inizi\u00f2 a studiarlo e a riadattarlo alla realt\u00e0 a s\u00e9 contemporanea tramite note a margine (\"glossae\"), in ci\u00f2 seguito dai suoi allievi. Tale riscoperta del \"Corpus\" ne fece il fondamento del diritto comune all'Europa Occidentale del secondo Medioevo e della prima Modernit\u00e0 (\"ius commune\"), determinando una marginalizzazione progressiva del diritto feudale egemone presso i Regni romano-germanici dell'Alto Medioevo.\nNel Medioevo la copia delle Pandette, un'antologia giuridica che costituisce una parte del codice, secondo la leggenda era conservato ad Amalfi e fu in seguito asportato dai Pisani come bottino di guerra. Dal XII secolo \u00e8 stato conservato a Pisa nella chiesa di San Pietro in Vinculis come un tesoro fino al 1406, quando i Fiorentini, occupata Pisa, lo portarono a Firenze. Attualmente il \"Codex Pisanus\" \u00e8 conservato nella Biblioteca Laurenziana di Firenze.\nContenuto e struttura.\nL'opera fu iniziata poco dopo l'ascesa dell'imperatore Giustiniano e prosegu\u00ec fino alla sua morte. Lo scopo della sua redazione fu essenzialmente religioso, come espressamente riconosciuto nella costituzione programmatica \"Deo auctore\", del 530, che apre la silloge dei \"Digesta\", o nella costituzione \"Haec quae necessario\", del 529, che introduce la raccolta del \"Codex\" (emanato \"\"in nomine Domini nostri Iesu Christi\"): lo stesso imperatore defin\u00ec se stesso uomo \"iuris religiosissimus\"\", \"religiosissimo del diritto\" (const. \"Imperiatoriam maiestatem\" pr.), e asser\u00ec che le pronunce dei giuristi raccolte nei Digesti avrebbero dovuto essere considerate come emanate \"a nostro divino ore profusa\", scaturenti \"dalla divina bocca dell'imperatore\". Le attivit\u00e0 di ricerca e selezione del materiale e la compilazione furono condotte da una commissione, comprendente giuristi, divisa in tre sottocommissioni con l'incarico di spogliare le antiche opere dei giuristi appartenenti ai tre generi letterari tradizionali della giurisprudenza, in particolare Triboniano.\n\u00c8 composto da:\nI primi tre testi sono scritti in latino mentre l'ultimo, le Novellae Constitutiones, \u00e8 scritto parte in latino e parte in greco.\nEdizioni.\nL'edizione pi\u00f9 importante del \"Corpus iuris civilis\", comunemente impiegata anche come base delle traduzioni nelle lingue moderne, \u00e8 quella curata da Theodor Mommsen, Paul Kr\u00fcger, Rudolf Sch\u00f6ll e Wilhelm Kroll (\"Corpus Iuris Civilis\", I-III, Berlin, Weidmann, 1889-1895):\nAltre edizioni:"}
{"id": "20001", "revid": "112427045", "url": "https://it.wikipedia.org/wiki?curid=20001", "title": "Augusto Bompiani", "text": "Biografia.\nTerzogenito di Roberto Bompiani anche lui pittore e di Teresa Matthey, apprese i primi rudimenti della pittura e segu\u00ec poi corsi regolari presso l'Accademia di S. Luca, ma il suo vero maestro fu il padre Roberto; a partire dal 1867 la sua personalit\u00e0 pu\u00f2 considerarsi definitivamente formata.\nCon la sua prima opera di composizione del 1878, \"I Nipoti degeneri\", (venduta in America), si individua chiaramente quella tendenza per la scena di genere, qui anche a sfondo moraleggiante, che costituisce accanto al paesaggio il filone principale della sua pittura.\nLo confermano le opere esposte, nel decennio successivo, ad alcune delle maggiori rassegne nazionali: \"Tra una messa e l'altra\", presentata a Torino nel 1880, \"Veduta di Porto d'Anzio\" (Roma 1883, due versioni), \"Arrivo\" (Firenze 1883), \"Studio di paese\" (Torino 1885) acquisito da un collezionista del tempo di cui le cronache ci tramandano il nome: De Biscuccia, o altre realizzazioni posteriori quali \"Vecchia capanna\" (Galleria Nazionale d'Arte Moderna di Roma), \"Servo e padrone\", presentato alla LXXVII Esposizione Internazionale di Belle Arti di Roma nel 1908.\nLa sostanziale fedelt\u00e0 del Bompiani a questi due filoni (a parte delle eccezioni come il \"Romeo e Giulietta\", venduto in Germania nel 1890), offre gi\u00e0 una prima indicazione sul condizionamento operato sulla sua produzione dalle correnti meno avanzate della pittura contemporanea. \nDa questo punto di vista, \"Vecchia capanna\", nel suo composto realismo tipicamente ottocentesco, \u00e8 un'opera estremamente significativa. Pi\u00f9 interessante per i vivaci spunti cromatici, \u00e8 \"l'Arrivo del Vescovo\" (Roma, acquistato dal Ministero della pubblica istruzione, ma attualmente presso la Galleria Nazionale d'Arte Moderna), databile forse al decennio successivo, ma che non offre spunti validi ad un giudizio globale sostanzialmente nuovo, Tutto sommato, resta legato quasi sempre al gusto paterno.\nCon il padre del resto, egli mantenne stretti legami artistici come conferma la fondazione dell'Accademia Raffaello Sanzio ad opera dei due e dello scultore Paolo Bartolini nel 1890, Accademia che ebbe notoriet\u00e0 per oltre un ventennio, e dove insegn\u00f2 pittura e disegno, oltre che alle signore di buona famiglia, ad altri artisti che ebbero la loro meritata notoriet\u00e0: Giuseppe Carosi, Alberto Carosi e Sigismondo Mayer.\nFu consigliere degli Amatori e Cultori negli anni a cavallo del secolo e avendo aderito all'Associazione degli Acquerellisti, espose quale socio effettivo alle mostre annuali con una certa regolarit\u00e0, alternando come sempre soggetti di genere (nel 1900 \"Orfanelle\", nel 1902 \"Pittore pompeiano\", nel 1903 \"Breve riposo\", nel 1909 \"Mariuccia\", nel 1910 \"Maniscalco\", e \"Cucina anticolana\", nel 1914 \"l'Assessore anziano\" e \"l'ora della messa\") a paesaggi (nel 1902 \"Palatino\" e \"Giardino dello studio\", nel 1903 \"Piazza di Spagna\", nel 1910 \"l'Arco della fonte\", nel 1915 \"Vecchio ponte\").\nNel 1898 l'opera presentata venne premiata a Roma con una medaglia d'oro. Nel 1904 illustr\u00f2 con altri, come Onorato Carlandi, E. Ferrari e Alessandro Battaglia, un album che fu donato al Presidente francese Loubet, in visita in Italia. L'opera che riproduceva l'Ara Pacis, era realizzata con acquerelli e fotografie contenute in una copertina d'argento e cuoio ornata da Cellini e Ximens."}
{"id": "20008", "revid": "2091899", "url": "https://it.wikipedia.org/wiki?curid=20008", "title": "Traghetto", "text": "Un traghetto \u00e8 un mezzo di trasporto che permette l'attraversamento di un ostacolo acquatico incontrato lungo un percorso, solitamente su una distanza relativamente breve, e con un servizio attuato regolarmente.\nDescrizione.\nIl traghettamento pu\u00f2 avvenire anche attraverso una nave che trasporta contemporaneamente passeggeri con le loro automobili, oppure veicoli commerciali e vagoni ferroviari; tale nave solitamente \u00e8 fornita di rampe di carico e ponti mobili per agevolare l'imbarco dei veicoli e viene definita \"roll-on/roll-off\".\nI traghetti formano anche una parte importante del sistema di trasporto pubblico di molte citt\u00e0 in riva a laghi, fiumi e mari, permettendo il transito diretto tra due punti ad un costo molto inferiore rispetto a quello di un ponte o di un tunnel.\nIn Italia il pi\u00f9 grande e conosciuto punto di traghettamento \u00e8 lo Stretto di Messina dove operano dei traghetti per mezzi gommati (societ\u00e0 Caronte &amp; Tourist) e \"ferry-boats\" delle Ferrovie dello Stato che provvedono al traghettamento dei convogli ferroviari fra la Sicilia e il continente.\nUn traghetto per pedoni o ciclisti, che fa molte fermate, come i vaporetti di Venezia, viene detto anche \"Bus d'acqua\".\nTraghetti a percorrenza pi\u00f9 lunga collegano molte isole costiere con la terraferma. Forse il pi\u00f9 notevole esempio di questo tipo di percorsi \u00e8 quello attraverso la Manica, che collega la Gran Bretagna con il resto d'Europa, oppure quello che ad Istanbul (Turchia) collega le due sponde (europea ed asiatica) del Bosforo, ma ci sono molti altri esempi.\nIn Italia, servizi regolari di traghetti collegano al continente tutte le principali isole: Sicilia, Sardegna, Isola d'Elba, Capri, Ischia, Pantelleria e anche l'Italia ad altre nazioni come la Corsica (Francia), la Croazia, la Grecia.\nI traghetti prestano inoltre servizio sui principali laghi: Lago di Garda, Lago Maggiore e Lago di Como, ad esempio. Per l'attraversamento di canali o fiumi si pu\u00f2 ad esempio vedere quello del Canale Candiano (Porto di Ravenna) o quello sul fiume Reno in localit\u00e0 Sant'Alberto (Comune di Ravenna)\nUna grande variet\u00e0 di imbarcazioni viene usata come traghetti, a seconda della lunghezza del percorso, del numero di passeggeri e/o automezzi da trasportare, della velocit\u00e0 che si vuole raggiungere e delle condizioni delle acque che le imbarcazioni devono affrontare. Gli aliscafi sono stati utilizzati per sfruttare il vantaggio di una maggiore velocit\u00e0 di crociera, sulle rotte pi\u00f9 frequentate, sostituendo ad esempio gli hovercraft sulla Manica, e competendo con i treni Eurostar che usano l'Eurotunnel.\nDistanze molto brevi, possono essere coperte da un \"traghetto a cavo\", nel quale il traghetto \u00e8 spinto e manovrato da cavi collegati a entrambe le sponde. Talvolta il \"traghetto a cavo\" \u00e8 azionato dalla forza muscolare di una persona a bordo dello stesso. Alcuni \"traghetti a cavo\" sfruttano la forza perpendicolare della corrente come fonte di propulsione (\"Reaction ferry\").\nTraghetti gratuiti operano in alcune parti del mondo, come a Woolwich (Londra, Inghilterra), attraverso il Tamigi e ad Amsterdam (Paesi Bassi), attraverso il Canale del Mare del Nord.\nL'11 ottobre 1811 \"Juliana\", la nave dell'inventore John Stevens, inizio ad operare come primo traghetto a vapore (prestava servizio tra New York, e Hoboken (New Jersey)).\nA quanto si dice, la pi\u00f9 breve rotta servita da un regolare traghetto \u00e8 di 121 metri, attraverso un canale navigabile, e collega il Toronto City Centre Airport alla terraferma.\nTraghetti \"ante litteram\".\nAttraversare un fiume \u00e8 un'antica metafora per la transizione, il passaggio. La professione del traghettatore \u00e8 incarnata nella figura di Caronte, appartenente alla mitologia greca e citato anche nella Divina Commedia di Dante.\nAnche uno dei pi\u00f9 famosi inventori di tutti i tempi, Leonardo da Vinci, si impegn\u00f2 nella creazione di un particolare tipo di traghetto a mano. Una riproduzione fedele di questo particolare mezzo \u00e8 tuttora perfettamente funzionante sul fiume Adda in Lombardia e collega i comuni di Imbersago in provincia di Lecco e Villa d'Adda in provincia di Bergamo.\nTipi di traghetto Ro/Ro.\nTraghetto \"Ro/Ro\" o \"Roll on/Roll off\" con imbarco mezzi gommati commerciali o privati in modo autonomo tramite rampe d'accesso."}
{"id": "20009", "revid": "3115", "url": "https://it.wikipedia.org/wiki?curid=20009", "title": "Groombridge 34", "text": "Groombridge 34 \u00e8 una stella binaria ed \u00e8 il sedicesimo sistema stellare pi\u00f9 vicino al Sole. Si trova a meno di 12 anni luce, nella parte settentrionale della costellazione di Andromeda, a nord-est della galassia M31.\nIl sistema.\nIl sistema \u00e8 stato per la prima volta individuato e catalogato da Stephen Groombridge nel \"Catalogo delle stelle circumpolari\", pubblicato postumo nel 1838. Il valore del moto proprio, 2,89 secondi d'arco, fu determinato nel 1860.\nLe componenti, entrambe nane rosse sono variabili di tipo UV Ceti, differenti per massa, dimensioni e luminosit\u00e0.\nGli elementi orbitali del sistema non sono stati ancora determinati con precisione. Le due stelle orbitano attorno ad un centro di massa comune con orbite circolari (e=0) e con raggio di 25,5 e (rispettivamente per la componente A e B) con un periodo di 2600 anni ed una distanza relativa di 134 UA. Queste valori, definiti nel 1971, aggiornano quelli calcolati nel 1958.\nUna ricerca eseguita con il Telescopio Spaziale Hubble non ha evidenziato la presenza di pianeti gioviani orbitanti attorno alle stelle del sistema rendendo definitivamente improbabile l'ipotesi di pianeti di grande massa avanzata nel 1947 sulla base delle variazioni della velocit\u00e0 radiale gi\u00e0 messa in dubbio da altri studi.\nLe componenti.\n\"Groombridge 34 A\" \u00e8 una nana rossa di tipo spettrale M1,5-Vne. Possiede il 38% della massa, il 34% del diametro e lo 0,64% della luminosit\u00e0 del sole. Ha una magnitudine apparente di +8,08 e una magnitudine assoluta di +10,39.\n\"Groombridge 34 B\" \u00e8 una nana rossa di tipo spettrale M3,5-Vne. Possiede l'8% della massa, il 19% del diametro e lo 0,042% della luminosit\u00e0 del Sole. Ha una magnitudine apparente di +11,06 e una magnitudine assoluta di +13,37.\nSistema planetario.\nNell'agosto 2014 \u00e8 stato individuato un pianeta in orbita attorno a Groombridge 34 A. La sua esistenza \u00e8 stata ricavata dall'analisi delle velocit\u00e0 radiali della stella madre dall\"'Eta-Earth Survey\" utilizzando lo strumento HIRES all'osservatorio Keck. Si suppone che il pianeta abbia una massa minima di 5,35 \u00b1 0,75 masse terrestri ed alla sua scoperta era il sesto esopianeta noto pi\u00f9 vicino alla terra."}
{"id": "20014", "revid": "36426", "url": "https://it.wikipedia.org/wiki?curid=20014", "title": "Firma digitale", "text": "La firma digitale \u00e8 un metodo matematico teso a dimostrare l'autenticit\u00e0 di un messaggio o di un documento digitale inviato tra mittente e destinatario attraverso un canale di comunicazione non sicuro, garantendo al destinatario che: \nLe firme digitali si basano su schemi o comunemente usati nella distribuzione di software, nelle transazioni finanziarie e in altri casi in cui si debba rilevare la falsificazione o l\u2019alterazione del messaggio.\nStoria.\nNel 1976, Whitfield Diffie e Martin Hellman descrissero per primi la nozione di schema di firma digitale, sebbene solamente ipotizzassero l\u2019esistenza di tali schemi. Di l\u00ec a poco, Ronald Rivest, Adi Shamir e Leonard Adleman inventarono l\u2019algoritmo RSA, che poteva essere utilizzato per produrre firme digitali primitive. Il primo pacchetto software ad avere un\u2019ampia diffusione commerciale fu Lotus Notes 1.0, pubblicato nel 1989, che sfruttava l\u2019algoritmo RSA.\nIn seguito furono sviluppati altri schemi di firma digitale, prime fra tutte le firme di Lamport, le firme di Merkle (conosciute anche come \"alberi di Merkle \" o, pi\u00f9 semplicemente, \"alberi hash\") e le firme di Rabin. \nNel 1988, Shafi Goldwasser, Silvio Micali, e Ronald Rivest, per primi definirono con rigore i requisiti di sicurezza degli schemi di firma digitale, descrivendo una gerarchia di modelli di attacco per tali schemi. Inoltre presentarono lo schema di firma GMR, il primo a dimostrarsi sicuro contro gli attacchi \"chosen-plaintext\".\nLa diffusione della firma digitale in Europa.\nNell\u2019ambito del F.E.S.A. (Forum of European Supervisor Authority), il cui scopo \u00e8 far incontrare rappresentanti dei vari organismi di vigilanza nazionali in Europa per l\u2019armonizzazione dei principi e delle tecniche fondamentali che regolano la materia nei rispettivi Stati, si \u00e8 proceduto alla verifica della diffusione della firma digitale. Da questa analisi, (eseguita nell\u2019ottobre 2002) \u00e8 emerso che l\u2019Italia era, con 500.000 certificati lo Stato con la maggiore diffusione di certificati, seguita dalla Norvegia con 32.000, e dalla Germania (26.000).\nNel primo trimestre 2004 il numero dei dispositivi rilasciati in Italia per la firma digitale ha superato 1.250.000 unit\u00e0.\nLa firma digitale generata in qualunque Stato membro della Comunit\u00e0 deve, sulla base dei trattati comunitari, essere riconosciuta dagli altri Stati. Al fine di rendere agevole tale mutuo riconoscimento \u00e8 indispensabile che le norme nazionali di recepimento della Direttiva europea 1999/93/CE sulle firme elettroniche nei rispettivi Stati, forniscano un insieme comune di garanzie e certezze. Anche a tale fine diversi organismi fra cui l\u2019EESSI, la Commissione sancita dall\u2019articolo 9 della citata Direttiva europea, l\u2019ETSI, il FESA, stanno lavorando per affinare la Direttiva stessa e realizzare nel contempo degli standard la cui applicazione consenta appunto di raggiungere un adeguato livello di fiducia in tutta la Comunit\u00e0.\nLa diffusione della firma digitale in Europa e il suo utilizzo fra gli Stati \u00e8 una sfida non da poco.\nBasti pensare quanto \u00e8 stato complicato raggiungere l\u2019interoperabilit\u00e0, perlomeno nel processo di verifica, in Italia, dove si aveva comunque il grande vantaggio derivante dal fatto che tutti i protagonisti (certificatori e titolari) dovevano sottostare alle medesime norme.\nDescrizione.\nDefinizione.\nIn Italia il CAD definisce la firma digitale \"un particolare tipo di firma elettronica avanzata basata su un sistema di chiavi crittografiche, una pubblica e una privata (crittografia asimmetrica), correlate tra loro, che consente al titolare tramite la chiave privata e al destinatario tramite la chiave pubblica, rispettivamente, di rendere manifesta e di verificare la provenienza e l'integrit\u00e0 di un documento informatico o di un insieme di documenti informatici\".\nLe firme elettroniche di un documento informatico e in particolare le firme elettroniche avanzate e qualificate, tra cui quella digitale, si propongono dunque di soddisfare tre esigenze che non tutte le tipologie di firma elettronica per\u00f2 soddisfano:\nUn tipico schema di firma elettronica basata sulla crittografia a chiave pubblica si compone dei seguenti algoritmi: \nSono richieste le seguenti due propriet\u00e0: primo, l\u2019autenticit\u00e0 di una firma generata da un messaggio fisso e da una chiave privata deve essere verificata facendo uso della corrispondente chiave pubblica. In secondo luogo, dovrebbe essere computazionalmente impossibile generare una firma valida per un messaggio senza avere a disposizione la chiave privata.\nNella trattazione che segue, 1n indica un numero unario. Formalmente, uno schema di firma digitale \u00e8 una tripla di algoritmi probabilistici in tempo polinomiale (G, S, V), con le seguenti propriet\u00e0:\nCreazione e verifica di firme elettroniche con crittografia asimmetrica.\nIl sistema per la creazione e la verifica di firme elettroniche pu\u00f2 sfruttare le caratteristiche della crittografia asimmetrica.\nUn sistema crittografico garantisce la riservatezza del contenuto dei messaggi, rendendoli incomprensibili a chi non sia in possesso di una \"chiave\" (intesa secondo la definizione crittologica) per interpretarli. Nei sistemi crittografici a chiave pubblica, detti anche a chiave asimmetrica, ogni utente ha una coppia di chiavi: una chiave privata, da non svelare a nessuno, con cui pu\u00f2 decifrare i messaggi che gli vengono inviati e firmare i messaggi che invia, e una chiave pubblica, che altri utenti utilizzano per cifrare i messaggi da inviargli e per decifrare la sua firma e stabilirne quindi l'autenticit\u00e0.\nPerch\u00e9 il sistema risulti sicuro, \u00e8 necessario che solo l'utente stesso \"e nessun altro\" abbia accesso alla chiave privata. Il modo pi\u00f9 semplice per ottenere questo \u00e8 far s\u00ec che l'unica copia della chiave sia \"in mano\" all'utente (il quale deve impedirne l'accesso a terzi); tuttavia, esistono soluzioni alternative (come nel caso della firma digitale remota).\nPer ogni utente, le due chiavi vengono generate da un apposito algoritmo con la garanzia che la \"chiave privata\" sia la sola in grado di poter decifrare correttamente i messaggi cifrati con la \"chiave pubblica\" associata e viceversa. Lo scenario in cui un mittente vuole spedire un messaggio a un destinatario in modalit\u00e0 sicura \u00e8 il seguente: il mittente utilizza la \"chiave pubblica del destinatario\" per la cifratura del messaggio da spedire, quindi spedisce il messaggio cifrato al destinatario; il destinatario riceve il messaggio cifrato e adopera la propria chiave privata per ottenere il messaggio \"in chiaro\".\nGrazie alla propriet\u00e0 delle due chiavi un sistema di crittografia asimmetrica di questo tipo \u00e8 adatto anche per ottenere dei documenti firmati, ma in modalit\u00e0 inversa rispetto a quella appena descritta cio\u00e8 con la chiave privata a cifrare e quella pubblica a decifrare. Infatti, la chiave pubblica di un utente \u00e8 la sola in grado di poter decifrare correttamente i documenti cifrati con la chiave privata di quell'utente. Se un utente vuole creare una firma per un documento, procede nel modo seguente: con l'ausilio di una funzione di hash (pubblica) ricava l\"'impronta digitale\" del documento, detta anche \"message digest\", un file di dimensioni relativamente piccole (128, 160 o pi\u00f9 bit) che contiene una sorta di codice di controllo relativo al documento stesso, dopodich\u00e9 utilizza la propria chiave privata per cifrare l'impronta digitale: il risultato di questa codifica \u00e8 la firma. La funzione hash \u00e8 fatta in modo da rendere minima la probabilit\u00e0 che da testi diversi si possa ottenere il medesimo valore dell'impronta, inoltre, \u00e8 \"one-way\", a senso unico, questo significa che dall'impronta \u00e8 impossibile ottenere nuovamente il testo originario ovvero essa \u00e8 non invertibile. La firma prodotta dipende dall'impronta digitale del documento e, quindi, dal documento stesso, oltre che dalla chiave privata dell'utente. A questo punto la firma viene allegata al documento insieme alla chiave pubblica.\nChiunque pu\u00f2 verificare l'autenticit\u00e0 di un documento: per farlo, decifra la firma del documento con la \"chiave pubblica del mittente\", ottenendo l'impronta digitale del documento, e quindi confronta quest'ultima con quella che si ottiene applicando la funzione hash al documento ricevuto; se le due impronte sono uguali, l'autenticit\u00e0 e l'integrit\u00e0 del documento sono garantite.\nLe operazioni di firma e di verifica possono essere demandate ad appositi programmi forniti, in caso di firme elettroniche avanzate o qualificate, dall'ente certificatore oppure dal proprio provider di posta elettronica, che, con una semplice configurazione, le effettuer\u00e0 automaticamente.\nSchema di firme a doppia chiave.\nI due elementi fondamentali di uno schema di firme create con il sistema della crittografia a doppia chiave sono l'algoritmo di firma e l'algoritmo di verifica.\nL'algoritmo di firma crea una firma elettronica che dipende dal contenuto del documento a cui deve essere allegata, oltre che dalla chiave dell'utente. Una coppia (documento, firma) rappresenta un documento firmato, ovvero un documento a cui \u00e8 stata allegata una firma.\nL'algoritmo di verifica pu\u00f2 essere utilizzato da chiunque per stabilire l'autenticit\u00e0 della firma elettronica di un documento.\nSi parte con l'impronta di un documento che \u00e8 una sequenza di caratteri ottenuta applicando una funzione di calcolo, detta funzione di hash, al file. Uno stesso file a cui \u00e8 applicata la stessa funzione di hash genera sempre la medesima impronta. La stringa di output \u00e8 univoca per ogni file e ne \u00e8 un identificatore.\nL'utente calcola l'impronta digitale del documento con un algoritmo di Hash che restituisce una stringa funzione del documento. La stringa viene poi cifrata con l'algoritmo a chiave asimmetrica usando la chiave privata del mittente. Il risultato di tale codifica \u00e8 la firma elettronica del documento. La firma viene allegata al documento che ora risulta firmato elettronicamente. Il documento cos\u00ec firmato \u00e8 in chiaro ma possiede la firma del mittente e pu\u00f2 essere spedito in modo che esso possa essere letto da chiunque ma non alterato poich\u00e9 la firma digitale ne garantisce l'integrit\u00e0. Il ricevente ricalcola la stringa hash dal documento con l'algoritmo di Hash. Poi decritta la firma digitale con la chiave pubblica del mittente ottenendo la stringa hash calcolata dal mittente, e confronta le due stringhe hash, verificando in questo modo l'identit\u00e0 del mittente e l'integrit\u00e0 e autenticit\u00e0 del documento.\nSiano D un insieme finito di possibili documenti, F un insieme finito di possibili firme, K un insieme finito di possibili chiavi (spazio delle chiavi);se \u2200 k \u2208 K \u2203 un algoritmo di firma sigk:D\u2192F, \u2203 un corrispondente algoritmo di verifica verk:D\u00d7F\u2192{vero, falso} tale che \u2200 d \u2208 D, \u2200 f \u2208 F: verk(d,f) = { vero se f = sigk(d) ; falso se f \u2260 sigk(d) }allora (D, F, K, sigk, verk) costituisce uno schema di firme.\nDato un d \u2208 D solo il firmatario deve essere in grado di calcolare f \u2208 F tale che verk(d,f) = vero.\nUno schema di firme \u00e8 detto incondizionatamente sicuro se non esiste un modo per la falsificazione di una firma f \u2208 F. Segue che non esistono schemi di firme incondizionatamente sicuri poich\u00e9 un malintenzionato potrebbe testare tutte le possibili firme y \u2208 F di un documento d \u2208 D di un utente, usando l'algoritmo pubblico verk fino a quando non trova la giusta firma. Naturalmente questo tipo di attacco alla sicurezza dello schema di firme risulta essere enormemente oneroso computazionalmente e praticamente irrealizzabile, anche adottando gli algoritmi pi\u00f9 raffinati e i processori pi\u00f9 potenti, poich\u00e9 si fa in modo che la cardinalit\u00e0 dell'insieme di possibili firme sia enormemente elevata, in quanto legata alle dimensioni dello spazio delle chiavi che \u00e8 proporzionale alla lunghezza della chiave privata, la quale pu\u00f2 essere scelta arbitrariamente lunga.\nAspetti di sicurezza.\nNel loro fondamentale lavoro, Goldwasser, Micali, e Rivest illustrarono una gerarchia di modelli di attacco alla firma digitale:\nGli scienziati formularono anche una gerarchia basata sui risultati dei possibili attacchi:\nFormato dei documenti firmati con firma digitale.\nL'estensione dei file firmati elettronicamente \u00e8:\nEnrollment.\nQuando si trattano argomenti che includono certificati digitali, chiavi, firme elettroniche, impronte, dati biometrici, ecc. si usa speso il termine inglese (non tradotto in italiano) \"enrollment\" (ed \"enrolled\" per indicare lo stato conseguente di un oggetto). Enrollment, in questi casi, significa registrazione (letteralmente \"raccolta, sottoscrizione, accreditamento, iscrizione\"). La procedura di enrollment ha lo scopo quindi di riconoscere, autenticare e registrare un oggetto digitale al fine di utilizzarlo per scopi successivi.\nTipologie di documento e valore della firma.\nUna semplice firma elettronica, dunque, non costituisce prova di autenticit\u00e0 e integrit\u00e0. La firma elettronica avanzata, Fea, ha invece (definizione Agid) le seguenti caratteristiche: riconducibile univocamente al firmatario e idonea ad identificarlo, \u00e8 creata mediante dati per la creazione di una firma elettronica che il firmatario pu\u00f2, con un elevato livello di sicurezza, utilizzare sotto il proprio esclusivo controllo, \u00e8 collegata ai dati sottoscritti in modo da consentire l\u2019identificazione di ogni successiva modifica di tali dati. Un ulteriore livello di sicurezza \u00e8 dato dalla firma elettronica qualificata (Feq), che oltre a tutte le caratteristiche sopra esposte \u00e8 anche creata su un dispositivo qualificato per la creazione di una firma elettronica, ed \u00e8 basata su un certificato elettronico qualificato con effetto giuridico equivalente a quello di una firma autografa. Quest\u2019ultima definizione \u00e8 fondamentale, perch\u00e9 riconosce esplicitamente alla Feq il valore della firma autografa.\nAttenzione: anche la firma elettronica avanzata, come visto sopra, pu\u00f2 avere valore autografo, rendendo quindi autentico un documento informatico. Ma rispetto alla firma elettronica qualificata ha un livello di sicurezza inferiore, e di conseguenza non ha sempre lo stesso valore giuridico. Si pu\u00f2 utilizzare la firma elettronica avanzata in tutti i contratti fra le parti o in altri atti specificamente previsti dalla legge (elencati nell\u2019articolo 1350 del codice civile, comma 13) come l\u2019atto costitutivo di una societ\u00e0, le convenzioni matrimoniali, donazioni, accordi fra le parti. \u00c8 invece necessaria la firma elettronica qualificata o la firma digitale per qualsiasi tipo di contratto relativo a operazioni immobiliari. Cos\u00ec come deve essere sempre qualificata o digitale la firma del pubblico ufficiale su un qualsiasi atto. La firma invece dei contraenti, pu\u00f2 essere anche firma elettronica avanzata.\nValore legale nel tempo.\nUn altro aspetto giuridico rilevante \u00e8 rappresentato dalla validit\u00e0 della firma digitale nel tempo. Il meccanismo della firma digitale prevede che il certificato (che identifica il titolare) abbia un periodo determinato di validit\u00e0, e possa essere sospeso, o revocato. \u00c8 un problema che, come \u00e8 facile intuire, non si pone con una firma autografa, il cui valore giuridico resta immutato nel tempo. Per garantire la validit\u00e0 di una firma digitale in un momento successivo a quello di validit\u00e0 del certificato, \u00e8 necessario collocare con precisione il documento nel tempo dimostrando che la firma digitale, si legge nelle Linee Guida Agid, \u00ab\u00e8 stata prodotta in un momento in cui il certificato era ancora valido\u00bb. Bisogna quindi utilizzare il servizio di marcatura temporale (che consente di datare un documento), che i certificatori sono tenuti a fornire. Un altro sistema pu\u00f2 essere rappresentato dall\u2019utilizzo della posta elettronica certificata, che consente di collocare nel tempo il documento.\nI costi della firma digitale (anche gratis).\nI costi di un dispositivo di firma o delle credenziali per la sottoscrizione remota (dispositivo disponibile in modalit\u00e0 server) sono variabili e dipendono dall\u2019offerta del mercato e dai meccanismi di vendita connessi.\nIn generale l\u2019ordine di grandezza \u00e8 di qualche decina di euro (25/30 + IVA) anche per modalit\u00e0 di sottoscrizione remota.\nIl costo sale se si sceglie il chip installato in un token USB che fa anche da lettore il chip medesimo. La fascia \u00e8 tra i 60 e gli 80 euro circa sempre pi\u00f9 IVA.\nAlcuni ordini professionali e le Camere di Commercio in sede di iscrizione dell\u2019impresa rilasciano gratuitamente il dispositivo di firma.\nOvviamente anche le aziende lo fanno per i soggetti che svolgono attivit\u00e0 professionali per le quali serve la firma digitale.\nApplicazioni.\nData l\u2019attuale tendenza delle organizzazioni e dei governi ad abbandonare i documenti cartacei con firma autografa, la firma digitale \u00e8 in grado di fornire garanzia aggiuntiva sulla provenienza, identit\u00e0 e status di un documento elettronico oltre a riconoscere il consenso informato e l\u2019assenso del firmatario. L\u2019ufficio stampa del Governo degli Stati Uniti (GPO), ad esempio, pubblica versioni elettroniche del bilancio, e di leggi pubbliche e private, con apposta la firma digitale. \nDi seguito sono riportati alcuni aspetti motivanti l\u2019utilizzo della firma digitale nelle comunicazioni:\nAutenticazione.\nSebbene i messaggi stessi spesso includano informazioni relative al mittente, tali informazioni possono non essere accurate. Le firme digitali si utilizzano proprio per autenticare il mittente. Quando si ha garanzia che la chiave privata di firma digitale sia in possesso unicamente dell\u2019utente al quale \u00e8 stata attribuita, una firma valida impone che il messaggio sia stato spedito proprio da quell\u2019utente. L\u2019autenticit\u00e0 del mittente \u00e8 importante specialmente nel contesto finanziario. Ad esempio, si supponga che la filiale di una banca invii istruzioni alla sede centrale chiedendo una modifica sul conto corrente di un utente. Se la sede centrale non crede alla paternit\u00e0 del messaggio, proseguire nella richiesta di modifica del conto potrebbe costituire un errore gravissimo.\nIntegrit\u00e0.\nIn molti contesti, il mittente e il destinatario di un messaggio devono avere la certezza che lo stesso non sia stato alterato durante la trasmissione. Se un messaggio \u00e8 firmato digitalmente, ogni cambiamento nel messaggio successivo all\u2019atto della firma, rende nulla la firma. Inoltre, non esiste un modo efficiente per modificare un messaggio e la sua firma al fine di produrre un nuovo messaggio con una firma valida, poich\u00e9 ci\u00f2 \u00e8 considerato non realizzabile computazionalmente dalla maggior parte delle funzioni di hash (vedi collisione hash).\nNon ripudio.\nIl non ripudio, pi\u00f9 precisamente detto non ripudio dell\u2019origine, \u00e8 un aspetto importante della firma digitale. Grazie a questa propriet\u00e0, un\u2019entit\u00e0 che ha firmato alcune informazioni non pu\u00f2 in un secondo momento negare di averle firmate. Allo stesso modo, avere in possesso solo la chiave pubblica non mette in condizioni un attaccante di falsificare una firma valida.\nNota che le propriet\u00e0 sopra descritte fanno affidamento sul fatto che la chiave privata non sia stata revocata prima del suo utilizzo. La revoca pubblica di una coppia di chiavi \u00e8 indispensabile, altrimenti la validit\u00e0 della coppia di chiavi rubate continuerebbe ad implicare il possesso legittimo delle stesse.\nDispositivi.\nLa vulnerabilit\u00e0 della firma digitale dipende dalle varie metodologie e dispositivi per apporla.\nPrecisazione.\nSpesso, sui documenti (nell'area riservata alla firma) compare, accanto al riferimento di colui il quale ha redatto/approvato il testo contenuto, la dicitura \"documento firmato digitalmente\" (o diciture equivalenti), eventualmente la funzione/ruolo, nome e cognome \"in chiaro\" dell'autore, seguiti dalla scansione della firma autografa. Quest'ultimo elemento \u00e8 solo un orpello \"estetico\" aggiunto per finalit\u00e0 comunicative e non ha alcun valore probatorio, dato che ci\u00f2 che conta \u00e8 la firma digitale. Le applicazioni informatiche di elaborazione o stampa di documenti e ovviamente quelle per firmare digitalmente, possono aggiungere la scansione della firma autografa, nella posizione prescelta, ai documenti firmati o marcati. \u00c8 fondamentale comprendere che questo segno grafico non ha alcun valore legale, non rappresentando la firma digitale e potrebbe essere tranquillamente omesso (il suo scopo \u00e8 unicamente accessorio/scenografico).\nInvece, se l'applicazione utilizzata dal lettore dispone della funzione, \u00e8 possibile, cliccando sopra gli estremi della firma (nome e cognome, giorno e ora), conoscere la validit\u00e0 della firma e gli estremi del certificato utilizzato dal dispositivo.\nSmart card.\nTutti i crittosistemi a chiave pubblica e privata si basano sul fatto che la chiave privata non sia divulgata. Una chiave privata pu\u00f2 essere memorizzata sul computer dell\u2019utente a cui \u00e8 stata rilasciata, e protetta da una password locale, ma ci\u00f2 comporta due svantaggi:\nUn\u2019alternativa pi\u00f9 sicura consiste nel memorizzare la chiave privata su una smart card. Molte smart card sono progettate per resistere efficacemente alla distruzione. In una tipica implementazione di firma digitale, l\u2019hash calcolato a partire dal documento viene inviato alla smart card, la cui CPU firma l\u2019hash usando la chiave privata in essa memorizzata, e restituisce l\u2019hash firmato. Prima di ogni utilizzo, l\u2019utente deve attivare la sua smart card inserendo un numero identificativo personale o codice PIN. Anche se non \u00e8 implementato su tutti i dispositivi, \u00e8 possibile programmare la smart card in modo che la chiave privata non sia accessibile all\u2019esterno. In caso di furto, chi entra in possesso del dispositivo avr\u00e0 comunque necessit\u00e0 del codice PIN per generare una firma digitale; l\u2019utente che subisce il furto, procede immediatamente a revocare la validit\u00e0 del certificato collegato alla sua smart card.\nLa vulnerabilit\u00e0 pi\u00f9 nota \u00e8 strettamente correlata al fatto che una smart card \u00e8 un calcolatore elettronico limitato, poich\u00e9 manca dei dispositivi di I/O. Dovendola quindi interfacciare a un PC risulter\u00e0 non completamente sicuro il processo di generazione della firma in dipendenza della potenziale insicurezza del PC utilizzato per generare l'impronta del documento da firmare. Il rischio concreto \u00e8 che alla fine il PC possa ottenere dalla smart card una firma su un documento arbitrariamente scelto, diverso da quello visualizzato sullo schermo e effettivamente scelto dall'utente. Chiaramente l'utente potrebbe non essere consapevole dell'esistenza di un siffatto documento, per cui tale problema pu\u00f2 essere considerato molto grave. Secondo il parere di Rivest esiste una contraddizione intrinseca tra possedere un dispositivo sicuro e usare un'\u201cinterfaccia utente ragionevolmente personalizzabile\u201d che supporti il download delle applicazioni. In altri termini, si potrebbe pensare a un'applicazione molto sicura per la firma digitale che sia eseguibile su computer stand-alone (portatili), tali da non permettere l'esecuzione di altri programmi. In caso contrario, il processo di firma rimane intrinsecamente insicuro, poich\u00e9 i PC non possono rappresentare piattaforme sicure. Secondo Rivest la firma elettronica, anche qualificata, non dovrebbe essere considerata come una prova non ripudiabile, ma semplicemente come un'evidenza plausibile. Cos\u00ec per gli utenti dovrebbero esistere casi ben definiti in cui poter ripudiare la firma. Il problema, ben noto in letteratura, \u00e8 complesso e non ammette una soluzione completa fintanto che il PC \u00e8 parte del processo di generazione della firma. Recentemente sono state proposte soluzioni euristiche che permettono di mitigarne le conseguenze.\nEsistono anche lettori USB invece che smart card, e quindi non occorre un dispositivo HD specifico. Il certificato \u00e8 installato nella chiavetta.\nDispositivo OTP.\nSistema di firma remota (non occorre lettore HW specifico di tessera magnetica perch\u00e9 la smart card \u00e8 virtuale).\nL'utilizzo di un dispositivo OTP con display (che ha anche il vantaggio di possedere un codice seriale univoco) permette di leggere sul visualizzatore la password temporanea di sessione e quindi di apporre la firma senza utilizzare altro hardware. Ovviamente, va installata l'applicazione del provider per firmare, marcare, verificare.\nChiavetta USB.\nSistema di firma remota (non occorre lettore specifico).\nUn altro dispositivo hardware per rilasciare la firma digitale \u00e8 la chiavetta USB fornita dal certificatore. Il vantaggio \u00e8 quello che non occorre leggere e immettere manualmente la password temporanea perch\u00e9 viene inviata direttamente all'applicazione dalla chiavetta. Inoltre, non serve la batteria che occorre al dispositivo OTP con display (perch\u00e9 la chiavetta USB per generare l'OTP \u00e8 alimentata dal PC quando la si sta utilizzando per firmare).\nApp.\nSistema di firma remota (non occorre lettore specifico).\nUlteriore variante \u00e8 quella che prevede l'utilizzo della app OTP fornita dal provider (per smartphone) che fornisce la password temporanea di sessione. In questo modo non occorre ricevere l'SMS.\nDocumenti contenenti macro-istruzioni o codice eseguibile.\nUn'altra ben nota vulnerabilit\u00e0 \u00e8 derivante dalla possibilit\u00e0 per i documenti di incorporare macro-istruzioni o codice eseguibile (si pensi per esempio alle macro dei documenti Word, oppure al codice JavaScript dei documenti PDF). Il problema \u00e8 che un documento contenente istruzioni non \u00e8 statico, nel senso che la visualizzazione (la presentazione) del suo contenuto potrebbe dipendere da tali istruzioni. Per esempio, si consideri il caso di un contratto che include un valore che dipende dalla data di sistema, in modo tale che, dopo una certa data, il valore visualizzato sia modificato. La firma digitale dovrebbe essere in grado di evitare la modifica di ci\u00f2 che un documento mostra all'utente, allo scopo di garantire l'integrit\u00e0 dell'informazione, non solo in termini tecnici, ma anche dal punto di vista degli effetti (legali) prodotti dai bit che compongono i documenti digitali. Nell'esempio precedente, chiaramente i bit del contratto digitale non variano, ma il loro effetto, in termini di contenuto rappresentato, s\u00ec. \nSfortunatamente, la firma elettronica non \u00e8 in grado di rilevare il comportamento dinamico del documento, tantomeno i suoi (pericolosamente dinamici) effetti legali, in quanto \u00e8 ottenuta a partire dai bit che compongono il documento mediante l'applicazione di una funzione di hash crittografico prima, e l'esecuzione di un algoritmo di crittografia asimmetrica (tipicamente RSA) poi. Questa vulnerabilit\u00e0 \u00e8 ben nota e il modo per contrastarla \u00e8 banalmente quello di forzare l'utente a verificare la presenza di macro nel documento prima della firma, quindi assumendo che egli sia in grado di svolgere tale compito. Esistono anche alcuni lavori scientifici in letteratura che definiscono approcci sistematici per contrastare tale vulnerabilit\u00e0.\nUn ulteriore metodo suggerito \u00e8 quello di restringere i formati permessi per i documenti a quelli che non supportano l'inclusione di istruzioni, come il testo (es. ASCII), PDF/A, le immagini. Altri possibili attacchi, documentati in letteratura, riguardano l'uso dei font e altre tecniche legate alla visualizzazione non statica del contenuto del documento (es, inclusione di oggetti esterni, attacchi basati sulla versione del browser per documenti HTML, testo nascosto attraverso il colore dei font, etc.).\nVulnerabilit\u00e0 connesse all'ambiguit\u00e0 della codifica del documento.\nIl 21 giugno 2008 viene divulgato un articolo in cui si descrive la scoperta fatta dal gruppo del Professor Francesco Buccafurri, ordinario alla facolt\u00e0 di Ingegneria di Reggio Calabria, di una nuova vulnerabilit\u00e0 che affligge la firma digitale. Ci\u00f2 che viene provato non \u00e8 la vulnerabilit\u00e0 degli algoritmi di firma o dei dispositivi: si tratta di un attacco mai prima documentato che consente di firmare documenti con contenuto ambiguo e che sfrutta tecniche fino a quella data non note, agendo su formati ritenuti esenti da tale comportamento \"dinamico\". Dal punto di vista degli effetti, tale vulnerabilit\u00e0 \u00e8 assimilabile a quella gi\u00e0 nota determinata dalla presenza di istruzioni nei documenti. Tuttavia la tecnica con la quale opera \u00e8 significativamente diversa. \nLa vulnerabilit\u00e0 sfrutta la caratteristica di quei Sistemi Operativi di identificare il \"tipo di file\", e quindi il software da utilizzare per renderne intelligibile il contenuto, attraverso l'estensione (infatti il comportamento \"dinamico\" del documento viene attivato dalla modifica della sua estensione), risultando quindi applicabile solo in tali Sistemi Operativi. In linea di principio la vulnerabilit\u00e0 potrebbe essere facilmente risolta includendo negli \u201cauthenticated attributes\u201d della busta PKCS#7 il \"mime-type\" del file soggetto a firma, di modo da eliminare l'ambiguit\u00e0 sul software da utilizzare per visualizzare il documento e neutralizzare l'attacco. Tuttavia una soluzione del genere comporterebbe l'adeguamento dei software di verifica della firma attualmente in uso, quindi non \u00e8 di facile attuazione pratica.\nValore giuridico della firma digitale in Italia.\nA livello europeo il sistema delle firma elettroniche e quindi anche della firma digitale va ricondotto alla direttiva 1999/93/CE, Direttiva del Parlamento europeo e del Consiglio relativa ad un quadro comunitario per le firme elettroniche. Pubblicata nella G.U.C.E. 19 gennaio 2000, n. L 13. \u00e8 entrata in vigore il 19 gennaio 2000. Particolare importanza ha l'articolo 5 della direttiva, che prevede obblighi degli Stati membri relativi sia alle \u00abfirme elettroniche avanzate basate su un certificato qualificato e create mediante un dispositivo per la creazione di una firma sicura\u00bb sia ad altri sistemi di firma (che oggi vengono genericamente chiamati deboli o semplici). Si rinvia alla voce Teleamministrazione.\nL'Italia si \u00e8 adeguata alla direttiva nel 2002 (D. lg. 23 gennaio 2002, n. 10) ed oggi nel codice dell'amministrazione digitale. Si usano i termini di firma elettronica semplice, Firma elettronica avanzata e Firma elettronica qualificata: quest'ultima differisce dalla firma digitale in quanto la firma digitale \u00e8 l'unica che, per espresso dettato normativo, \u00e8 vincolata a una precisa tecnologia (crittografia asimmetrica).\nNell'ordinamento giuridico italiano il termine firma digitale sta a indicare un tipo di firma elettronica qualificata, basato sulla crittografia asimmetrica, alla quale si attribuisce una particolare efficacia probatoria, tale da potersi equiparare, sul piano sostanziale, alla firma autografa.\nLa legge che disciplina la firma elettronica \u00e8 il \"Codice dell'amministrazione digitale\" (Decreto Legislativo 7 marzo 2005, n. 82) che ha subito nel corso del tempo varie modifiche (da ultimo a opera del d.l. 18 ottobre 2012 n. 179 nel testo integrato dalla legge di conversione 17 dicembre 2012 n. 221).\nLa legge italiana prevede 4 tipologie di firma elettronica:\nLa firma digitale \u00e8 quindi solo un particolare tipo di firma elettronica qualificata basata su un sistema di chiavi crittografiche, una pubblica e una privata, correlate tra loro.\nLa firma elettronica qualificata ha in pi\u00f9 della firma elettronica avanzata l'utilizzo di un dispositivo di firma sicuro e di un certificato qualificato rilasciato da un certificatore autorizzato.\nLa firma elettronica avanzata deve garantire una connessione univoca al firmatario, essere creata con mezzi sui quali il firmatario pu\u00f2 conservare un controllo esclusivo, collegati ai dati ai quali detta firma si riferisce in modo da consentire di rilevare se i dati stessi siano stati successivamente modificati.\nTutti gli altri metodi di identificazione informatica sono firme elettroniche semplici.\nSotto il profilo probatorio \u00e8 stata ribadita dal dlg. 82/2005 nel testo vigente la potenziale idoneit\u00e0 del documento informatico, anche non sottoscritto, a integrare la forma scritta: \"L'idoneit\u00e0 del documento informatico a soddisfare il requisito della forma scritta e il suo valore probatorio sono liberamente valutabili in giudizio, tenuto conto delle sue caratteristiche oggettive di qualit\u00e0, sicurezza, integrit\u00e0 e immodificabilit\u00e0, fermo restando quanto disposto dall'articolo 21\" (comma 1 bis art. 20).\nInoltre il documento informatico, cui \u00e8 apposta una firma elettronica, sul piano probatorio \u00e8 liberamente valutabile in giudizio, tenuto conto delle sue caratteristiche oggettive di qualit\u00e0, sicurezza, integrit\u00e0 e immodificabilit\u00e0 (comma 1 art. 21).\nL'efficacia automatica di scrittura privata e la presunzione semplice che il dispositivo di firma sia riconducibile al titolare, in precedenza appannaggio della sola firma elettronica qualificata, sono attribuite anche alla firma elettronica avanzata: \"Il documento informatico sottoscritto con firma elettronica avanzata, qualificata o digitale, formato nel rispetto delle regole tecniche di cui all'articolo 20, comma 3, che garantiscano l'identificabilit\u00e0 dell'autore, l'integrit\u00e0 e l'immodificabilit\u00e0 del documento, ha l'efficacia prevista dall'articolo 2702 del codice civile. L'utilizzo del dispositivo di firma si presume riconducibile al titolare, salvo che questi dia prova contraria\" (comma 2 art. 21).\nContrariamente al passato \u00e8 stata per\u00f2 riservata alla sola firma elettronica qualificata la possibilit\u00e0 di sottoscrizione dei seguenti atti: contratti che, in relazione a beni immobili, ne trasferiscano la propriet\u00e0, costituiscano, modifichino o trasferiscano l'usufrutto, il diritto di superficie, il diritto del concedente o dell'enfiteuta, la comunione su tali diritti, le servit\u00f9 prediali, il diritto di uso, il diritto di abitazione, atti di rinuncia dei diritti precedenti, contratti di affrancazione del fondo enfiteutico, contratti di anticresi, contratti di locazione per una durata superiore a nove anni; contratti di societ\u00e0 o di assicurazione con i quali si conferisce il godimento di beni immobili o di altri diritti reali immobiliari per un tempo eccedente i nove anni o per un tempo determinato; gli atti che costituiscono rendite perpetue o vitalizie, salve le disposizioni relative alle rendite di Stato; gli atti di divisione di beni\nimmobili e di altri diritti reali immobiliari; le transazioni che hanno per oggetto controversie relative ai diritti di cui sopra.\nIl nuovo comma 2 bis dell'art. 21 infatti prevede che \"Salvo quanto previsto dall'articolo 25, le scritture private di cui all'articolo 1350, primo comma, numeri da 1 a 12, del codice civile, se fatte con documento informatico, sono sottoscritte, a pena di nullit\u00e0, con firma elettronica qualificata o con firma digitale.\"\nInoltre lo stesso comma prevede che \"Gli atti di cui all'articolo 1350, numero 13), del codice civile soddisfano comunque il requisito della forma scritta se sottoscritti con firma elettronica avanzata, qualificata o digitale\".\nSi tratta degli altri atti (rispetto a quelli sopra indicati) per cui sia prevista la forma scritta ad substantiam e tra questi ci sono contratti importanti come i contratti bancari e di intermediazione mobiliari. Per questi atti la legge prevede quindi espressamente che \"comunque\" (cio\u00e8 a prescindere da un'ulteriore valutazione del giudice rispetto alla sussistenza dei requisiti della tipologia di firma) la forma scritta \u00e8 integrata anche da una firma elettronica avanzata.\n\u00c8 quindi da ritenere che tale ultima disposizione precluda solo al giudice ulteriori indagini una volta ritenuta nella firma la natura di firma elettronica avanzata ma non impedisca, attraverso una gamma pi\u00f9 ampia di valutazioni su tutti gli elementi di fatto acquisiti, che anche la firma elettronica semplice possa integrare la forma scritta.\nLa titolarit\u00e0 della firma elettronica qualificata \u00e8 garantita dai \"certificatori\" (disciplinati dagli articoli 26-32bis), soggetti con particolari requisiti di onorabilit\u00e0 e che garantiscano affidabilit\u00e0 organizzativa, tecnica e finanziaria. In particolare i certificatori hanno il compito di tenere i registri delle chiavi pubbliche, al fine di verificare la titolarit\u00e0 del firmatario di un documento elettronico. I certificatori, inoltre, possono essere accreditati presso l'Agenzia per l'Italia digitale (gi\u00e0 Centro Nazionale per l'Informatica nella Pubblica Amministrazione o CNIPA, successivamente DigitPA) e in tal caso vengono chiamati certificatori accreditati. Fra le caratteristiche per svolgere l'attivit\u00e0 di certificatore di firma elettronica vi \u00e8 quella per cui occorre essere una societ\u00e0 con capitale sociale non inferiore a quello richiesto per svolgere l'attivit\u00e0 bancaria (2.000.000\u20ac, come una S.p.A). I certificatori non sono quindi soggetti singoli (come i notai), ma piuttosto grosse societ\u00e0 (per esempio, un certificatore \u00e8 la societ\u00e0 Postecom (Poste Italiane)).\nL'acquisizione di una coppia di chiavi per i soggetti privati (chiave privata, inserita nel dispositivo di firma sicuro, e chiave pubblica, inserita nel certificato) \u00e8 a pagamento, attraverso la sottoscrizione di un contratto con il certificatore accreditato, nonostante il fatto che la firma (sia manuale che digitale) sia un mezzo legale per l'esercizio di diritti naturali della persona. La coppia di chiavi ha una scadenza temporale, al momento 3 anni.\n\u00c8 chiaramente fondamentale che il rilascio avvenga previa identificazione certa del firmatario da parte del certificatore perch\u00e9 sia certa l'associazione che il certificato effettua tra chiave pubblica e dati anagrafici del titolare della firma.\nLe firme elettroniche possono essere disconosciute, cio\u00e8 non \u00e8 garantito il non ripudio, ma l'utilizzo del dispositivo di firma elettronica qualificata o digitale si presume riconducibile al titolare, salvo che questi dia prova contraria (art. 21 d. lgs. 82/2005).\nLa regole tecniche per la firma digitale, elettronica qualificata ed elettronica avanzata sono disciplinate, per la legislazione italiana, nel d.p.c.m. 22 febbraio 2013 \u201cRegole tecniche in materia di generazione, apposizione e verifica delle firme elettroniche avanzate, qualificate e digitali, ai sensi degli articoli 20, comma 3, 24, comma 4, 28, comma 3, 32, comma 3, lettera b), 35, comma 2, 36, comma 2, e 71\u201d.\nPer quanto riguarda la tipologia di documenti contenenti macro-istruzioni o codice eseguibile, la vigente normativa italiana esclude espressamente la validit\u00e0 della firma digitale: l'art. 3, comma 3 del DPCM 30 marzo 2009 (nuove regole tecniche in vigore dal 6 dicembre 2009) recita infatti: \"Il documento informatico, sottoscritto con firma digitale o altro tipo di firma elettronica qualificata, non produce gli effetti di cui all'art. 21, comma 2, del codice, se contiene macroistruzioni o codici eseguibili, tali da attivare funzionalit\u00e0 che possano modificare gli atti, i fatti o i dati nello stesso rappresentati\" .\nI documenti che presentano ambiguit\u00e0 della codifica, invece, non possiedono giurisprudenza applicabile al caso, a causa della novit\u00e0 della fattispecie, ma \u00e8 presumibile che essi ricadano sotto l'applicazione dell'art. 3 comma 3 del DPCM 30 marzo 2009 (nuove regole tecniche in vigore dal 6 dicembre 2009), e che quindi i documenti con tale ambiguit\u00e0 non producano gli effetti probatori previsti dall'art. 21 del Codice dell'amministrazione digitale."}
{"id": "20017", "revid": "125725020", "url": "https://it.wikipedia.org/wiki?curid=20017", "title": "Friedrich Schiller", "text": "Biografia.\nFriedrich Schiller nacque il 10 novembre 1759 a Marbach am Neckar, a 20 miglia circa da Stoccarda nel Ducato di W\u00fcrttemberg, unico figlio maschio di Johann Caspar Schiller (1733-1796), luogotenente dell'esercito del medesimo ducato, e di Elisabeth Dorothea Kodwei\u00df (1732-1802).\nAnni giovanili (1759-1775).\nLa famiglia.\nSuo padre aveva inizialmente occupato uno degli ultimi ruoli della gerarchia militare, servendo l'esercito come chirurgo militare, occupazione considerata in Germania alla pari di quella dell'artigiano o del barbiere. Ricevuta la promozione a luogotenente partecip\u00f2 alle campagne della Guerra dei sette anni, motivo per il quale Friedrich non pot\u00e9 vederlo fino all'et\u00e0 di due anni e mezzo quando suo padre torn\u00f2 dopo aver acquisito il ruolo di capitano.\nLa sua infanzia fu pertanto caratterizzata da un ambiente domestico affettuoso e femminile. Sua madre, Elisabeth Dorothea Kodweiss, figlia di un albergatore, era una donna gentile le cui virt\u00f9 domestiche erano accompagnate da una non comune (anche se non dotta) intelligenza, un grande amore per la letteratura devozionale e da una fervente fede religiosa. Fu da lei che Friedrich eredit\u00f2 la sua natura emotiva e altruista insieme con la sua onest\u00e0; da suo padre provenne invece l'infaticabile energia che tempr\u00f2 il suo carattere.\nL'educazione classica.\nTra i sei e nove anni, dopo essersi trasferito con la famiglia nel villaggio di Lorch sul Rems, Friedrich inizi\u00f2 a prendere lezioni private di latino dal pastore Moser. Il capitano era fermamente convinto che il suo unico figlio dovesse beneficiare di un'educazione classica che lo avrebbe condotto alla vocazione di pastore, alla quale lui stesso aveva dovuto rinunciare a causa della prematura morte del padre.\nFriedrich fu educato secondo la rigida tradizione luterana; la fede di sua madre era semplice e forte e suo padre credeva fermamente nel potere della Provvidenza di guidare l'uomo attraverso le avversit\u00e0. Tuttavia l'influenza intellettualmente pi\u00f9 significativa sul giovane Schiller l'ebbe il pastore Moser, il quale credeva profondamente che il compito del cristiano fosse perseguire l'unione mistica con Cristo e vivere nell'obbedienza dei comandamenti di Dio compresi ascoltando la voce della propria coscienza.\nTale idea influenz\u00f2 molto Schiller che l'approfond\u00ec nel momento in cui, da studente di medicina, la rincontr\u00f2 secolarizzata nel contesto dell'Illuminismo e della nascente psicologia. Fu questa l'origine del grande interesse che dimostr\u00f2 successivamente per i meccanismi della vita interiore dell'individuo e il motivo per cui rimase particolarmente sensibile ai pericoli etici inerenti alla personalit\u00e0 unilaterale.\nDopo che la famiglia si trasfer\u00ec nel 1766 a Ludwigsburg studi\u00f2 per tre anni alla scuola classica Latino, Greco e Ebraico come preparazione alla vita di Chiesa, verso la quale, sempre fortemente incoraggiato dal padre, si dirigevano i suoi pensieri. Era previsto che Friedrich, essendo uno studente diligente, avrebbe passato gli esami annuali e sarebbe quindi entrato alla scuola inferiore del monastero di Blaubeuren per poi passare a una scuola monasteriale superiore completando successivamente i suoi studi di teologia con una borsa di studio al T\u00fcbinger Stift. Alla scuola di grammatica di Ludwigsburg fu per la prima volta introdotto alla poesia e al teatro. Il Duca richiedeva che tutti i suoi ufficiali insieme con le loro famiglie assistessero regolarmente all'opera italiana e agli spettacoli teatrali. Il fantastico mondo dell'opera, del teatro e del balletto cattur\u00f2 ben presto l'immaginazione di Schiller che costru\u00ec addirittura un palcoscenico in giardino in cui si divertiva a mettere in scena rappresentazioni teatrali.\nL'ammissione \"forzata\" all'Accademia Militare del \"Schloss Solitude\"..\nLa famiglia Schiller dipendeva economicamente dal Duca e questo ebbe ripercussioni non indifferenti sulla vita di Friedrich. Quando Karl Eugen, in un periodo di stravaganza, tra il 1763 e il 1767 costru\u00ec nei pressi di Stoccarda il \"Schloss Solitude\" (\"Palazzo di Solitude\"), abbattendo i boschi e circondandolo di giardini spettacolari, la cura di questi fu affidata al capitano Schiller (non pi\u00f9 utile nel suo ruolo di militare dal momento che il Duca, dopo che gli furono negati i sussidi francesi, aveva perso il suo interesse bellico), il quale si trasfer\u00ec nei pressi del palazzo con tutta la famiglia, lasciando Friedrich a Ludwigsburg per proseguire gli studi.\nTale cambiamento non avrebbe inciso sulla vita di Friedrich se non fosse che fu proprio a Solitude che il Duca decise di fondare la struttura educativa (inizialmente pensata per gli orfani dei soldati e per i figli di artigiani e giardinieri) che si trasform\u00f2 ben presto in un'accademia militare sotto il comando del colonnello von Seeger.\nIl Duca, i cui agenti si erano informati sugli studenti brillanti delle scuole locali, invit\u00f2 anche il capitano Schiller a mandare suo figlio all'Accademia dove gli sarebbe stata offerta un'educazione gratuita. Con il dovuto rispetto il capitano rispose che Friedrich era destinato a diventare un ecclesiastico e che siccome all'Accademia non c'era nessuna facolt\u00e0 di teologia avrebbe preferito permettere a suo figlio di frequentare, attraverso diverse scuole, il seminario della citt\u00e0 universitaria di Tubinga, il \"T\u00fcbinger Stift\". Ma quando il capitano fu convocato alla presenza del Duca cap\u00ec che un'ulteriore resistenza alla sua volont\u00e0 non sarebbe stata possibile.\nL'insistenza del Duca si comprende considerando che Karl Eugen vedeva nell'Accademia l'occasione di educare i giovani promettenti (per la maggior parte figli della borghesia) destinati a ricoprire posti importanti nel sua Corte, nei Ministeri e nell'Esercito, e Friedrich era stato scelto come uno di questi.\nLa vita in Accademia.\nMolto riluttante il giovane Schiller decise di studiare legge all'Accademia dove Il clima fu molto rigido, soprattutto nei suoi primi anni di vita. Agli studenti non era concesso tornare a casa, le loro lettere venivano censurate, non erano permesse vacanze, erano confinati nei limiti di Solitude e quando i genitori li andavano a trovare dovevano conversare in presenza di uno dei membri dello staff. Le regole dominavano ogni minuto del giorno.\nIl Duca era considerato come il loro padrone, e a lui i genitori dovevano essere grati. Moltissima importanza veniva data al merito rispetto al quale venivano istituite delle classifiche e consegnati dei premi. Gli studenti vivevano in totale assenza di privacy, inoltre il Duca richiedeva che ognuno scrivesse dei rapporti sul carattere e gli atteggiamenti dei propri compagni.\nCon la sua natura sensibile e la sua delicata costituzione, Schiller soffr\u00ec probabilmente pi\u00f9 di ogni altro della dura routine dell'Accademia, che prevedeva anche orari molto rigidi. La totale dipendenza della sua famiglia dal Duca non gli permetteva nemmeno di ribellarsi apertamente alle autorit\u00e0.\nStudente di medicina (1775-1780).\nDa legge a medicina: le ragioni della scelta.\nSchiller aveva 16 anni quando l'Accademia si trasfer\u00ec a Stoccarda. La disponibilit\u00e0 di spazi pi\u00f9 grandi diede l'opportunit\u00e0 a Karl Eugen di istituire le facolt\u00e0 di filosofia, finanza, legge, belle arti, studi militari e medicina. La facolt\u00e0 di medicina fu fondata per competere con la celebre Universit\u00e0 di Tubinga.\nSchiller decise immediatamente di trasferirsi a tale facolt\u00e0 anche se le ragioni che lo spinsero a cambiare non sono ben chiare e sono state a lungo discusse. Sua sorella sostenne che gli era semplicemente stato ordinato dal Duca. Il suo compagno e amico Wilhem von Hoven, che si trasfer\u00ec insieme a lui, afferm\u00f2 che avevano entrambi deciso volontariamente di studiare medicina. Entrambi ritenevano che studiare medicina fosse un miglior approccio alla poesia e al teatro rispetto all'\u201carida, rigorosa giurisprudenza\u201d, sostenuti inoltre dall'esempio e dall'ispirazione di Albrecht von Haller che era riuscito a conciliare brillantemente medicina e poesia.\nInoltre bisogna considerare che, anche se desiderava ardentemente studiare poesia e teatro, Schiller aveva prudentemente accettato l'inevitabile necessit\u00e0 di doversi guadagnare da vivere una volta uscito dall'Accademia, e la pratica della medicina gli sembrava un buon mestiere, sicuramente migliore di quello che gli avrebbe garantito la laurea in legge. Decise pertanto di lavorare duro per poter completare gli esami il prima possibile in modo tale da poter guadagnarsi l'indipendenza.\nInfluenze significative.\nJohann Friedrich Consbruch (1736-1810).\nIl professore di medicina preferito da Schiller era Johann Friedrich Consbruch (1736-1810) insegnante di fisiologia, patologia, semiotica e terapeutica per un totale di 16 ore alla settimana, le cui eloquenti e appassionate lezioni erano molto gradite al giovane. Era molto interessato all'interrelazione tra mente e corpo, oltre che al tema delle febbri maligne (sul quale scrisse una dissertazione esaminandone i segni e i sintomi e discutendo il ruolo di emetici e lassativi per il loro trattamento), e alla fisiologia. Questi ultimi temi furono entrambi trattati in seguito anche da Schiller.\nJakob Friedrich von Abel (1751-1829).\nIl professore che pi\u00f9 influenz\u00f2 Schiller fu per\u00f2 Jakob Friedrich von Abel (1751-1829) insegnante di filosofia e psicologia: fu proprio Abel a destare in Schiller l'interesse sia per la nascente psicologia del tempo, che egli stesso promuoveva, sia per quella che oggi verrebbe chiamata psichiatria forense o, pi\u00f9 precisamente, psicopatologia delle menti criminali. Agli studenti di medicina, Abel insegnava filosofia, psicologia e logica per due ore alla settimana, e Schiller assisteva a un numero superiore di sue lezioni rispetto a quanto era richiesto dal piano di studi. Abel era il professore pi\u00f9 conosciuto e stimolante: nelle sue discussioni filosofiche preferiva generalmente il metodo induttivo, rimpiazzando in tal modo il ragionamento sistematico con un approccio empirico che spingeva gli studenti a ricercare gli esempi di psicologia umana nella vita e non nei libri di testo.\nTra Abel e Schiller si instaur\u00f2 un'amicizia che perdur\u00f2 anche dopo che quest'ultimo lasci\u00f2 l'Accademia. Fu Abel, che era solito citare passi di poesia, il primo a far conoscere Shakespeare a Schiller. Inoltre fu proprio l'influenza di Abel a stimolare l'interesse di Schiller riguardo alla relazione tra corpo e anima e tra la libert\u00e0 mentale e spirituale dell'uomo. A questo proposito deve essere stato di particolare importanza il discorso all'assemblea scolastica nel dicembre 1776 tenuto da Abel sul genio, perfettamente collocato all'interno del nascente spirito dello Sturm und Drang.\nPoesia e medicina.\nIspirazioni di questo genere non erano per\u00f2 all'ordine del giorno. Schiller si dava molto da fare per terminare gli studi in modo tale da potersi poi guadagnare da vivere autonomamente e dedicarsi alla poesia. Pertanto non rimaneva tanto tempo da passare studiando letteratura o scrivendo la bozza dei \"Die Ra\u00fcber\" (\"I Masnadieri\"), che si dice avesse iniziato a scrivere di nascosto prima del 1777 ma che aveva abbandonato sotto la pressione degli studi medici. Il suo impegno nello studio della medicina, che non rimpiazzava la passione per la poesia ma anzi ne era una conseguenza, lo port\u00f2 a vincere nel 1779 i premi per merito rispettivamente per chirurgia, medicina clinica e materia medica. Proprio quell'anno alla cerimonia per la consegna dei premi, alla quale il Duca era solito invitare personalit\u00e0 importanti, era presente Goethe. A quest'ultimo non dovette certo passare inosservato il giovane di 20 anni, alto, pallido e dai capelli rossi, che gli comparve davanti tre volte per ricevere i premi che aveva ottenuto.\nSarebbe tuttavia errato pensare che Schiller dedicasse tutto il suo tempo alla medicina. Il suo interesse per la poesia, per il teatro e per la letteratura contemporanea non era affatto diminuito, anzi egli cercava conforto nello scrivere ogni volta che ne avesse la possibilit\u00e0. La sua passione era nota anche al Duca e alla Contessa per i quali aveva composto rispettivamente uno spettacolo teatrale dal titolo \"De Jahrmarkt\" (\"La fiera\") nel 1777, e alcuni versi di congratulazione nel 1778.\nLe difficolt\u00e0 del 1779.\nNel gennaio del 1779 Schiller fu scelto per celebrare con un discorso il compleanno della Contessa. Il Duca gli chiese di rispondere al tema \u201cPu\u00f2 un eccesso di gentilezza, socievolezza e straordinaria generosit\u00e0 propriamente costituire una virt\u00f9?\u201d, e fu talmente soddisfatto di ci\u00f2 che Schiller elabor\u00f2 che acconsent\u00ec a che egli scrivesse la sua dissertazione medica finale.\nSchiller sperava che elaborando una tesi meritevole, che venisse accettata con successo, avrebbe potuto lasciare l'Accademia un anno in anticipo. Scelse di trattare un tema filosofico, probabilmente grazie ad Abel, e intitol\u00f2 la trattazione \"Filosofia della Fisiologia\".\nLa tesi fu per\u00f2 unanimemente rifiutata dai professori e dal Duca, anche se rimasero tutti impressionati dalla sua originalit\u00e0 immaginativa. Il professore Consbruch non manc\u00f2 di sottolineare che la dissertazione \u201crendeva onore alla conoscenza filosofica e psicologica dell'autore\u201d, mentre il Duca afferm\u00f2 che se Schiller avesse continuato ad impegnarsi \u201csarebbe certamente diventato un uomo di davvero elevata importanza\u201d.\nAlla delusione per il rifiuto della tesi si aggiunse poi, nell'estate dello stesso anno, la morte, all'et\u00e0 di 18 anni, del suo amico August von Hoven, fratello del suo caro amico e compagno di studi Wilhelm. August era morto dopo aver sofferto per tutta la primavera di febbri intermittenti. Friedrich e Wilhelm gli facevano visita regolarmente ed entrambi scrissero un resoconto della sua malattia nei loro scritti successivi: Schiller incluse il caso nella sua successiva dissertazione sulle febbri. La reazione poetica di Schiller alla morte dell'amico fu la composizione del lamento funebre \"Eine Leichenphantasie\" (\"Una fantasia funebre\").\nNello stesso anno fu chiesto a Schiller di prendersi cura del suo amico J.F. Grammont che, in uno stato di disperazione suicida, gli aveva chiesto un sonnifero per mettere fine alla sua vita. Schiller stabil\u00ec subito un profondo livello di rapporto col suo paziente le cui confidenze gli permisero di riflettere sugli effetti della psicoterapia, confidenze che riport\u00f2 nel \"Resoconto sulla malinconia di Grammont\".\nL'abilitazione a ufficiale medico.\nNel 1780 Schiller aveva cominciato il suo quinto e ultimo anno da studente di medicina. Aveva seguito un lungo e rigoroso corso al livello degli standard contemporanei. Tuttavia, prima di poter lasciare l'Accademia doveva presentare una dissertazione medica che fosse accettata dal Duca e dai professori. La ragione per cui Schiller, nel novembre 1780 present\u00f2 ben due dissertazioni non \u00e8 mai stata spiegata in maniera soddisfacente. Non c'\u00e8 testimonianza che affermi che qualche suo collega abbia fatto lo stesso. Il motivo probabilmente risale alla natura radicalmente diversa delle due dissertazioni.\nUna delle due, scritta in tedesco, dal titolo \"Sulla relazione tra la natura fisica e spirituale dell'uomo\", esplorava lucidamente l'appassionante campo della medicina psicosomatica e della filosofia, e Schiller temeva potesse essere rifiutata come il trattato del 1779: anche se il tema del rapporto tra mente e corpo era il suo vero interesse non poteva rischiare un secondo fallimento. Sembra dunque probabile che fu unicamente a titolo cautelativo che scrisse anche \"Sulla Differenza tra le Febbri Infiammatorie e Putride\"; questo tema, pi\u00f9 pratico e accessibile, era pi\u00f9 vicino alla materia con cui il professore Consbruch si era laureato e, come ulteriore precauzione, Schiller decise di presentarlo nella lingua che tradizionalmente era usata per i trattati medici: il latino.\nQuesta volta il saggio di impronta filosofica fu accettato, mentre fu ironicamente rifiutata la tesi in latino, e insieme a altre undici dissertazioni fu stampato dall'editore Cotta di Stoccarda a spese dell'Accademia, con un'ampia dedica al Duca Karl Eugen. Nonostante il percorso di studi durato cinque anni, l'abilitazione ottenuta da Schiller gli permetteva unicamente di ricoprire il ruolo di ufficiale medico. Schiller infatti concluse gli studi un anno prima che all'Accademia fosse riconosciuto lo statuto universitario e dunque l'autorit\u00e0 di conferire licenze e dottorati in medicina. A causa della scarsa disponibilit\u00e0 di incarichi di medico militare e dello stretto legame di dipendenza che lo aveva legato da sempre al Duca, Schiller si trov\u00f2 costretto ad accettare l'incarico che, a sua insaputa, quest'ultimo aveva scelto per lui. Si trattava dell'incarico di medico militare di un reggimento di veterani dell'esercito di W\u00fcrttemberg, presso Stoccarda.\nMedico militare (1780-1782).\nDifficolt\u00e0 e ambizioni.\nL'autonomia che Schiller aveva sperato di ottenere lasciando l'Accademia era per\u00f2 ancora lontana. Ricoprire il ruolo di ufficiale medico implicava la sottomissione alla disciplina militare e il percepimento di un salario di per s\u00e9 insufficiente, che doveva essere comunque integrato dai risparmi paterni. Per Schiller, era ancor pi\u00f9 demoralizzante la consapevolezza di dover sempre indossare l'uniforme e che, nel tempo libero, non gli era permesso di esercitare la sua professione da civile.\nNonostante le difficolt\u00e0, Schiller era inizialmente deciso a impegnarsi seriamente nei suoi doveri medici, e la sua ambizione principale era quella di ottenere la licenza di medico civile, con la speranza di diventare poi professore di fisiologia e medicina. Da quando, a dicembre del 1781, l'Accademia ricevette lo statuto di universit\u00e0, considerato il percorso di studi che Schiller vi aveva svolto, per raggiungere l'obiettivo dell'abilitazione a medico civile, sarebbe stato sufficiente che scrivesse una dissertazione da discutere di fronte al Collegium Sanitatis di Stoccarda (di cui faceva parte anche il Duca).\nI compiti di Schiller medico.\nOgni mattina visitava le caserme, riferiva al suo comandante degli ammalati, si recava all'Ospedale Militare per visitare gli infermi e verificare se vi erano stati ricoveri durante la notte. In caso di difficolt\u00e0 doveva rivolgersi a un suo superiore, il dottor Johan Friedrich Elwert, ma Schiller spesso ignorava le sue indicazioni, prescrivendo, di sua iniziativa, trattamenti a tutti i suoi pazienti senza consultarlo. Schiller si dovette confrontare con fratture, casi di tubercolosi, bronchite, malattie veneree, diversi tipi di ascessi, ma ci\u00f2 che colpiva pi\u00f9 frequentemente i soldati erano le varie febbri epidemiche. I rimproveri di Elwert nei confronti di Schiller infatti, si riferivano soprattutto all'autonomia con cui quest'ultimo eseguiva trattamenti non convenzionali per curare un'epidemia di diverse tipologie di febbre tifoide, che lui stesso aveva differenziato e per le quali aveva sviluppato un suo audace e indipendente trattamento. Tuttavia, anche se le sue mansioni non erano particolarmente impegnative, presto inizi\u00f2 a sentirsi limitato e frustrato dalle restrizioni sia mediche che militari che mortificavano le sue iniziative.\nLa scelta della poesia e l'abbandono della medicina.\nIl timido e obbediente studente dell'Accademia stava lasciando il posto a uno Schiller pi\u00f9 sicuro di s\u00e9. Ad aumentare la sua autostima aveva certamente contribuito la fama che i suoi poemi stavano iniziando ad avere a Stoccarda e che lo confermava nella convinzione di dover pubblicare \"I Masnadieri\", opera che continuava a rivedere e a discutere con il professor Von Abel e i suoi amici. Infatti, dal momento che i suoi doveri di medico militare non richiedevano molto tempo per essere svolti, Schiller disponeva di molto tempo che dedicava a lavori letterari. Col passare del tempo il suo interesse si rivolgeva sempre pi\u00f9 alla scrittura, e la sua iniziale propensione verso la medicina, insieme con l'ambizione di diventare professore, diventavano sempre pi\u00f9 deboli.\nNel luglio 1781 Schiller, non avendo trovato un editore, decise di pubblicare Die R\u00e4uber (\"I Masnadieri\") a sue spese. L'opera era un'espressione potente dei sentimenti di ribellione nei confronti delle convenzioni sociali e dell'autorit\u00e0. Schiller riscosse subito molto successo, tanto che gi\u00e0 a gennaio dell'anno successivo la sua opera fu messa in scena nel teatro di Mannheim. Nello stesso anno scrisse e pubblic\u00f2 altri lavori e poemi, dai quali, seppur implicitamente, emergeva la condizione di insofferenza nei confronti del Duca. Le pubblicazioni letterarie, mentre lo facevano crescere di notoriet\u00e0, gli procuravano lo sfavore di Karl Eugen, infastidito dalle critiche che coglieva nelle parole di Schiller, e dal suo atteggiamento impertinente: una volta, ad esempio, aveva lasciato l'Accademia senza permesso per recarsi a una rappresentazione de \"I Masnadieri\".\nIl Duca, inizialmente, si limit\u00f2 a avvertirlo di evitare offese al buon gusto e a suggerirgli di mettere da parte la poesia e il teatro per concentrarsi sulla medicina. Successivamente gli ordin\u00f2 di scrivere una tesi ai fini di ottenere un dottorato, tesi che Schiller inizi\u00f2 a scrivere senza per\u00f2 mai finirla. Sempre pi\u00f9 infastidito dalla fama che gli scritti di Schiller assumevano il Duca giunse persino a impedirgli di occuparsi di letteratura, intimandogli di riservare i suoi scritti solo all'ambito della medicina: ordin\u00f2 infatti che venisse arrestato nel caso fosse stato trovato a scrivere di argomenti che non avessero rilevanza medica. Schiller era profondamente scontento di questa situazione, mentre rimpiangeva la stima e l'ammirazione che aveva sperimentato durante il suo viaggio a Mannheim.\nPer questo motivo era gi\u00e0 da tempo che aveva intrapreso una corrispondenza con il Barone Wolfgang Heribert von Dalberg, con l'aspirazione a diventare poeta di corte al Teatro Nazionale di Mannheim, di cui il Barone era direttore. Quando ricevette l'offerta definitiva Schiller dovette confrontarsi con il fatto che non avrebbe potuto ritirarsi dall'esercito senza il permesso di Karl Eugen. Per quanto gi\u00e0 detto, il Duca non era in nessun modo intenzionato a concedere a Schiller di potersi dedicare alla poesia, ma Schiller decise di seguire il suo amore per la letteratura e, il 22 settembre 1782, scapp\u00f2 dal reggimento, e dopo aver disertato la carica militare nell'esercito di Stoccarda, Schiller non riprese mai lo studio o la pratica della medicina.\nDopo il 1782.\nDal 1783 inizi\u00f2 un periodo di viaggi e Schiller si trasfer\u00ec prima a Lipsia e Dresda e infine a Weimar. Durante questi viaggi inizi\u00f2 a pensare al Don Carlos, opera informata di idee dello \"Sturm und Drang\". Tuttavia, mentre nel 1785 era presso i Korner, la tranquillit\u00e0 gli permise di cambiare stile, e iniziare la maturazione al Classico. Intanto scrisse \"Intrigo e amore\" e \"La congiura di Fiesco a Genova\". Nel 1789 gli venne affidata, per intercessione di Goethe, la cattedra di storia e filosofia di Jena.\nIl 22 febbraio 1790, migliorando la sua condizione finanziaria, pot\u00e9 sposare, preferendola alla sorella Caroline, Charlotte von Lengefeld in una piccola chiesa in Weningenjena. Poco dopo il matrimonio scriveva: \u00abChe vita meravigliosa ora ho [...]. L'esistenza di Charlotte, l'amore di questo dolce essere intorno a me... diffonde una luce morbida sulla mia esistenza\u00bb Dal matrimonio nacquero quattro figli affidati per la loro istruzione al letterato e filologo tedesco Bernhard Rudolph Abeken. Nel 1791 inizia lo studio di Kant e dell'estetica. Nel 1793 scrive la \"Storia della guerra dei Trent'anni\". Legata a questo argomento \u00e8 la trilogia del Wallenstein (composta da \"Il Campo di Wallenstein, i Piccolomini, La morte di Wallenstein\"). Inizia la grande stagione dei capolavori di Schiller: nel 1800 scrive \"Maria Stuart\", nel 1801 \"La pulzella d'Orl\u00e9ans\", nel 1803 \"La sposa di Messina\", nel 1804 il \"Guglielmo Tell\".\nNotevoli anche le sue poesie, alcune delle quali (\"Gli d\u00e8i della Grecia\" [\"Die G\u00f6tter Griechenlands\", 1788 e 1793], \"Gli artisti\" [\"Die K\u00fcnstler\", 1778-1789], \"La Passeggiata\" [\"Der Spaziergang\", 1795]) vengono comunemente considerate \"filosofiche\". La prolifica attivit\u00e0 letteraria di Schiller fu interrotta solo dalla morte, avvenuta nel 1805 a causa della tubercolosi.\nIl pensiero filosofico.\nLa filosofia di Schiller ha come punto centrale il senso tragico della libert\u00e0 che l'uomo deve, tramite il sentimento del sublime, realizzare, opponendosi al destino, con la faticosa ricerca di una realizzazione armonica della sua personalit\u00e0 nella realt\u00e0 storica.\nL'anima bella.\nSchiller, come molti autori romantici, \u00e8 profondamente influenzato dalla kantiana \"Critica del giudizio\" che evidenzia il doppio aspetto dell'uomo per un verso soggetto alla sensibilit\u00e0 del mondo fenomenico e per un altro assolutamente libero come soggetto morale. Da qui nasce la teoria schilleriana dell'\"anima bella\" (in tedesco \"sch\u00f6ne Seele\") elaborata nel saggio \"Grazia e dignit\u00e0\" del 1793.\nSuccessivamente in un componimento poetico del 1795, \"L'ideale e la vita\", Schiller affronta liricamente questa stessa contrapposizione nell'uomo tra il suo aspetto ideale, come aspirazione alla piena attuazione dei valori morali e la soggezione al mondo sensibile che Kant pretende che debba essere messa da parte per l'attuazione del dovere morale. Nella concezione dell'anima bella Schiller \u00e8 convinto che i due aspetti contrapposti di libera razionalit\u00e0 e sensibilit\u00e0 possano conciliarsi tramite la percezione della bellezza in un comportamento spontaneo e naturale:\nL'anima bella dunque pu\u00f2, spontaneamente e senza fatica, armonizzare sensibilit\u00e0 e dovere morale tramite quella dote naturale che Schiller chiama \"grazia\" che talvolta pu\u00f2 per\u00f2 mancare e allora l'anima bella potr\u00e0 ricorrere a quel sublime kantiano che col sentimento del bello armonizzer\u00e0 sensibilit\u00e0 e ragione ottenendo la sostituzione della grazia con la \"dignit\u00e0\".\nLa teoria dell'anima bella nel clima romantico dell'Ottocento si carica di toni misticheggianti fortemente criticati da Goethe e da Hegel che evidenzia l'atteggiamento autocelebrativo e vuotamente contemplativo dell'anima bella contrapposta ai valori dell'agire concreto nella societ\u00e0.\nIl gioco.\nBisogner\u00e0 quindi educare l'uomo al sentimento della bellezza facendo rivivere in lui l'antico ideale pedagogico greco della kalokagatia, del bello e del buono. Una pedagogia estetica che renda completo l'uomo come armonica sintesi di sensibile e sovrasensibile basata sul \"libero gioco\" delle facolt\u00e0 umane. Il gioco \u00e8 un'attivit\u00e0 ineliminabile nella natura umana che non persegue alcun fine esterno a se stessa, n\u00e9 esso \u00e8 ispirato da un preciso scopo razionale, ma \u00e8 un atto dove sensibilit\u00e0 e razionalit\u00e0 convivono nell'azione ludica rendendo l'uomo libero. In questa armonia di forma e materia si realizza la bellezza e l'essenza umana per cui \u00abl'uomo \u00e8 completamente uomo solo quando gioca\u00bb. Per recuperare il senso dell'armonia perduta, provocata dalla moderna civilt\u00e0 basata sulla divisione del lavoro, Schiller attribuisce inoltre al teatro l'educazione di una nuova umanit\u00e0.\nIngenuit\u00e0 e sentimento.\nNell'opera \"Sulla poesia ingenua e sentimentale\" (1795-1796) Schiller riprende il tema del rapporto tra sensibilit\u00e0 e ragione che appaiono sinteticamente uniti nell'ingenuit\u00e0 e spontaneit\u00e0 artistica mentre nel sentimento prevale il momento della riflessione razionale sull'emotivit\u00e0. Questi due aspetti della creazione artistica e della struttura spirituale umana Schiller li ritrova anche nella storia dell'arte. L'aspetto ingenuo infatti si rintraccia nell'arte antica, mentre nella poesia moderna prevale quello sentimentale tipico del progresso culturale. Lo sviluppo della creazione artistica mostra come la sintesi della sensibilit\u00e0 e della ragione non si realizzer\u00e0 mai in maniera definitiva ma anche che essa \u00e8 irrinunciabile per l'umanit\u00e0 che vuole progredire.\nOpere.\nScritti medici e psicologici.\nAnche se poco conosciuti, possiamo leggere alcuni degli scritti che Schiller elabor\u00f2 durante i suoi studi medici. Si tratta sia di brevi resoconti su alcune esperienze da tirocinante, sia delle dissertazioni che scrisse a conclusione dei suoi studi.\nLa facolt\u00e0 di medicina dell'Accademia prevedeva per gli studenti, come tirocinio di patologia, la possibilit\u00e0 di assistere, e a volte effettuare, autopsie. A questo proposito esiste un resoconto redatto da Schiller, durante il suo secondo anno da studente di medicina, di una necropsia effettuata sullo studente Hiller. Dal momento che agli studenti di medicina erano assegnati dei pazienti da supervisionare durante i giri nei reparti, \u00e8 probabile che Hiller fosse un suo paziente, il che giustificherebbe la sua presenza durante l'autopsia.\nDal \"Resoconto sull'autopsia\" viene fortemente suggerito che il deceduto fosse stato affetto da tubercolosi miliare; non era infatti ancora stata scoperta la natura infettiva di tale malattia e pertanto i pazienti non venivano isolati: gli era concesso di stare insieme alle altre persone e, se stavano abbastanza bene, di andare a teatro.\n\"Filosofia della fisiologia\" \u00e8 la prima dissertazione elaborata da Schiller e rifiutata dall'Accademia, della quale \u00e8 pervenuto a noi solo un frammento. Il manoscritto di tale frammento \u00e8 stato ritrovato tra i documenti di un amico di Schiller, Franz Conz.\nIn questa prima dissertazione Schiller affrontava due problemi principali, innanzitutto la relazione tra la natura corporea dell'uomo e la sua anima, in secondo luogo il problema della natura della percezione. La sua intera discussione si fonda sulla supposizione che all'uomo \u00e8 affidato da Dio un compito, quello di riconoscere e apprezzare il grande disegno dell'Universo.\nDall'indice dei contenuti riportato nel frammento si comprende che il testo di cui disponiamo costituiva solo una parte del primo capitolo che affrontava il tema della \"Vita Mentale\".\nAnnotazioni dei diversi stati di salute e sintomi riportati dall'amico Grammont durante un periodo di grande depressione nel tentativo di individuare una relazione tra gli stati mentali e gli stati fisici del paziente. Si tratta di uno studio che Schiller fa sulle potenzialit\u00e0 della psicoterapia, da lui considerata una logica alternativa ai trattamenti somatici.\n\"Sulla differenza tra le febbri infiammatorie e putride\" \u00e8 il primo dei due saggi che Schiller scrisse nel 1780 al fine di poter lasciare l'Accademia. Scritto in latino, tratta in modo abbastanza convenzionale di un tema piuttosto comune per una tesi del diciottesimo secolo. Bisogna tuttavia sottolineare che mentre Schiller preparava questa dissertazione circa i due terzi di pazienti dell'ospedale dell'Accademia soffrivano di differenti tipologie di febbri, le cui diagnosi risultavano molto difficili. Infatti i termometri non erano ancora utilizzati in ambito clinico e la temperatura si misurava registrando i battiti dal polso, esaminando il colore delle urine e le sensazioni dei pazienti.\nSi tratta del secondo saggio scritto nel 1780, che si presenta come una continuazione della riflessione sul rapporto anima-corpo gi\u00e0 affrontato nella dissertazione sulla \"Filosofia della fisiologia\".\nTrasposizioni musicali.\nMolti dei capolavori di Schiller sono stati musicati dopo la sua morte. Il coro dell\"'Inno alla gioia\" di Beethoven \u00e8 ripreso da alcune strofe dell'ode \"Inno alla gioia\" (\"An die Freude\"). Giuseppe Verdi music\u00f2 \"La Pulzella d'Orl\u00e9ans\" (\"Giovanna d'Arco\"), \"I masnadieri\", \"Intrigo e amore\" (\"Luisa Miller\") e il \"Don Carlos\". \"La Pulzella d'Orl\u00e9ans\" fu messa in musica anche da P\u00ebtr Il'i\u010d \u010cajkovskij. Gioachino Rossini prese ad ispirazione il \"Wilhelm Tell\" per il suo \"Guglielmo Tell\". Inoltre il libretto della \"Turandot\" pucciniana (prima rappresentazione, 1926), scritto da Giuseppe Adami e Renato Simoni, si basa essenzialmente sulla versione della traduzione schilleriana della fiaba del Gozzi condotta da Andrea Maffei, fra i primi traduttori italiani delle opere di Schiller, nonch\u00e9 librettista di Verdi per \"I masnadieri\" e per il \"Macbeth\". \"Maria Stuarda\" fu invece messa in musica da Gaetano Donizetti. La ballata \"Die B\u00fcrgschaft\" venne musicata da Franz Schubert."}
{"id": "20023", "revid": "125644930", "url": "https://it.wikipedia.org/wiki?curid=20023", "title": "Trattato di Parigi", "text": ""}
{"id": "20026", "revid": "1543377", "url": "https://it.wikipedia.org/wiki?curid=20026", "title": "Premio Turing", "text": "L'A.M. Turing Award (in italiano, premio Turing) \u00e8 un premio, assegnato annualmente dalla Association for Computing Machinery (ACM), ad una personalit\u00e0 che eccelle per i contributi di natura tecnica offerti alla comunit\u00e0 informatica, in particolare per progressi che siano duraturi e di elevata importanza tecnica.\nIl premio viene spesso anche chiamato \"premio Nobel dell'informatica\" ed \u00e8 intitolato al matematico inglese Alan Mathison Turing (1912-1954), in riconoscimento del suo contributo unico e originale alla nascita delle attivit\u00e0 di calcolo mediante dispositivi automatici.\nIl fatto che l'ACM si dedichi soprattutto al software e alla teoria dell'elaborazione dei dati ha come effetto che nessuno dei premi riguardi contributi strettamente dedicati all'hardware, settore al quale si dedica invece principalmente l'IEEE.\nIl vincitore \u00e8 invitato a tenere una lezione in occasione della premiazione, in seguito pubblicata su un periodico scientifico dell'ACM e, a partire dal premio per l'anno 2007 riceve un premio in denaro: fino al 2013 ammontava a 250.000 dollari statunitensi ed era offerto da Intel e Google, mentre dall'edizione 2014 la cifra \u00e8 offerta solo da quest'ultima ed \u00e8 salita a un milione.\nIl primo vincitore, nel 1966, fu Alan Perlis della Carnegie Mellon University, mentre Frances E. Allen della IBM fu la prima donna a vincere il premio nel 2006, dopo 40 anni dall'istituzione del premio."}
{"id": "20036", "revid": "2008258", "url": "https://it.wikipedia.org/wiki?curid=20036", "title": "Carpineti", "text": "Carpineti (\"Carpn\u00e8ida\", pronunciato in dialetto reggiano, \"Carpn\u00e9da\" nella variante locale) \u00e8 un comune italiano di abitanti della provincia di Reggio nell'Emilia in Emilia-Romagna. Situato nel medio Appennino reggiano, il territorio comunale carpinetano comprende parte del bacino del fiume Secchia e dei torrenti Tresinaro e Tassobbio.\nIl paese di Carpineti, detto in antico \"Carpinetum\", sorge ai piedi del Monte Antognano il cui Prato di Carpineto \u00e8 nominato sin dal 957.\nLa parte pi\u00f9 antica del paese conserva alcuni edifici di architettura antica. In particolare l'edificio del municipio che sorge a fianco di una caratteristica piazzetta dedicata a Matilde di Canossa.\nGeografia fisica.\nTerritorio.\nDal punto di vista orografico, il territorio comunale \u00e8 compreso in parte del bacino del Secchia, l'alto bacino del Tresinaro e parte del bacino del torrente Tassobbio. Il capoluogo comunale Carpineti sorge nella vallata del Tresinaro, lungo le pendici settentrionali di una dorsale compresa tra i monti Valestra e Fosola. Le principali frazioni sono: Bebbio, Casteldaldo, Colombaia sul Secchia, Marola, Onfiano, Pantano, Pianzano, Poiago, Pontone, San Biagio, Santa Caterina, Savognatica e Valestra.\nIl territorio \u00e8 caratterizzato dalla presenza della dorsale dei monti Valestra e Fosola e, sul lato opposto del bacino del Tresinaro, il gruppo di monti compreso fra Marola, con il monte Le Borrelle, il Monte Re e il monte Frombolara.\nLa vegetazione \u00e8 composta in prevalenza da querceti.\nNel territorio comunale si trovano numerosi borghi, chiese e case torri di origine altomedievale, costruiti nella caratteristica pietra arenaria locale.\nLa viabilit\u00e0 principale \u00e8 costituita dalla Strada statale 63 del Valico del Cerreto.\nStoria.\nAbitato fin dalla preistoria, in questo territorio si sono succeduti Liguri appartenenti alla trib\u00f9 autoctona dei Verabolensis, Romani, Bizantini e Longobardi. Prima dell'anno mille nel suo territorio si trovava Verabolo, sede di un pago romano e poi bizantino. Prima della conquista longobarda, in epoca bizantina, la chiesa locale, organizzata attorno all'antica pieve di San Vitale, era dipendente dal vescovo di Ravenna e non da quello di Reggio. Lungo il crinale Valestra Fosola probabilmente si trovava il \"limes\", cio\u00e8 il confine, fra i territori sottoposti a Bisanzio e quelli longobardi.\nCarpineti ebbe particolare importanza al tempo della contessa Matilde di Canossa, marchesa di Toscana ed ultima rappresentante della dinastia degli Attoni (rami cadetti della medesima famiglia, o semplici vassalli portanti il medesimo cognome, proseguono nelle famiglie Iattoni/Jattoni nella vicina Val Parma).\nNel castello romanico tuttora esistente, posto sul crinale del Fosola-Valestra - da cui si apre il panorama sulla valle del Secchia e quella del Tresinaro - dimora preferita dalla gran Contessa, ebbe luogo il \u00abConvegno di Carpineti\u00bb del 1092, durante il quale ecclesiastici ed alleati di Matilde discussero le proposte di pace di Enrico IV. La contessa, incoraggiata anche dalle veementi parole dell'eremita Giovanni da Marola, matur\u00f2 la decisione di perseverare nella lotta contro l'imperatore, che venne sconfitto e infine umiliato nella vicina Canossa.\nAlla dissoluzione dei territori matildici a seguito della morte della contessa, Carpineti pass\u00f2 a diversi signori. Nel XIII secolo giur\u00f2 fedelt\u00e0 al Comune di Reggio, sebbene la lealt\u00e0 verso la citt\u00e0 di pianura fu spesso dubbia. In particolare \u00e8 da ricordare la vicenda del brigante Domenico Amorotto, appartenente all'antica stirpe dei De Bretti, attuali Beretti che spadroneggi\u00f2 nel territorio di montagna per molti anni, essendo acerrimo nemico del Guicciardini e dei vari signori di Reggio. Dal XVI secolo divenne parte del Ducato estense di Reggio, di cui condivise la sorte fino all'unit\u00e0 d'Italia.\nDurante la seconda guerra mondiale ebbe 106 morti.\nContea e villa di Carpineti.\nNel 1738 Lodovico Ricci descrive il territorio di Carpineti in questi termini:\nLa villa (cio\u00e8 il paese) di Carpineti viene cos\u00ec descritta:\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune sono 307, pari al 7,7% della popolazione. Di seguito sono riportati i gruppi pi\u00f9 consistenti:\nInfrastrutture e trasporti.\nStrade.\nLa parte occidentale del comune di Carpineti strada statale 63 del Valico del Cerreto, la principale arteria di comunicazione dell'Appennino reggiano. Altra importante arteria stradale \u00e8 la strada provinciale 98, che percorre il fondovalle del Tresinaro unendo Viano con la SS 63. L'intero comune carpinetano \u00e8 attraversato dalla SP 7, antica via di comunicazione che unisce Scandiano, Viano, Baiso e appunto Carpineti, con Felina e la SS 63.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "20037", "revid": "7", "url": "https://it.wikipedia.org/wiki?curid=20037", "title": "Trattato CECA", "text": ""}
{"id": "20039", "revid": "1748167", "url": "https://it.wikipedia.org/wiki?curid=20039", "title": "Appennini", "text": "Gli Appennini sono il sistema montuoso lungo circa che si distende dalla zona settentrionale fino a quella meridionale dell'Italia, disegnando un arco con la parte concava a sudovest. Insieme alle Alpi, caratterizzano il rilievo e il paesaggio di gran parte del paese, interessando ben quindici regioni: quattro della sua parte continentale, tutte le regioni della Penisola nonch\u00e9, secondo numerose fonti, la parte settentrionale della Sicilia. Per questi motivi sono spesso chiamati \"spina dorsale della penisola italiana\".\nEtimologia.\nL'origine pi\u00f9 probabile sembra dal celtico o dal ligure \"pen(n)\" o \"ben\", \"montagna, cima\", riconducibile alla radice indoeuropea \"*pen / *pend\" con il significato di \"essere appeso\", \"essere in pendenza\" (IEW 998), essendo il nord Italia dominato da tali popolazioni nel IV secolo a.C. o prima. Poi il nome sarebbe passato dall'indicare il solo appennino settentrionale a tutta la catena.\nDescrizione.\nGli Appennini corrono per tutta la loro lunghezza in territorio italiano, tranne il Monte Titano appartenente alla Repubblica di San Marino. Lo spartiacque della catena appenninica divide la superficie della Penisola in due versanti: ligure-tirrenico e adriatico-ionico, differenti tra loro sotto molti aspetti. La differenza pi\u00f9 appariscente \u00e8 data dall'asimmetria dei due pendii: la catena infatti segue una linea curva, convessa verso l'Adriatico e concava verso il Tirreno; nel versante ligure-tirrenico la catena principale appenninica arriva a lambire la costa in Liguria, mentre \u00e8 bordata dai rilievi dell'Antiappennino tirrenico in Toscana, Lazio, e Campania; in Cilento, in Basilicata e in Calabria la catena principale tocca nuovamente il mare. Nel versante adriatico gli Appennini digradano nella Pianura Padana in Emilia-Romagna, toccano il mare nelle Marche, in Abruzzo e nel Molise, mentre in Puglia l'Antiappennino adriatico si interpone tra la catena appenninica principale e il mare.\nA paragone con le Alpi, gli Appennini, oltre a essere pi\u00f9 recenti, hanno una diversa conformazione e un'altezza nel complesso inferiore. L'Appennino infatti \u00e8 formato in prevalenza da rocce calcaree dure e da argille molli; solamente la Sila e l'Aspromonte sono costituiti da rocce granitiche. La cima pi\u00f9 alta \u00e8 il Corno Grande, nel massiccio del Gran Sasso (Abruzzo) che raggiunge i Anche il paesaggio naturale appenninico, con la diversit\u00e0 delle rocce e del clima, appare molto differente da quello alpino. Le montagne appenniniche hanno in genere cime tondeggianti e il declivio dei due versanti, ligure-tirrenico e adriatico-ionico, digrada dolcemente. Spiccano per\u00f2 le ardite forme di alcuni gruppi formati da compatta roccia calcarea: tra Toscana e Liguria le Alpi Apuane, tra l'Umbria e le Marche i Sibillini, in Abruzzo il Gran Sasso e la Maiella, in Campania il massiccio degli Alburni, in Basilicata il Monte Alpi e, al confine con la Calabria, il Massiccio del Pollino.\nLe vallate appenniniche sono a volte impervie e caratterizzate da gole pittoresche, specie in Abruzzo e nelle Marche. Alcune aree sono soggette a frane e scoscendimenti; sono le zone in cui la composizione prevalentemente argillosa del suolo e il dissennato disboscamento dei tempi passati consentono alle acque di superficie di agire rovinosamente, scavando solchi (calanchi) e rendendo inabitabili vaste superfici; interi pendii, nei periodi di pioggia, si possono trasformare in pericolosi fiumi di fango. I numerosi e facili valichi che permettono di passare, ad altezze quasi sempre inferiori ai , dall'uno all'altro versante, vengono indicati nella parlata locale, secondo le loro forme caratteristiche, con i nomi di \"passo\", \"bocca\", \"forca\", \"portella\" e \"gola\". \nNell'Antiappennino sono caratteristiche le forme tronco-coniche dei vulcani, ormai spenti quelli dei colli Albani, ancora attivi il Vesuvio e i Campi Flegrei. \n\u00c8 presente un solo ghiacciaio, quello del Calderone, il pi\u00f9 meridionale d'Europa, sul Gran Sasso; sono presenti per\u00f2 diversi glacionevati e nevai.\nCaratteristiche.\nL'estensione in larghezza degli Appennini \u00e8 minima in corrispondenza di due linee: quella che unisce il Golfo di Sant'Eufemia sul Tirreno e il Golfo di Squillace sullo Ionio (istmo di Catanzaro in Calabria) e quella tra Voltri e Gavi (tra Liguria e Piemonte), in entrambi i casi di 30 km. La massima larghezza \u00e8 invece di 254 km, in corrispondenza della linea che congiunge il promontorio di Ancona e quello di Piombino (tra Monte Argentario e Monte Conero la larghezza \u00e8 comunque notevole: 240 km). L'estremit\u00e0 settentrionale \u00e8 la Bocchetta di Altare o Colle di Cadibona, in valle Bormida, provincia di Savona, mentre quella meridionale \u00e8 data dalla punta estrema dell'Aspromonte, in Calabria. Oltre lo stretto di Messina, gli Appennini continuano nelle catene settentrionali della Sicilia, definite da diverse fonti come Appennino siculo. Comprendendo quest'ultimo settore, la lunghezza totale degli Appennini \u00e8 di .\nLimite geologico tra Alpi e Appennini.\nDal punto di vista geologico il confine settentrionale dell'Appennino si trova poco a ovest di Genova ed \u00e8 costituito dal Gruppo di Voltri, presso una discontinuit\u00e0 tettonica denominata Linea Sestri-Voltaggio.\nLa geologia contemporanea definisce la questione del confine settentrionale, rilevando che la partizione tra unit\u00e0 geomorfologiche \u00e8 in realt\u00e0 molto complessa, e si svolge in ambito tridimensionale (nonch\u00e9 temporale), dove le unit\u00e0 costituenti sovrascorrono le une sulle altre, e l'Appennino Settentrionale risulta dalla sovrapposizione tettonica di due grandi insiemi, strutturalmente diversi per litologia e origine paleogeografica. Secondo alcuni geologi, gli Appennini si sono formati precedentemente alle Alpi, a partire da circa 60 milioni di anni addietro; altri invece pensano che la catena alpina incomincia la sua storia fra l'Eocene e l'Oligocene inferiore (circa 30 milioni di anni fa), mentre solo nell'Oligocene superiore - Miocene inferiore (da 30 a 16 milioni di anni fa) incomincia la formazione degli Appennini. Solo negli ultimi 7-8 milioni di anni per\u00f2 l'Appennino calabro, precedentemente contiguo alla catena alpina si salda con il resto dell'Appennino.\nImportanza storica.\nDurante la seconda guerra mondiale, l'esercito tedesco utilizz\u00f2 gli Appennini come una naturale barriera difensiva, costruendo diverse linee difensive, le pi\u00f9 famose delle quali furono la Linea Gotica, attaccata senza successo dagli Alleati nel settembre del 1944; la Linea Gustav e la Linea Barbara nell'Italia meridionale.\nSuddivisione secondo la latitudine.\nLa catena appenninica viene convenzionalmente suddivisa in tre o quattro tronchi principali a seconda della latitudine: l'Appennino settentrionale, l'Appennino centrale, l'Appennino meridionale, a cui si pu\u00f2 aggiungere l'Appennino siculo, separato dal resto degli Appennini in corrispondenza dello stretto di Messina.\nAppennino settentrionale.\nL'Appennino settentrionale si unisce con la catena alpina attraverso il valico della Bocchetta di Altare, noto anche come colle di Cadibona. Il punto in cui si unisce all'Appennino centrale secondo alcune fonti \u00e8 il valico di Bocca Serriola o, secondo altre, quello di Bocca Trabaria; altre ancora, infine, considerano tutta la zona compresa tra i due valichi come regione di transizione tra i due tratti appenninici.\nSi suddivide nelle due sezioni dell'Appennino ligure e dell'Appennino tosco-emiliano, a sua volta distinto in Appennino tosco-emiliano in senso stretto e Appennino tosco-romagnolo.\nAppennino ligure.\nL'Appennino ligure si interrompe al Passo della Cisa, che permette le comunicazioni tra La Spezia e Parma. Esso incombe sul mar Ligure con diramazioni ripide e scoscese, solcate da brevi valli, per lo pi\u00f9 trasversali, dense di popolazione. Invece, verso la Pianura Padana, presenta diramazioni e vallate pi\u00f9 lunghe ma meno abitate. Il monte pi\u00f9 alto \u00e8 il Monte Maggiorasca con i suoi metri. Le montagne scendono ripide verso il mar Ligure e sono piuttosto brulle e per lo pi\u00f9 incolte; coltivare i pendii \u00e8 complicato e viene realizzato attraverso terrazzamenti.\nAppennino tosco-emiliano.\nL'Appennino tosco-emiliano va dal passo della Cisa al valico di Bocca Serriola o a quello di Bocca Trabaria, a seconda delle fonti. Si pu\u00f2 riconoscere in esso un tratto tosco-emiliano in senso stretto e un tratto tosco-romagnolo. \nTra le cime pi\u00f9 alte di questo tratto spiccano il monte Cimone (), il monte Cusna (), il monte Prado () e l'Alpe di Succiso ().\nSi ergono in questo tratto il monte Falco (), il monte Falterona (), dal quale nasce l'Arno, il monte Fumaiolo (), dal fianco sud del quale sgorga la sorgente del Tevere. Si ricorda infine il monte Titano (), il cui territorio appartiene alla Repubblica di San Marino; dalla sua triplice vetta esso domina il retroterra della Romagna e il Montefeltro.\nAppennino centrale.\nL'Appennino centrale va, a seconda delle fonti, da Bocca Serriola o Bocca Trabaria, fino alla Bocca di Forl\u00ec, attraverso la quale si passa dalla valle del Volturno (versante tirrenico) a quella del Sangro (versante adriatico). Il confine geologico tra l'Appennino settentrionale e l'Appennino centrale (e dunque tra Appennino tosco-emiliano e umbro-marchigiano) \u00e8 posto poco pi\u00f9 a nord dei confini tradizionali sopra riportati: esso \u00e8 segnato dalla fascia di rocce liguridi isolate che segue la Val Marecchia in Emilia-Romagna. L'Appennino centrale si divide in due sezioni: Appennino umbro-marchigiano e Appennino abruzzese.\nAppennino umbro-marchigiano.\nL'Appennino umbro-marchigiano va, a seconda delle fonti, da Bocca Serriola o Bocca Trabaria fino al Passo di Montereale, che mette in comunicazione la valle del Tronto con quella del Velino.\nQuesto settore appenninico \u00e8 formato da varie catene parallele, tutte curvate verso l'Adriatico; da ovest ad est esse sono: la catena del Monte Subasio, la catena del Monte Catria, la catena del Monte San Vicino, la catena dei Monti Sibillini, l'ellissoide di Cingoli e infine, direttamente sull'Adriatico, il monte Conero (572 m), gomito d'Italia. I fiumi che scorrono verso l'Adriatico devono farsi strada attraverso le varie catene formando aspre gole rupestri. Le altezze pi\u00f9 elevate e le forme pi\u00f9 pittoresche appartengono alla catena calcarea dei Monti Sibillini, ove si trova la vetta pi\u00f9 alta del settore: il monte Vettore (2476 m). Una parte dell'Appennino umbro-marchigiano interessa il Lazio orientale dove, nella catena dei Monti Reatini, si erge il monte Terminillo (2217 m).\nAppennino abruzzese.\nL'Appennino abruzzese va dal Passo di Montereale alla Bocca di Forl\u00ec. \u00c8 costituito dai rilievi pi\u00f9 alti degli Appennini, che nel loro raggruppamento assumono il carattere di acrocoro costituito da tre catene parallele con andamento nordovest\u00a0\u2013 sudest, separate da conche intermontane e altopiani. La natura geologica di queste catene, ampiamente modellate dalle glaciazioni quaternarie, \u00e8 solitamente calcarea seppur con una rilevante eccezione rappresentata dai Monti della Laga, costituiti da rocce arenaceo-marnose.\nLa prima catena \u00e8 la meno elevata, corre lungo lo spartiacque della penisola e i principali massicci che la compongono sono i Monti Carseolani (Cima di Vallevona 1808 m), i Monti Simbruini (monte Cotento 2015 m), i Monti Cantari (monte Viglio 2156 m), i Monti Ernici (monte Passeggio 2064 m) e il settore sud-occidentale dei Monti Marsicani (monte Petroso 2247 m). La seconda catena \u00e8 localizzata nel cuore dell'Appennino abruzzese, nell'area dove si trovano gli altopiani pi\u00f9 elevati (Altopiano delle Rocche e Altopiano delle Cinquemiglia) ed \u00e8 rappresentata dai massicci del monte Velino (2487 m) e del monte Sirente (2349 m) e dal settore nord-orientale dei Monti Marsicani (monte Greco 2285 m). Infine, l'ultima catena \u00e8 la pi\u00f9 aspra ed elevata, in alcuni tratti rassomigliante alle Dolomiti, costituita dalle maggiori elevazioni della penisola italiana: i Monti della Laga (monte Gorzano 2455 m), il Gran Sasso d'Italia (Corno Grande 2914 m) e la Maiella (monte Amaro 2793 m).\nAppennino meridionale.\nL'appennino meridionale va dalla bocca di Forl\u00ec all'Aspromonte ed \u00e8 occupato da una serie di massicci e di altopiani. Questi differiscono tra loro per la natura delle rocce di cui sono costituiti (rocce sedimentarie o magmatiche).\nI principali valichi dell'appennino meridionale sono:\nL'Appennino meridionale \u00e8 composto da quattro parti: Appennino sannita, Appennino campano, Appennino lucano e Appennino calabro.\nAppennino sannita.\nL'Appennino sannita va dalla Bocca di Forli in provincia di Isernia fino alla sella di Vinchiaturo, in provincia di Campobasso. L'altipiano carsico del Matese, culminante nel monte Miletto (2050 m), situato tra il Molise (province di Campobasso e Isernia) e la Campania (province di Caserta e Benevento), \u00e8 il gruppo montuoso pi\u00f9 caratteristico di questa sezione dell'Appennino. \u00c8 costituito da due catene di monti che corrono parallele in direzione nord-ovest sud-est formando un altopiano aspro e scosceso, e segna il confine tra Molise e Campania. A esso si agganciano altri gruppi minori come quello del monte Mutria (1832 m), de La Gallinola 1923 m e del monte Calvello (1018 m) dalla parte orientale, e i Monti Trebulani e altre catene minori che degradano verso il Volturno da Venafro a Benevento, dalla parte occidentale.\nAppennino campano.\nL'Appennino campano si estende dalla sella di Vinchiaturo fino alla sella di Conza (700\u00a0m - tra Avellino e Potenza) che collega la valle del Sele (versante tirrenico) a quella dell'Ofanto (versante adriatico). A esso appartengono il complesso montuoso del Taburno Camposauro, i Monti del Partenio e i Monti Picentini, culminanti nel monte Cervialto (1809\u00a0m). Il versante orientale di questo settore dell'Appennino \u00e8 costituito dai Monti del Sannio (da non confondersi con l'Appennino Sannita), dai Monti della Daunia e dai Monti dell'Irpinia, caratterizzati da rilievi a basse pendenze formanti una sorta di altipiano attraversato dalla linea spartiacque.\nAppennino lucano.\nL'Appennino lucano si distende ad arco dalla sella di Conza al passo dello Scalone\u00a0\u2013 744 metri. La vetta pi\u00f9 alta \u00e8 costituita dalla Serra Dolcedorme, nel Massiccio del Pollino, con i suoi 2267 metri di altitudine.\nDelimitato dai fiumi Sele a ovest, Ofanto a nord, Bradano a est, dal Golfo di Taranto a sud-est, dal mar Tirreno a sud ovest e dalla piana di Sibari a sud, \u00e8 articolato in catene montuose, altopiani e massicci (pi\u00f9 o meno isolati) raggruppabili in cinque grandi aree. Il settore pi\u00f9 occidentale \u00e8 costituito dai rilievi flyshoidi del Cilento comprendenti il monte della Stella (1130 m) e il monte Gelbison (1705 m). Pi\u00f9 a est compaiono i rilievi calcarei del Cilento, come il monte Vesole (1210 m), il monte Chianello (1319 m), il monte Bulgheria (1225 m). Nel settore pi\u00f9 orientale si ergono le vette pi\u00f9 maestose ed elevate del comprensorio come il monte Panormo (1742 m), la principale vetta dei Monti Alburni, il monte Motola (1700 m) e il monte Cervati, che con i suoi 1899 metri \u00e8 la vetta pi\u00f9 elevata della Campania. I monti cilentani sono separati dalle catene centrali dell'Appennino lucano da un vasto altopiano: il Vallo di Diano.\nA oriente, questo altopiano \u00e8 bordato dalla catena dei Monti della Maddalena che segnano il confine della Campania dalla Basilicata. I Monti della Maddalena sono caratterizzati da cime arrotondate a formare un paesaggio a mo' di altopiano. Questa catena montuosa di natura calcarea presenta molti elementi del carsismo epigeo, in particolare \u00e8 caratterizzata dalla presenza di numerosi polje tra i quali si ricordano le piane di Mandrano, Magorno e Campo di Venere. Le vette principali non raggiungono quote elevate: Serra Longa (1505 m), monte della Madonna di Sito Alto (1466 m), Timpa della Rose (1445 m), monte di Sito Marsicano (1410 m), monte Cavallo (1401 m), monte Sierio (1286 m), monte Capo la Serra (1141 m). Procedendo verso est compaiono i monti della Basilicata centrale.\nDal nord della regione verso sud si incontrano il monte Santa Croce (1 407\u00a0m), La Rotonda di Monte Marmo (1 239\u00a0m), monte Li Foj (1 355\u00a0m), monte Arioso (1 722\u00a0m), monte Volturino (1 835\u00a0m), monte Alpi (1 900\u00a0m) e infine il Massiccio del Monte Pollino (Serra Dolcedorme 2 267\u00a0m) che segna il confine regionale della Basilicata dalla Calabria. Verso il mar Tirreno, nel Lagonegrese si erge maestoso il Massiccio del Sirino (2 005\u00a0m). Nel settore pi\u00f9 orientale, l'Appennino lucano presenta montagne sempre meno elevate. Si tratta di rilievi di natura arenaceo - marnosa. Tra le vette principali si ricorda il monte Croccia (1 149\u00a0m).\nAppennino calabro.\nL'Appennino calabro va dal Passo dello Scalone allo Stretto di Messina. \u00c8 costituito da gruppi montuosi di natura granitica solcati da ampie valli. Si distinguono 4 parti:\nAppennino siculo.\nNormalmente si considerano parte dell'Appennino siculo tutti i rilievi della Sicilia tirrenica. I Monti Peloritani, infatti, separati dalla penisola italiana solo dallo Stretto di Messina, possono essere considerati la naturale continuazione dell'Appennino calabro, con il quale condividono caratteri simili, cio\u00e8 schiene arrotondate a terrazzi, qua e l\u00e0 sormontate da ampie ed elevate cupole, solcate da profonde valli e quasi sempre brulle.\nI gruppi montuosi siciliani che solitamente vengono considerati parte dell'Appennino siculo sono quindi:\nSuddivisione secondo la longitudine (Antiappennini, Preappennini, Subappennini).\nSi usa suddividere gli Appennini anche secondo la longitudine, e seguendo questo criterio si distinguono: la catena principale, i Subappennini, i Preappennini e gli Antiappennini.\nLa catena principale \u00e8 quella che corrisponde allo spartiacque tra il versante ligure-tirrenico e quello adriatico-ionico.\nUna fascia di bassi rilievi, detti Subappennini, affiancano la catena appenninica principale, alla quale sono contigui. In alcuni tratti dei due versanti si estendono inoltre sistemi montuosi meno elevati e ben separati dalla catena principale; essi costituiscono l'Antiappennino adriatico e tirrenico.\n\u00c8 inoltre usato il termine \"Preappennino\", come sinonimo di \"Antiappennino\", ma anche di \"Subappennino\". Alcuni autori, in particolare, preferiscono usare il termine \"Preappennino\" al posto di \"Antiappennino\" perch\u00e9 il prefisso \"anti-\" comunica un'idea di contrapposizione che dal punto di vista geologico, secondo essi, non \u00e8 sostenibile. I tre termini \"Antiappennini\", \"Subappennini\" e \"Preappennini\" hanno comunque un'ampia sovrapposizione di significato, a seconda degli autori e degli usi locali.\nCatena principale.\n\u00c8 considerata catena principale appenninica la linea montuosa che corrisponde allo spartiacque tra mar Tirreno - mar Ligure a ovest e mar Adriatico - mar Ionio a est. Lo stesso Petrarca mise in evidenza la caratteristica della catena appenninica di dividere l'Italia in due versanti, in un noto verso del suo Canzoniere\u02d0 \"...il bel paese / ch'Appennin parte e 'l mar circonda e l'Alpe\" Lungo tale linea corrono centinaia di chilometri di confini che separano una regione dall'altra.\nSubappennino.\nPrendono il nome di \"Subappennino\" quell'insieme di tratti di catena che corrono paralleli alla catena principale, alla quale sono contigui. Il Subappennino \u00e8 prevalentemente costituito da colline argillose, siltose o arenacee. \u00c8 situato nella parte esterna della catena. Essi formano, verso l'Adriatico, una fascia, che si estende a partire dal nord delle colline del Monferrato e delle Langhe fino al Golfo di Taranto; verso il Tirreno, invece, la fascia subappenninica si estende dalla Toscana al Lazio. A volte esse sono franose; lungo questa striscia, in Emilia, in Abruzzo e in Valdarno, il paesaggio naturale \u00e8 caratterizzato dai calanchi.\nSubappennino toscano.\nIl Subappennino toscano \u00e8 costituito dalle seguenti catene:\nSubappennino laziale.\nTra l'Aniene, il Tevere, il Nera, il Velino e il Turano, sorgono i Monti Sabini, che formano una regione molto pittoresca, rivestita di folta vegetazione, faggete nella parte sommitale, castagni, lauri, noci, ed \u00e8 ricca di memorie storiche. Fra il Turano e l'Aniene e a ovest del Liri in direzione nordovest-sudest si eleva la dorsale calcarea dei Monti Simbruini, Monti Cantari e Monti Ernici, spesso indicata come parte integrante dell'Appennino abruzzese, la cui vetta culminante \u00e8 il monte Viglio (2 156\u00a0m). Tra il Sacco e l'Aniene, si innalzano alcune dorsali minori, tutte di natura calcarea e calcareo-marnosa: i Monti Lucretili con la cima del Monte Pellecchia (1 369\u00a0m), i Monti Prenestini con la cima del Monte Guadagnolo (1 218\u00a0m), i Monti Ruffi con la cima del Monte Costasole (1 253\u00a0m) e i Monti Affilani con il Monte delle Pianezze (1 332 m), i Monti Tiburtini e i Monti Cornicolani.\nSubappennino abruzzese-molisano.\nAppartengono al subappennino abruzzese-molisano i Monti dei Frentani che si estendono a sud-est del gruppo montuoso della Maiella fino al fiume Fortore. Tra le vette pi\u00f9 importanti il monte Mauro (1 042\u00a0m) e il monte Castelfraiano (1 412\u00a0m).\nSubappennino dauno.\nIl Subappennino dauno \u00e8 costituito essenzialmente dai Monti della Daunia (un'aspra dorsale adiacente al margine orientale dell'Appennino campano) e dai modesti rilievi isolati emergenti dall'alto Tavoliere delle Puglie; esso occupa la parte occidentale della Capitanata e corre lungo il confine della Puglia con il Molise e la Campania.\nIl Subappennino dauno \u00e8 delimitato a nord dalla valle del Fortore, a ovest dallo spartiacque appenninico, a sud dalla valle dall'Ofanto, a est dalla pianura del Tavoliere. Le vette pi\u00f9 notevoli dei Monti della Daunia, tutte situate a cavallo tra l'area subappenninica e l'Appennino vero e proprio, sono il monte Cornacchia (\u00a0m), il monte Saraceno (\u00a0m) e il monte Crispignano (\u00a0m). Per quanto attiene invece il settore propriamente subappenninico la vetta pi\u00f9 elevata \u00e8 rappresentata dal monte Carpinelli (506\u00a0m), situato nel settore meridionale presso Ascoli Satriano.\nAntiappennino.\nSi chiamano \"Antiappennini\" quelle serie di gruppi e di catene totalmente indipendenti dalla principale, da cui sono separati da larghi e profondi avvallamenti. L'Antiappennino \u00e8 costituito da un complesso piuttosto irregolare di rilievi montuosi, che s'incontrano in genere vicino alle coste, ai bordi esterni della zona subappenninica. Sul versante adriatico appartengono all'Antiappennino il promontorio del Gargano (1 056\u00a0m), sperone della penisola, i pianeggianti tavolati calcarei delle Murge e della Penisola Salentina. Sul versante tirrenico i sollevamenti montuosi che costituiscono la fascia dell'Antiappennino, spiccano maggiormente. \nDi seguito una loro suddivisione per regione.\nAntiappennino toscano.\nLa catena principale \u00e8 formata nella parte settentrionale dalle colline del Chianti e di Montepulciano, famose per i loro vini. La catena si deprime per lasciare passare il Paglia, dopo il quale continua nella zona vulcanica dell'Antiappennino Tosco-Romano. A occidente di questa catena si elevano le colline Metallifere della Toscana (monti della Castellina, di Siena, Cornate di Gerfalco 1 060\u00a0m, Poggio di Montieri 1 041\u00a0m). Il gruppo pi\u00f9 elevato \u00e8 comunque quello del monte Amiata (1 738\u00a0m), che si innalza a sud della foce dell'Ombrone e a est della valle da esso formata, fino alle sorgenti del Paglia, a est del quale si elevano, prima il monte di Radicofani (963\u00a0m) e dopo il monte Cetona (1 148\u00a0m). Il gruppo dell'Amiata si dirige verso sud-ovest, quindi si divide separando con il lato superiore l'Ombrone dall'Albegna, e con l'inferiore, che si prolunga fino al monte Argentario (635\u00a0m), l'Albegna dal Fiora.\nAntiappennino laziale.\nSi estende dalla Fiora al Garigliano ed \u00e8 diviso dal Tevere in due parti:\nAntiappennino campano.\nDalla foce del Garigliano a quella del Sele, sempre lungo le rive del Tirreno, s'innalzano molti gruppi di montagne di origine vulcanica. Tra il Garigliano e il Volturno, a nord di Sessa Aurunca sorge il gruppo vulcanico di Roccamonfina e tra questo e il mare la breve catena calcarea di monte Massico famosa per la produzione del vino di Falerno molto apprezzato dagli antichi Romani. Tra il Matese e il Vulcano di Roccamonfina, nascono i Monti Trebulani e nel Sud della provincia di Caserta, i Monti Tifatini. Lungo la costa, nella zona di Pozzuoli, sorge la zona vulcanica dei Campi Flegrei e pi\u00f9 a sud, tra Napoli e Castellammare di Stabia, sorge il cono isolato del Vesuvio (1 281\u00a0m). Infine, nella penisola sorrentina sorgono i Monti Lattari che si spingono fino all'Agro nocerino sarnese.\nAntiappennino apulo-garganico.\nIl Gargano, le Murge e le alture della penisola Salentina vanno considerate come un sottosistema distinto dall'Appennino per essere di natura totalmente diversa da quello.\nGeologia.\nGeograficamente gli Appennini sono in parte, o sembrano essere, contigui alle Alpi; prima degli studi effettuati a partire dal 2000, infatti, si consideravano le due catene come parti di un unico sistema Alpi-Appennini.\nIn realt\u00e0 le Alpi si sono originate milioni di anni prima che gli Appennini emergessero dal mare. Sia le Alpi che gli Appennini sono formati principalmente da rocce sedimentarie deposte nell'antico oceano Tetide durante il Mesozoico. Il movimento verso nord della placca africana, la sua collisione con la placca euroasiatica, e la subduzione di quella Africana sotto quella Europea hanno provocato l'orogenesi Alpina, iniziata alla fine del Mesozoico, generando una fascia orogenetica che si estende dalla Spagna all'Asia in direzione est-ovest, comprendente le Alpi. Gli Appennini invece si sono formati durante l'orogenesi Appenninica all'inizio del Neogene (iniziata circa 20\u00a0Ma fa, nel Miocene medio ed ancora in atto), si estendono da nordovest a sudest, e non sono un \"displacement\" della catena Alpina.\nIl comportamento geologico della Pianura Padana \u00e8 una prova del loro diverso stile tettonico: le forze compressive agenti da nord verso sud nelle Alpi e da sud verso nord negli Appennini avrebbero dovuto stringere i depositi alluvionali tra le montagne, ma la Pianura ha subito subsidenza a un ritmo di 1\u20134\u00a0mm/anno per circa 25\u00a0Ma, prima che gli Appennini iniziassero a formarsi. La Pianura Padana non \u00e8 quindi una struttura originata dall'erosione, ma una porzione riempita del Solco Adriatico, detto Avampaese Adriatico da quando si \u00e8 scoperta la sua funzione come zona di subduzione. Le Alpi e gli Appennini sono sempre stati separati da questo solco.\nNumerosi sono i fenomeni di carsismo specie nell'Appennino centrale e meridionale.\nStruttura.\nL'orogenesi Appenninica \u00e8 una tipologia rara ma non unica, in cui due tipologie pi\u00f9 semplici si combinano in una configurazione apparentemente problematica che gli scienziati del Progetto RETREAT hanno definito \"estensione sin-convergente\"\nIn sintesi il lato orientale della penisola \u00e8 caratterizzato da catene a pieghe sollevatesi a causa di forze compressionali agenti al di sotto del Mare Adriatico. Questo lato \u00e8 definito \"Zona compressionale Appenninico-Adriatica\", o \"Zona di convergenza degli Appennini\". Sul lato occidentale prevalgono strutture a Horst e graben, causate dall'espansione o estensione della crosta al di sotto del Mar Tirreno. Questo lato \u00e8 definito \"Zona estensionale Tirrenica\".\nZona compressionale.\nL'analisi sismica del \"Sistema di Subduzione Appenninico\" ha fornito una spiegazione alla graduale subsidenza della Pianura Padano-Veneta e al sistema di falde che interessa l'Italia orientale.\nLungo il lato orientale della penisola il fondo del Mare Adriatico\u00a0\u2013 d'ora in poi \"litosfera Adriatica\" o \"placca Adriatica\", un termine il cui preciso significato \u00e8 oggetto di ricerche ancora in corso\u00a0\u2013 si immerge al di sotto del settore crostale in cui gli Appennini sono stati deformati da forze compressionali. La subduzione \u00e8 un processo che avviene nel mantello terrestre, separato dalla crosta terrestre dalla superficie di discontinuit\u00e0 di Mohorovi\u010di\u0107, o Moho, posta a 5\u201310\u00a0km di profondit\u00e0.\nLa subduzione si verifica lungo una faglia caratterizzata da una direzione (angolo d'intersezione rispetto al nord geografico con la superficie topografica), e da un'inclinazione (angolo sulla verticale tra la superficie di faglia e la superficie topografica), da un hanging wall (superficie della porzione di crosta che sormonta) e da un footwall (superficie della porzione di crosta che viene sormontata). Il contatto tra zona subdotta e zona obdotta \u00e8 invisibile in quanto si trova nella parte inferiore dell'avanfossa Appenninico, generalmente colmata da sedimenti, poich\u00e9 la sedimentazione avviene ad una velocit\u00e0 molto pi\u00f9 veloce della subduzione. In superficie si pu\u00f2 rilevare solo il contatto tra l'hanging wall e i sedimenti dell'avanfossa, tranne che nel settore marino, dove la velocit\u00e0 sedimentazione \u00e8 molto ridotta.\nNel Nord Italia l'inclinazione della placca subdotta \u00e8 tra 30-40\u00ba, ad una profondit\u00e0 media di 80\u201390\u00a0km.\nLa zona di subduzione appenninica forma un arco irregolare, con centro di curvatura nel Mar Tirreno, esteso dalla base dell'Appennino Ligure presso la Pianura Padana, proseguente in mare aperto nell'Adriatico centrale, fino al Gargano.\nDa qui l'arco flette verso l'interno della penisola, separando l'avampaese Apulo, e prosegue sino al Golfo di Taranto, da dove piega a sud verso lo Ionio, poi a ovest, attraversando la Sicilia sudorientale, fino a raggiungere il Nord Africa. Il mantello superiore a circa 250\u00a0km di profondit\u00e0 si spezza nell'\"Arco Appenninico settentrionale\", e nell'\"Arco Calabro-Peloritano\", con forze compressionali agenti rispettivamente verso nordest e sudest. Queste strutture sono state spiegate attraverso modelli anche molto diversi, poich\u00e9 mancano ancora dati definitivi. La tettonica, in ogni caso, non \u00e8 dello stesso tipo che ha generato le Alpi.\nZona estensionale.\nIl lato occidentale della penisola \u00e8 formato ad un sistema ad Horst e graben, dove la crosta, stirata dall'estensione del mantello sottostante, si \u00e8 assottigliata e frantumata, lungo una serie di linee di faglia approssimativamente parallele, e i blocchi crostali in modo alterno sono sprofondati o sono stati sollevati dalla spinta isostatica. Questo stile tettonico \u00e8 il predominante dalla Corsica ad est sino alla val Tiberina ad ovest, e forma catene montuose e bacini intramontani con direzione pi\u00f9 o meno perpendicolare a quella di estensione.\nLe catene montuose originatesi per pieghe sono formate da ampie anticlinali al nucleo dei massicci pi\u00f9 elevati ed estesi degli Appennini, nel settore orientale; le catene montuose originatesi per faglia formano dorsali pi\u00f9 basse e ripide, che geograficamente non sono considerate parte dell'Appennino, ma sono denominate \"sub-appennino\" o \"anti-appennino\u00bb. Queste montagne si trovano principalmente in Toscana, Lazio e Campania.\nSismicit\u00e0.\nIn virt\u00f9 della convergenza della placca euroasiatica con quella africana, l'intero arco appenninico e le zone limitrofe sono soggette da sempre a fenomeni sismici ovvero terremoti con presenza di numerose faglie attive ed una scala di rischio sismico che va da 1 a 3.\nDal XX secolo in poi terremoti notevoli sono stati il terremoto della Calabria del 1905, il terremoto di Messina del 1908 (oltre 100.000 morti), il terremoto dell'Irpinia del 1910, quello della Marsica del 1915, il terremoto del Mugello del 1919, il Terremoto della Garfagnana e della Lunigiana del 1920, il Terremoto del Vulture del 1930, il Terremoto dell'Irpinia del 1962, il Terremoto del Belice del 1968, il Terremoto di Tuscania del 1971, il Terremoto dell'Irpinia del 1980, il Umbria e Marche del 1997, il Terremoto del Molise del 2002, L'Aquila del 2009 e i terremoti del Centro Italia del 2016 e 2017.\nIn epoche storiche altri terremoti importanti sono stati il Terremoto dell'Appennino centro-meridionale del 1349, il Terremoto dell'Italia centro-meridionale del 1456, il Terremoto dell'Aquila del 1461, il terremoto della Calabria del 1638, il Terremoto di Amatrice del 1639, il Terremoto dell'Irpinia e Basilicata del 1694, il Terremoto dell'Aquila del 1703, il Terremoto della Maiella del 1706, il Terremoto della Calabria meridionale del 1783, il Terremoto del Molise del 1805, il Terremoto della Basilicata del 1857.\nStabilit\u00e0 dei versanti.\nIl terreno degli Appennini (cos\u00ec come quello delle Alpi) \u00e8 in gran parte instabile a causa di vari tipi di movimenti dei versanti: \"falls and slides of rocks and debris, flows of earth and mud, spreads of earth and sink holes\" (cascate e scivoli di roccia e detriti, i flussi di terra e fango, spread di terra) e doline.\nL'Istituto Superiore per la Protezione e la Ricerca Ambientale, un'agenzia governativa fondata nel 2008 dalla fusione di tre enti preesistenti, ha pubblicato nello stesso anno una relazione speciale, \"Frane in Italia\", che sintetizza i risultati del Progetto IFFI, l'Inventario dei Fenomeni Franosi in Italia, un ampio censimento governativo di frane a partire dal 1997. Al 31 dicembre 2007, aveva studiato e mappato oltre 482.272 frane su 20.500\u00a0km\u00b2. I parametri considerati sono l'Indice Frana IF, il rapporto tra la superficie frana e la superficie totale di una regione, l'Indice Frana in aree montuose-collinari IFMC, e la densit\u00e0 di frane, che \u00e8 il numero di eventi per 100\u00a0km\u00b2. L'Italia nel suo complesso ha un IF di 6,8, un IFMC di 9,1 e una densit\u00e0 di 160. In Lombardia (con 13,9), Emilia-Romagna (11,4), Marche (19,4), Molise (14,0), Valle d'Aosta (16,0) e Piemonte (9,1) gli IF sono significativamente pi\u00f9 elevati.\nNell'Appennino i terreni pi\u00f9 instabili sono situati, seguendo un ordine decrescente, nel versante orientale dell'Appennino Tosco-Emiliano, nell'Appennino centrale e nel fianco orientale del l'Appennino meridionale. Qui l'instabilit\u00e0 \u00e8 paragonabile a quella nel settore meridionale delle Alpi. I terreni pi\u00f9 stabili sono situati sul lato occidentale: Liguria, Toscano, Umbria e Lazio. L'Appennino sta scivolando a nord-est verso la Pianura Padana e l'avanfossa Adriatica. Le \"slides\" con ampi movimenti di superficie traslazionale o rotazionale sono i pi\u00f9 comuni.\nGhiacciai.\nAnche se al di fuori del massiccio del Gran Sasso d'Italia non esistono pi\u00f9 ghiacciai, si sono osservate morene Post-Plioceniche anche in Basilicata. Sono presenti nevai sul Gran Sasso, sulla Maiella e sul Pollino.\nAmbiente.\nIdrografia.\nDall'Appennino nascono importanti fiumi italiani come il Panaro, il Secchia, il Reno, il Marecchia, il Rubicone, il Metauro, l'Arno, il Tevere, il Savio, il Nera, il Velino, il Salto, il Turano, il Tronto, l'Aterno-Pescara, l'Aniene, il Liri, il Sangro, il Volturno. Tra i laghi di origine glaciale di tipo alpino si ricordano il lago del Matese, il lago della Duchessa e il lago di Pilato, mentre numerosi lungo tutto l'arco appenninico sono i laghi artificiali.\nParchi nazionali.\nGli Appennini ospitano in tutto 12 parchi nazionali: il Parco nazionale dell'Appennino Tosco-Emiliano, il Parco nazionale delle Foreste Casentinesi, Monte Falterona e Campigna, il Parco nazionale dei Monti Sibillini, il Parco nazionale del Gran Sasso e Monti della Laga, il Parco Nazionale d'Abruzzo, Lazio e Molise, il Parco nazionale della Maiella, il Parco nazionale del Pollino, il Parco nazionale del Vesuvio, il Parco nazionale del Cilento, Vallo di Diano e Alburni, il Parco nazionale dell'Appennino Lucano-Val d'Agri-Lagonegrese, il Parco nazionale della Sila e il Parco nazionale dell'Aspromonte.\nCuriosit\u00e0.\nDagli Appennini ha preso nome una catena montuosa sulla Luna detta Montes Apenninus."}
{"id": "20042", "revid": "4", "url": "https://it.wikipedia.org/wiki?curid=20042", "title": "Jacopo Robusti", "text": ""}
{"id": "20044", "revid": "287204", "url": "https://it.wikipedia.org/wiki?curid=20044", "title": "Pietrastornina", "text": "Pietrastornina (\"A Pr\u00e8ta\" in campano) \u00e8 un comune italiano di abitanti della provincia di Avellino in Campania.\nStoria.\nL\u2019originario nucleo abitato di Pietrastornina ha una datazione alto medioevale, il \"castellum\" di \"Petra Sturmina\" \u00e8 citato quale limite territoriale della grande corte di \"Monte Virgine\", donata al monastero femminile di S. Sofia di Benevento dal principe longobardo Arechi II nel novembre del 774. \nL\u2019abitato del paese si \u00e8 formato in un lungo arco temporale, e deve il suo nome proprio al nominato \u201cplesco\u201d del diploma arechiano, ovvero a quella guglia rocciosa fortificata intorno alla quale si costitu\u00ec l\u2019abitato primigenio. Il termine medioevale \"sturminare\", sta per: proicere, allontanare o respingere da cui \"Petrasturminea\", in pratica \u201cla pietra che difende\u201d volgarizzatosi poi nell'attuale Pietrastornina.\nNel 971 alcuni possedimenti del feudo furono concessi da un Gaidenardo all'arcivescovado beneventano, mentre al 1102 pu\u00f2 ricondursi un altro atto di donazione in cui si fa menzione delle chiese allora ubicate nel borgo e di propriet\u00e0 del Monastero di S. Sofia.\nDurante la dominazione sveva (1194 - 1266) Pietrastornina era sotto il diretto controllo imperiale e solo durante il governo di re Manfredi entr\u00f2 in possesso di Riccardo Filangieri. Dopo la battaglia di Benevento il feudo pass\u00f2 al Regio Fisco e Carlo I d'Angi\u00f2 ne fece dono nel 1270 al provenzale Guglielmo Stendardo. Dopo la sua morte ne citarono le terre il primogenito Guglielmo II, Maresciallo del Regno di Sicilia e dal 1302 Gran Contestabile del Regno, ed il terzogenito Tommaso Stendardo (1309).\nNel 1338 barone di Pietrastornina era Amelio Del Balzo, Giustiziere della Provincia di Terra di Lavoro, a cui successero nel 1351 la figlia Ceccarella e nel 1348 Matteo della Marra. Passato a Filippo Caracciolo, Maresciallo del Regno, il paese fu preso con la forza nel 1418 da Marino della Leonessa, signore di Cervinara. \nA costui fu tolto dalla regina Giovanna II, che nel 1426 lo diede nuovamente al legittimo possessore. Ma dal signore di Cervinara, che lo ricevette comunque in dote dalla moglie Novella Caracciolo, il feudo fu venduto per circa mille ducati al fratello Giacomo della Leonessa, con assenso regio dell'11 aprile 1450, da cui lo ebbe nel 1461 Fabrizio.\nDurante il regno di Ferdinando I d'Aragona Pietrastornina fu acquistata dal conte di Maddaloni, Diomede Carafa, alla cui famiglia il feudo appartenne con Giovanni Antonio (1487) e Alfonso Carafa (1567), conte di Montoro.\nCon l'avvento della dominazione spagnola in Italia meridionale, il paese venne acquisito nell'ottobre del 1586 dal nobile Cesare Pagano, al quale successe nel 1599 il primogenito Ugo. Venduto nel 1630 per ventottomila ducati a Vincenzo Cossa, fu da questi alienato cinque anni dopo ad Andrea Lottiero, che lo tenne dal 1643 con il titolo di principe di Pietrastornina. Morto nel 1644 senza lasciare eredi, tutte le sue propriet\u00e0 furono confermate fino all'eversione della feudalit\u00e0 rispettivamente ai discendenti Nicola (1644), Marcello (1646), Antonio (1692), Tommaso (1720), Antonio II (1730), Tommaso II (1778), Antonio III e Giuseppe Lottiero (1831).\nAmministrazione.\nAltre informazioni amministrative.\nIl comune fa parte della Comunit\u00e0 montana Partenio - Vallo di Lauro.\nIl territorio del comune di Pietrastornina \u00e8 in gran parte compreso all'interno del Parco Regionale del Partenio.\nSport.\nSono presenti: 2 campi da calcetto, situato 1 in localit\u00e0 Furmo e 1 nella zona centrale a pochi passi dal comune. Inoltre c'\u00e8 un campo di calcio dove giocava il Real Pietrastornina e una struttura adibita in locale palestra per pallavolo, di propriet\u00e0 del comune."}
{"id": "20046", "revid": "77358", "url": "https://it.wikipedia.org/wiki?curid=20046", "title": "Enrico V di Polonia", "text": ""}
{"id": "20053", "revid": "125753069", "url": "https://it.wikipedia.org/wiki?curid=20053", "title": "Notte di san Bartolomeo", "text": "La notte di San Bartolomeo \u00e8 il nome con il quale \u00e8 passata alla storia la strage compiuta nella notte tra il 23 e il 24 agosto 1572 (giorno di San Bartolomeo) dalla fazione cattolica ai danni degli ugonotti a Parigi in un clima di vendetta indotto dalla battaglia di Lepanto e dal crescente prestigio della Spagna. La vicenda \u00e8 nota anche come strage di San Bartolomeo o massacro di San Bartolomeo.\nIl massacro ebbe luogo a partire dall'ordine di Carlo IX di uccidere l'ammiraglio Gaspard de Ch\u00e2tillon (conosciuto anche come Gaspard II de Coligny), ferito pochi giorni prima in un attentato, e altri esponenti protestanti. Il contesto erano le nozze fra la sorella del re, Margherita di Valois (la nota \"regina Margot\"), e il protestante Enrico IV di Borbone, re di Navarra e futuro re di Francia, considerate un atto di riconciliazione tra cattolici e protestanti, in occasione delle quali erano confluiti a Parigi migliaia di ugonotti.\nGli organizzatori persero per\u00f2 il controllo della situazione e l'eccidio divenne indiscriminato, estendendosi ad altri centri urbani e alle campagne e durando diverse settimane. Secondo le stime moderne morirono tra 5 000 e 30 000 persone, compresi donne e bambini. A nulla valse l'ordine, giunto dal re il 24 agosto, di cessare immediatamente gli omicidi: la strage prosegu\u00ec, diventando - secondo una definizione diffusa - \u00abil peggiore dei massacri religiosi del secolo\u00bb e macchiando il matrimonio reale con il nome di \u00abnozze vermiglie\u00bb.\nA lungo la tradizione storiografica ha ritenuto che la strage fosse stata organizzata da Caterina de' Medici e da Enrico, fratello minore del re, e avallata dallo stesso Carlo IX, per evitare che una controffensiva dei protestanti colpisse la famiglia reale dopo il tentato omicidio di Gaspard de Ch\u00e2tillon. In ci\u00f2 hanno giocato un ruolo le considerazioni nazionalistiche (Caterina era pur sempre considerata una straniera) e la vasta propaganda politica che si mise in moto gi\u00e0 subito dopo l'evento. A ogni modo, la strage, colpendo gli ugonotti con l'uccisione di molti nobili influenti e numerosi soldati, segn\u00f2 una svolta nelle guerre di religione francesi, contribuendo a \u00abimprimere, nelle menti dei protestanti, l'indelebile convinzione che il cattolicesimo fosse una religione sanguinaria e traditrice\u00bb.\nIl contesto.\n\"Huguenot,\" termine in origine dispregiativo e di etimo incerto, divenne attorno alla met\u00e0 del XVI secolo il modo in cui venivano chiamati i protestanti francesi di tendenza calvinista. Il protestantesimo si era diffuso tra la nobilt\u00e0 e la borghesia francesi nella prima met\u00e0 del XVI secolo. Il calvinismo, eccetto che in piccole zone, si diffuse meno nelle campagne ma ebbe una certa diffusione presso alcuni ceti popolari delle citt\u00e0, in particolar modo i lavoranti di professioni nuove e innovative per l'epoca (tipografi, vetrai, stampatori, barbieri...), nonch\u00e9 tra la nobilt\u00e0 provinciale.\nVerso il 1560 gli ugonotti erano all'incirca un ottavo della popolazione e anzich\u00e9 nascondersi esibivano oramai palesemente la loro fede (compreso il disprezzo per i \"papisti\"), suscitando con ci\u00f2 l'allarme dei cattolici. Caterina de' Medici, reggente dal 1559, nel tentativo di garantire la sicurezza della dinastia e l'unione del regno dopo la morte di Enrico II, seguendo una linea politica estremamente pragmatica ne utilizz\u00f2 la presenza e l'appoggio per evitare di essere soffocata dalle pretese della grande nobilt\u00e0 cattolica, rappresentata soprattutto dagli ambiziosi duchi di Guisa. Nel balletto tra le parti, alla fine si trov\u00f2 per\u00f2 in collisione con l'influenza acquisita da alcuni di essi, in particolare il de Ch\u00e2tillon, e con i loro piani di muovere guerra alla Spagna in aiuto della rivolta dei Paesi Bassi. Il massacro di San Bartolomeo fu quindi la conseguenza di tale debolezza dinastica, delle mire contrastanti e dell'ambizione degli esponenti aristocratici e della pace precaria seguita alla terza guerra di religione nel 1570.\nStoria.\nUn matrimonio politico.\nLa pace di Saint-Germain, firmata l'8 agosto 1570, pose fine alla terza delle guerre di religione iniziate negli anni sessanta del secolo. Come le precedenti, si tratt\u00f2 di una pace precaria, sia perch\u00e9 gli ugonotti continuavano a portare avanti una politica propria, sia per l'intransigenza dei cattolici verso la parziale libert\u00e0 di culto permessa dall'editto. Il ritorno dei protestanti a corte li scandalizzava, ma la regina madre Caterina de' Medici e il figlio Carlo IX, coscienti delle difficolt\u00e0 finanziarie del regno, erano decisi a impedire la ripresa delle ostilit\u00e0. Per concretizzare il mantenimento della pace tra i due partiti religiosi, Caterina progett\u00f2 il matrimonio tra la figlia Margherita di Valois e il protestante Enrico di Navarra, principe del sangue ed erede legittimo alla corona dopo i \"Fils de France,\" nonch\u00e9 grande proprietario feudale nella Francia sud-occidentale.\nAlla notizia del matrimonio, Margherita accett\u00f2 l'ordine della madre (secondo una parte della tradizione storiografica pur dopo aver rifiutato, forse convinta successivamente dall'ambizione di salire al trono e dall'ottimismo che si stava diffondendo sulle nozze), ribadendo per\u00f2 la sua adesione convinta al Cattolicesimo. Il suo attaccamento alla fede fu contrapposto alle richieste della madre di Enrico, Giovanna d'Albret, regina di Navarra e convintamente ugonotta, che durante le trattative matrimoniali iniziate nel 1572 pose come condizione la conversione al Calvinismo della sposa: Margherita rifiut\u00f2 e Giovanna, spinta dal partito protestante, accett\u00f2 di ritirare la condizione dando il suo assenso poco prima di morire e cedere il trono proprio a Enrico.\nLo sposo arriv\u00f2 a Parigi, accompagnato da 800 gentiluomini vestiti a lutto per la morte della regina (secondo la leggenda nera avvelenata da Caterina), nel luglio 1572. Le nozze furono celebrate il 18 agosto 1572 dal cardinale Carlo di Borbone-Vend\u00f4me, zio di Enrico, davanti alla Cattedrale di Notre-Dame. Visto che lo sposo non era cattolico, era necessaria una dispensa papale. Il cardinale di Lorena, che si trovava a Roma, osteggiava per\u00f2 nascostamente la politica conciliatoria di Caterina e ne ritardava la concessione. Cos\u00ec Caterina ingann\u00f2 il Borbone, facendogli credere che un corriere fosse gi\u00e0 in viaggio per consegnarla, e il matrimonio tra i due cugini di secondo grado venne celebrato.\nAlle nozze, definite \"unione esecrabile\" dai gesuiti e seguite da tre giorni di festeggiamenti, non presero parte ambasciatori provenienti da nazioni cattoliche n\u00e9 componenti del Parlamento di Parigi.\nIl tentato assassinio di Coligny.\nNel 1572 il clima di rivincita cattolica introdotto dalla battaglia di Lepanto (1571 - Golfo di Corinto - contro l'impero ottomano) e il crescente prestigio della Spagna, sostenitrice dei Guisa, provocarono un clima di rinnovata fiducia per le posizioni cattoliche pi\u00f9 intransigenti, favorendo il diffondersi di congiure e parole d'ordine che avrebbero portato alla strage.\nIl 22 agosto 1572, l'ammiraglio comandante delle forze protestanti Gaspard de Ch\u00e2tillon sub\u00ec un attentato, per opera di Charles de Louviers, dal quale esce soltanto ferito a un braccio. La storiografia non \u00e8 riuscita a individuare con certezza i mandanti del tentato omicidio e risultano tre tesi:\nVa del resto ricordato che Parigi, il teatro iniziale della strage, era di parte cattolica e vi albergava un notevole risentimento verso gli ugonotti, anche per la fame sofferta pochi anni prima, ai tempi della battaglia di Saint-Denis.\nIl massacro.\nPer rassicurare i protestanti, il re Carlo IX si present\u00f2 al capezzale del ferito, promettendogli giustizia, mentre i Guisa minacciarono di lasciare la famiglia reale senza la loro protezione. Il mancato assassinio del Coligny tuttavia fu l'evento che scaten\u00f2 la crisi: gli ugonotti chiesero vendetta e la capitale fu al limite di un regolamento di conti, mettendo sotto sorveglianza le residenze del duca di Guisa e suo zio il duca d'Aumale. Secondo diverse testimonianze contemporanee, a un pranzo di Caterina tenutosi alle Tuileries vennero fatte chiare minacce di vendetta e di morte verso la famiglia reale.\nLa sera del 23 agosto re Carlo IX tenne una riunione alle Tuileries con il maresciallo di Tavannes, Alberto Gondi barone di Retz, Ren\u00e9 de Birague e Ludovico Gonzaga-Nevers. Non vi \u00e8 alcun documento in cui si dica con certezza che la decisione di abbattere i principali capi militari protestanti fu presa in quella riunione. Tuttavia gli storici ipotizzano che fu in tali circostanze che il Consiglio decise l'eliminazione mirata dei leader protestanti, secondo una lista ben precisa nella quale venivano per\u00f2 risparmiati per ragioni ideali e pratiche i giovani principi del sangue, Enrico re di Navarra ed Enrico di Cond\u00e9.\nPoco tempo dopo, le autorit\u00e0 municipali di Parigi furono convocate ed ebbero ordine di chiudere le porte della citt\u00e0 e di armare anche i borghesi.\nLa fazione cattolica facente capo ai duchi di Guisa e appoggiata dal re, dal fratello Enrico (poi Enrico III) e dalla regina madre Caterina de' Medici, nella notte tra il 23 e 24 agosto scaten\u00f2 la caccia agli ugonotti convenuti in citt\u00e0.\nSembra che il segnale d'inizio della strage fosse fissato dallo scoccare delle 3 di mattina delle campane della chiesa di Saint-Germain-l'Auxerrois, vicina al Louvre, dove molti dei nobili protestanti abitavano. Lo stesso Enrico di Guisa guid\u00f2 gli armati che si recarono all'Hotel de B\u00e9thizy, dove soggiornava l'ammiraglio ferito. Il de Coligny fu ucciso nel suo letto e scaraventato dalla finestra; i corpi degli uccisi, trascinati per le strade, furono ammassati nel cortile del Louvre.\nParte della popolazione, scoperta la strage al mattino, partecip\u00f2 ai massacri che durarono diversi giorni, incoraggiati dai preti che incitarono a sterminare anche gli studenti stranieri e i librai, considerati tutti protestanti. Molti cadaveri furono gettati nella Senna, come quello del de Coligny, poi ripescato, evirato e impiccato.\nMargherita, allora regina di Navarra da poche ore, narr\u00f2 nelle sue \"Memorie\" che, dopo una notte insonne passata con il marito e i membri ugonotti della sua corte (in stato di agitazione dopo l'attentato all'ammiraglio), si era salvata per miracolo dal massacro, ma era riuscita a far graziare dal re suo fratello alcuni protestanti che le avevano chiesto aiuto. Le \"Memorie\" della regina sono l'unica testimonianza diretta proveniente da un componente della famiglia reale.\nLa regina consorte Elisabetta d'Austria fu svegliata dalle urla e chiese se suo marito fosse informato, ottenendo in risposta la notizia che l'ordine proveniva da lui. Dopo questa conversazione, la sovrana chiese perdono a Dio per il marito.\nIn seguito al massacro, il re di Navarra e suo cugino Enrico di Cond\u00e9, sorpresi al Louvre, furono obbligati ad abiurare la loro fede e graziati perch\u00e9 principi del sangue. Margherita narrer\u00e0 che la madre, spinta da \u00abcoloro che avevan cominciata questa partita\u00bb, le chiese se il matrimonio era stato consumato, perch\u00e9 se voleva le nozze potevano essere annullate, ma la regina di Navarra neg\u00f2 l'offerta per proteggere il marito.\nLa strage nel resto della Francia.\nIl 26 agosto il re tenne un lit de justice dove si assunse la responsabilit\u00e0 del massacro, dichiarando di aver voluto \u00abprevenire l'esecuzione di una disgraziata e detestabile congiura fatta dall'ammiraglio, capo e autore, e dai suoi aderenti e complici, contro la persona del re e il suo Stato, la regina madre, i fratelli, il re di Navarra e i principi e i signori che erano presso di loro\u00bb.\nMa il massacro di San Bartolomeo fu seguito da molti altri: dura tutta una stagione, secondo l'espressione di Jules Michelet. Avvertiti da testimoni, da commercianti di passaggio, incoraggiati da agitatori come il conte di Montsoreau nella Valle della Loira, le citt\u00e0 di provincia scatenarono i loro massacri: il 25 agosto \u00e8 la volta di Orl\u00e9ans, dove fece un migliaio di vittime, e Meaux; il 26 La Charit\u00e9-sur-Loire, il 28 e il 29 Angers e Saumur, il 31 agosto Lione, l'11 settembre Bourges, il 3 ottobre Bordeaux, il 4 ottobre Troyes, Rouen, Tolosa, il 5 ottobre Albi, Gaillac, Bourges, Romans, Valence, Orange e altre ancora.\nLa reazione delle autorit\u00e0 fu varia: a volte incoraggiarono il massacro, come a Meaux dove il procuratore del re diede il segnale o anche a Bordeaux, dove fu organizzato dal Parlamento, a Tolosa il governatore duca di Joyeuse, si mostr\u00f2 favorevole alla strage. A volte i protestanti vengono protetti chiudendoli in prigione, come Le Mans o a Tours, ma a volte le prigioni sono assaltate e i reclusi uccisi, come a Lione, Rouen, Albi.\nI sovrani europei, papa Gregorio XIII compreso, appresero la notizia del massacro, \u00abpresentata come una vittoria del re contro la congiura ordinata dagli ugonotti contro di lui\u00bb: il pontefice fece cantare un Te Deum di ringraziamento, coniare una medaglia con la propria effigie per ricordare l'evento e commission\u00f2 al pittore Giorgio Vasari una serie di affreschi raffiguranti il massacro, tuttora presenti nella Sala Regia dei Palazzi Vaticani. Filippo II di Spagna espresse la sua soddisfazione dichiarando che quello era il pi\u00f9 bel giorno della sua vita. L'entusiasmo del Papa si fece tuttavia pi\u00f9 tiepido allorch\u00e9 furono chiare le motivazioni primariamente politiche alla base degli eventi, tanto che un corriere recante le proprie congratulazioni scritte a Carlo venne fermato per strada.\nD'altro canto la regina Elisabetta I d'Inghilterra prese il lutto e fece stare l'ambasciatore francese in piedi per molte ore prima di fingere di credere, per ragioni diplomatiche, alla tesi del complotto ugonotto e del massacro preventivo. Davanti alle rassicurazioni francesi e alla comprensione delle ragioni politiche del gesto tuttavia i rapporti in funzione anti-spagnola vennero ben presto ripresi.\nCome conseguenza immediata, la strage provoc\u00f2 l'inizio della quarta guerra di religione. Pose inoltre in discussione gli stessi fondamenti di fedelt\u00e0 al re, come si vide durante l'assedio de La Rochelle, quando gli assediati invocarono come loro sovrano di diritto Elisabetta d'Inghilterra.\nInterpretazioni storiografiche.\nStoriografia tradizionale.\nIl massacro di San Bartolomeo divenne presto un tema di studio storiografico. La prima ipotesi data dai contemporanei fu che il massacro fosse stato premeditato da tempo. Caterina de' Medici avrebbe attirato i protestanti a Parigi con la scusa del matrimonio, ottenendo l'occasione migliore per potersi liberare di loro.\nPi\u00f9 tardi, di fronte alle contraddizioni della politica reale, gli storici cercarono una spiegazione nell'antagonismo esistente tra il re e sua madre. Gelosa dell'influenza che l'ammiraglio Coligny aveva sul proprio figlio, Caterina de' Medici avrebbe ordinato il suo omicidio, scatenando una reazione a catena che non aveva necessariamente premeditato. In preda al panico al pensiero di essere scoperta e di subire la vendetta dei protestanti, con l'aiuto dei suoi consiglieri, la regina madre avrebbe forzato la mano del re titubante per decidere l'esecuzione dei capi militari ugonotti, a partire proprio da Coligny.\nLa difficolt\u00e0 degli storici nel dare una spiegazione esaustiva al massacro deriva dalla carenza di fonti contemporanee alla strage e dalle distorsioni evidenti che esse comunque riportano, a beneficio dei rispettivi autori e dei loro partiti. Gli scrittori protestanti non esitarono a esagerare i numeri dei morti e trasformare l'evento come l'esito di intolleranza religiosa. Da parte cattolica, i protagonisti cercano di discolparsi accusando l'un l'altro, come avvenne per il maresciallo di Saulx-Tavannes o della regina Margherita di Valois, che sosteneva di non averne nemmeno avuto sentore. Altri, come Jacques-Auguste de Thou, cercarono di ricostruire quello che avvenne solo qualche decennio pi\u00f9 tardi, ma non riuscirono ad andare oltre le polemiche.\nRivendicando alcuni giorni dopo la paternit\u00e0 della strage, di fronte alla posterit\u00e0 Carlo IX ne divenne il principale responsabile. La tradizione popolare scelse perlopi\u00f9 di interpretare la strage considerandone solo l'aspetto religioso. Al tempo della rivoluzione francese, in un'epoca di tentativo di scristianizzazione, il fanatismo cattolico emblema del massacro di San Bartolomeo fu stigmatizzato e il dramma teatrale \"Charles IX ou la Saint Barth\u00e9lemy\" di Marie-Joseph Ch\u00e9nier (1790) ebbe un grande successo.\nAncora nel XIX secolo, Alexandre Dumas continu\u00f2 la tradizione nel suo romanzo \"La regina Margot\", narrando la machiavellica premeditazione del massacro per opera di Carlo IX e della regina madre, che avrebbero organizzato il matrimonio di Margherita solo per uccidere gli ugonotti, al culmine di una serie di delitti precedenti.\nNuovo orientamento storiografico.\nSe nell'ultimo secolo gli storici separano l'esecuzione dei capi protestanti dal massacro popolare propriamente detto, essi dibattono ancora sulle responsabilit\u00e0 della famiglia reale. Il problema \u00e8 di trovare il grado del loro coinvolgimento nell'organizzazione del massacro."}
{"id": "20054", "revid": "125687838", "url": "https://it.wikipedia.org/wiki?curid=20054", "title": "Topolino", "text": "Topolino, conosciuto negli Stati Uniti e in molti altri paesi come Mickey Mouse, \u00e8 un personaggio immaginario dei fumetti e dei cartoni animati creato il 16 gennaio 1928 da Walt Disney e Ub Iwerks, e successivamente sviluppato da Floyd Gottfredson, fra i pi\u00f9 famosi fumettisti al mondo e icona stessa della Walt Disney Company e della cultura popolare mondiale.\nIl debutto cinematografico del personaggio avvenne il 18 novembre 1928 nel cortometraggio \"Steamboat Willie\", che riscosse un successo notevole grazie anche alla presenza di trovate visive e sonore perfettamente fuse tra loro. Nei fumetti il personaggio debutt\u00f2 sui quotidiani due anni dopo, il 13 gennaio 1930, con la storia \"Topolino nell'isola misteriosa\". Per la sua creazione Walt Disney vinse un Premio Oscar onorario. Secondo \"Forbes\" i ricavi annuali di Topolino al 2004 erano di 5,8 miliardi di dollari, facendone il personaggio di fantasia pi\u00f9 redditizio della storia.\nGenesi del personaggio.\nTopolino \u00e8 un topo antropomorfo che veste pantaloni rossi, grandi scarpe gialle e guanti bianchi. Il personaggio nacque con il nome di Mortimer, che a detta della moglie di Walt Disney risultava orribile per un topo; il giovane Walt decise quindi di cambiarlo in Mickey Mouse. Walt Disney dichiar\u00f2 in un'intervista, rilasciata molto tempo dopo i fatti, di essere stato ispirato nella creazione di Topolino da un topo domestico che veniva nel suo ufficio presso il Laugh-O-Gram Studio:\nNel 1928 Walt Disney e Benedetto Federico avevano perso i diritti del suo primo personaggio di successo (Oswald il coniglio fortunato) e l'intero staff del proprio studio di Hollywood lo aveva abbandonato; Disney, allora ancora giovane regista alle prime armi, ebbe l'idea di creare un nuovo personaggio, Mickey Mouse, con il sostegno di Ub Iwerks, l'unico collaboratore rimastogli; amico di Walt fin dal tempo di Kansas City, dove entrambi erano cresciuti, Iwerks era un talento grafico naturale che comprendeva con la sua arte la creativit\u00e0 di Walt Disney. Per settimane tutti ignorarono che Walt e Ub stessero dando corpo alla realizzazione di un nuovo progetto: in gran segreto, lavorando di notte in un garage, disegnarono in tutta fretta il primo film di Mickey Mouse. Iwerks, disegnando fino a 700 animazioni al giorno, consent\u00ec al personaggio di debuttare in una proiezione privata il 15 maggio 1928; il cortometraggio era \"L'aereo impazzito\" (nel quale compare anche Minnie).\nNasce cos\u00ec, impulsivo e sognatore, sbarazzino ma determinato, il nuovo personaggio su cui Disney stava scommettendo la sopravvivenza del suo studio. Negli anni venti uno dei personaggi di maggior successo era il gatto Felix: nulla pi\u00f9 di una nera macchia d'inchiostro che si dimenava combinando guai e scherzi. Puntare su un topo fu forse per Disney una scelta giocata allo stesso tempo per affinit\u00e0 e contrasto, con lo scopo di dissimulare la somiglianza con il famoso gatto. Nonostante una discreta accoglienza, nessuno sembrava voler distribuire i film di Topolino. Disney decide di produrne un secondo: Topolino gaucho, nel quale al personaggio vengono aggiunte le scarpe ed esordisce come suo antagonista il gatto Gambadilegno, seppur ancora chiamato \"Terrible Tom\" e privo della protesi lignea; Minnie \u00e8 nuovamente presente come protagonista femminile.\nNel frattempo era stato introdotto il sonoro nella cinematografia, e il terzo tentativo di lanciare il personaggio avvenne con un film concepito con il sonoro sincronizzato, al quale Walt si dedica totalmente evitando di provare a far distribuire \"Topolino gaucho\", ma puntando tutto sull'effetto sorpresa di un cartone animato con i suoni. Lo spunto del terzo film di Topolino viene attinto da una comica di Buster Keaton; le musiche sono i motivetti \"Turkey in the Straw\" e \"Steamboat Bill\"; il nuovo film, intitolato \"Steamboat Willie\", viene prodotto a costo di incredibili difficolt\u00e0, e tuttavia inizialmente nessun distributore sembra interessarsi al \"Topolino musicale\". Privo di qualsiasi supporto economico, Walt accetta come extrema ratio la proposta del titolare di una sala di Broadway, il Colony Theater di New York, dove il corto viene proiettato il 18 novembre 1928 abbinato al lungometraggio sonoro dal vero \"Gang War\": il risultato \u00e8 un clamoroso successo di critica e pubblico, grazie alla formidabile fusione di suono e immagine. Tutti i riflettori sono puntati su Topolino, e Disney aggiunge il sonoro anche ai due preesistenti cortometraggi muti di Mickey, per poi iniziare a lavorare su altri.\nAl sesto film (\"Via il gatto, Topolino balla\", 1929) il personaggio acquista i guanti; in questa sua prima fase Mickey Mouse vive in una serie di storie che si caratterizzano specialmente per l'ambientazione rurale. Topolino, che \u00e8 ancora non del tutto antropomorfo inizialmente, nasce come ragazzetto di provincia: presto, con il cambiamento dell'ambientazione delle sue avventure, verr\u00e0 anche coinvolto in trame sempre pi\u00f9 complesse e assumer\u00e0 un carattere pi\u00f9 maturo. Al nono film, The Karnival Kid (1929), Topolino figura estensivamente impiegato in un ruolo parlato, e la voce \u00e8 proprio quella di Walt Disney (che per molto tempo doppi\u00f2 anche Minnie). Il 1929 \u00e8 l'anno dell'esplosione del fenomeno Mickey Mouse negli USA.\nIl successo nei disegni animati.\nCortometraggi.\nIl personaggio \u00e8 apparso in oltre 135 cortometraggi, prodotti in particolare durante l\"'epoca d'oro dei cortometraggi\" che va dalla fine degli anni venti agli anni '50; sono per\u00f2 conteggiati anche quelli rilasciati tra gli anni '90 e 2000 in occasione del revival del personaggio. Come gi\u00e0 detto, il primo cortometraggio ufficiale di Topolino fu il terzo a essere prodotto, \"Steamboat Willie\", proiettato il 18 novembre 1928 e distribuito nei cinema aprendo la strada a un notevole successo. Produrre un cartoon della serie negli anni '30 costava ormai cinquemila dollari. Nel 1930 una canzone di Harry Carlton fu dedicata a Topolino. Dello stesso anno l'inevitabile omaggio in cera di Madame Tussaud. Nel 1931 la MGM, con una spedizione pionieristica a lungo amplificata dalla stampa, gir\u00f2 in Africa il lungometraggio Trader Horn: Topolino presto richiam\u00f2 l'impresa l'anno successivo in Trader Mickey. La moda imperante dei film in costume e dell'esotismo ispir\u00f2 anche Topolino nella Jungla (1929), Topolino in Arabia (1932) e il medievaleggiante Topolino menestrello (1933). Il genere horror fece capolino in film come Topolino e gli spettri (1929) e Topolino e lo scienziato pazzo (1933), la febbre del jazz in Topolino pianista (1929). Nel 1931 Charlie Chaplin insistette perch\u00e9 un cartoon di Topolino accompagnasse tutte le proiezioni del suo ultimo film \"Luci della citt\u00e0\". Il favore fu restituito due anni dopo: il cortometraggio Serata di gala a Hollywood venne ambientato nel Teatro Cinese di Hollywood, classica sede delle grandi prime. Fra i divi \"cartoonizzati\" che per l'occasione omaggiarono Topolino: Laurel &amp; Hardy, i fratelli Marx, Mae West, la Garbo e Charlot. Jimmy Durante nel 1934 \"invit\u00f2\" Topolino a esibirsi al piano nel lungometraggio dal vero \"Hollywood Party\", mentre Laurel &amp; Hardy nello stesso anno \"lo ospitarono\" in una fugace apparizione nel fantasioso \"Nel paese delle meraviglie\".\nNegli anni trenta venne realizzata la gran parte dei cortometraggi della serie di Topolino: oltre novanta. Il personaggio conobbe una rapida evoluzione proprio negli anni del suo maggior successo, ovvero il primo lustro degli anni '30: calato in avventure sempre pi\u00f9 elaborate e intelligenti, perse la caratterizzazione degli esordi di simpatico monello che giocava con gli animali, per diventare pi\u00f9 \"adulto\", coraggioso e altruista, anche se sempre sbarazzino e ironico, come lo testimoniano i corti che mostrano le sue pi\u00f9 grandi avventure, da \"Il ragazzo del Klondike\" e \"Buon Natale Topolino\" (1932) a \"Topolino menestrello\" e \"Topolino nel paese dei giganti\" (1933), \"Topolino e i pirati\" (1934), \"Lo specchio magico\" (1936) e \"L'eroico ammazzasette\" (1938).\nSe dal 1935 i suoi cortometraggi erano ormai anche a colori, nel frattempo tuttavia il personaggio perde di appeal sul pubblico al confronto con le stelle nascenti di Pippo (che aveva debuttato nel 1932) e Paperino (comparso per la prima volta nel 1934), per non dire dello stesso cane Pluto (fedele compagno di Topolino fin dal 1931); si tratta di personaggi non necessariamente vincenti come lui, ma che ormai divertivano di pi\u00f9 per le nevrosi o stramberie che li contraddistinguevano; cos\u00ec, gi\u00e0 nel 1936 gran parte dei corti di Topolino lo vedono agire sullo sfondo rispetto agli altri comprimari, semplicemente perch\u00e9 questi riservavano maggiori possibilit\u00e0 di gag, mentre per il pi\u00f9 \"buono e saggio\" Topolino ci voleva un umorismo pi\u00f9 raffinato e teso all'ironia. Walt Disney resta comunque affezionato alla sua creatura, e nel 1939 promuove un restyling del personaggio per rilanciarlo, cos\u00ec da \"Festa a sorpresa per Topolino\" i suoi occhi non sono pi\u00f9 composti solo dalle pupille; il nuovo Topolino ha l'onore quindi di essere inserito nel suo pi\u00f9 ambizioso lungometraggio, \"Fantasia\" (1940), in particolare nel celebre segmento de \"L'Apprendista Stregone\". \nMeno di venti cortometraggi verranno prodotti negli anni quaranta, periodo nel quale il personaggio prende sempre pi\u00f9 popolarit\u00e0 nel mondo grazie alla diffusione dei suoi fumetti e al merchandising, mentre al cinema viene radicalmente soppiantato dalle serie indipendenti di Paperino e Pippo; particolarmente rilevanti sono comunque i cartoni del biennio 1941-42 (a partire da \"Il piccolo tifone\"), in cui Topolino recupera per un po' l'attenzione degli animatori e viene reso pi\u00f9 dinamico da Fred Moore, mentre nel 1947 viene riproposto il celebre terzetto Topolino-Paperino-Pippo che era stato protagonista di numerosi cortometraggi nel periodo 1935-1940 (prima che Paperino e Pippo inaugurassero le carriere da solisti), per figurare nel lungometraggio \"Bongo e i tre avventurieri\". L'ultimo corto classico di Topolino \u00e8 \"Topolino a pesca\" del 1953, ma c'\u00e8 da dire che ormai da anni il personaggio non era pi\u00f9 protagonista visto che i suoi corti erano prevalentemente dedicati alle gag di Pluto. Si dovr\u00e0 aspettare il 1983 per ritornare a rivedere il personaggio in un film grazie al mediometraggio \"Canto di Natale di Topolino\"; poi ci furono due camei nei lungometraggi \"Chi ha incastrato Roger Rabbit\". del 1988 e \"La sirenetta\" del 1989 e infine il ritorno come protagonista con i corti \"Il principe e il povero\" del 1990 e \"Topolino e il cervello in fuga\" del 1995. Nel 2004 ritorna il terzetto con Paperino e Pippo nel film \"\", e nel 2013 viene rilasciato il corto dal sapore nostalgico \"Tutti in scena!\". Infine, proprio a partire dal 2013 il regista Paul Rudish inaugura una nuova serie di corti per la televisione: i corti di Topolino.\nTelevisione.\nNel corso degli anni il personaggio \u00e8 comparso in diverse serie televisive:\nStoria editoriale.\nGli \"anni d'oro\": le strisce quotidiane.\nDopo essersi fatto conoscere in sedici cortometraggi, Topolino esordisce su carta il 13 gennaio 1930 nelle strisce a fumetti sui quotidiani, con una serie di strisce che formeranno la storia \"Topolino nell'isola misteriosa\"; a firmare le sue avventure sono Walt Disney (testi) e Ub Iwerks (disegni). Le prime storie sono avventure scanzonate, in linea con il personaggio che compare al cinema, sempre pronto al divertimento come un monello qualsiasi; ambientate in una localit\u00e0 rurale senza nome, ogni striscia culmina in una battuta o in uno spiritoso colpo di scena; ma, ancor pi\u00f9 rapidamente di come accade nei corti, il personaggio cambia anche nei fumetti e viene fatto maturare per permettergli di vivere avventure pi\u00f9 complesse, e questo processo \u00e8 dovuto a un unico grande fumettista: il 5 maggio del 1930 la striscia quotidiana di Topolino viene assegnata, con la storia \"Topolino nella valle infernale\", a Floyd Gottfredson, destinato a cambiare il carattere del personaggio, traghettandolo da monello scansafatiche a cittadino modello, avventuriero indomito e detective infallibile e perspicace; la seconda storia (\"Topolino e il bel gag\u00e0\") \u00e8 gi\u00e0 un'autentica avventura a sfondo giallo, e le seguenti sono prevalentemente avventurose ma senza rinunciare alla gag; Gottfredson, consapevole di come i personaggi avventurosi stiano ottenendo proprio in quegli anni grandi apprezzamenti da parte del pubblico, con i suoi collaboratori d\u00e0 vita a una lunga serie di storie ritenute oggi dei classici, con intrecci spesso complessi nei quali il personaggio, coraggioso e intraprendente (ma comunque molto impulsivo e scavezzacollo), lotta contro svariati criminali, viaggia per il mondo alla ricerca di tesori perduti e partecipa a cacce alle balene o spingendosi in Africa o nel West selvaggio; dal 1932 in poi Topolino comincia ad affrontare nemici sempre pi\u00f9 temibili come gangster (\"Topolino giornalista\", 1935), contrabbandieri (\"Topolino nella casa dei fantasmi\", 1936) e pirati sottomarini (\"Topolino e il misterioso \"S\", flagello dei mari\", 1935). Gottfredson realizzer\u00e0 le strisce per oltre quarantacinque anni, fino al 1975 quando verr\u00e0 sostituito da Rom\u00e1n Ar\u00e1mbula che le scriver\u00e0 fino al 1990 e da altri fino al 2003, quando la pubblicazione delle strisce cesser\u00e0. \nGi\u00e0 dal 1933 per\u00f2 Gottfredson si limita a ideare i soggetti delle storie, lasciando la vera e propria sceneggiatura ad altri collaboratori; il primo \u00e8 il giovane Ted Osborne, che se ne occupa quasi ininterrottamente dal 1933 al 1938, e trasforma Topolino in un eroe indomito e fortemente dinamico, un personaggio che dimostra la sua intelligenza contrapponendola con successo all'arroganza e alla prepotenza degli avversari; \u00e8 gentile, pieno di buon senso ma anche carismatico, rimanendo umile nonostante il successo e i traguardi raggiunti. A queste avventure si alternano storie di vita quotidiana come quella in cui Topolino cavalca il ronzino \"Piedidolci\" e vince una gara ippica o in quella in cui iscrive Pluto a una corsa di cani; i principali antagonisti di questo periodo sono Pietro Gambadilegno, Silvestro Lupo ed Eli Squick, mentre la spalla principale, inizialmente Orazio Cavezza in alcune primissime avventure, dal 1936 diventa definitivamente Pippo (ma in molte occasioni prendono parte alle varie imprese anche altri personaggi come Minni, Paperino, Clarabella, Musone, Pluto, il Capitano Setter o il Capitan Radimare); sempre in questo periodo fanno la loro prima apparizione nemici come il pirata Orango (1935), ma anche nuovi alleati come il Professor Enigm (1937). Nel 1938 subentra alle sceneggiature Merrill De Maris, che se ne occupa fino al 1942; De Maris umanizza maggiormente Topolino, calandolo sempre in grandi avventure ma dotandolo di emozioni pi\u00f9 varie: adesso Topolino si spaventa, dubita di se stesso, si stufa e si stanca, diventando un personaggio a tutto tondo; in questi anni vengono creati personaggi immortali come i nemici Macchia Nera (1939) e Giuseppe Tubi (1938), ma anche gli eterni alleati del corpo di polizia composto dal Commissario Basettoni (1939) e dall'Ispettore Manetta (1938).\nNel 1943 le sceneggiature e stavolta anche i soggetti passano in mano al geniale Bill Walsh, che se ne occuper\u00e0 fino al termine delle avventure lunghe in continuit\u00e0, nel 1955. Walsh approfondisce ulteriormente il Topolino di De Maris, ma soprattutto cambia radicalmente le sue avventure; sacrificando la verosimiglianza, realizza storie caratterizzate da una comicit\u00e0 dell'assurdo e viaggi in luoghi onirici e surreali; Topolino, poi, non \u00e8 pi\u00f9 l'avventuriero di una volta, ma un cittadino comune che si ritrova coinvolto nelle imprese pi\u00f9 improbabili suo malgrado facendo i conti con le proprie insicurezze, e deve affrontare nemici ugualmente terribili, ma ancora pi\u00f9 imprevedibili e insospettabili, come il miliardario filantropo Angelo Agnello di \"Topolino e la banda della morte\" (1949), segretamente a capo di una colossale organizzazione criminale, o la subdola Spia poeta di \"Eta Beta e la spia poeta\" (1948); in questo contesto fa il suo esordio lo strambo personaggio di Eta Beta (con il buffo Flip), che diventa la \"spalla\" definitiva del Topolino maturo, almeno negli anni dal 1947 al 1950 (verr\u00e0 accantonato perch\u00e9 rischiava di rubare la scena al protagonista); inoltre, Walsh pone definitivamente sotto la custodia di Topolino almeno un nipotino, Tip, selezionato dagli storici Tip e Tap che Gottfredson aveva introdotto nelle tavole domenicali nel 1932.\nDal 1942 al 1945, con lo scoppio della seconda guerra mondiale, le storie pubblicate nelle strisce sono principalmente ad argomento bellico: in alcune storie pubblicate in quegli anni Topolino affronta persino spie naziste. Dal 1945 al 1947 le storie lasciano spazio alle strisce auto-conclusive o a brevi disavventure; poi, con l'incontro tra Topolino e Eta Beta, nella storia \"Eta Beta l'uomo del 2000\", riprendono le avventure lunghe per un periodo che durer\u00e0 fino ai primi mesi del 1955, quando le storie cedono definitivamente il posto alle autoconclusive: nel 1955 il King Features Syndicate, che pubblicava le strisce sui quotidiani, chiese esplicitamente che le strisce smettessero di raccontare una storia lunga continuativa e tornassero a descrivere semplici gag: la prima di questo genere \u00e8 datata 5 ottobre 1955. \nVa ricordato che Floyd Gottfredson apport\u00f2 sensibili modifiche al viso e all'abbigliamento di Topolino in linea con i cortometraggi; in particolare, nella storia \"Topolino e Robinson Crusoe\" (\"Mickey Mouse Meets Robinson Crusoe\"), con la striscia del 22 dicembre 1938, pubblicata pochi mesi prima dell'uscita di \"Festa a sorpresa per Topolino\" nelle sale, Topolino non ha pi\u00f9 solo le pupille ma occhi veri e propri; inoltre, con la storia \"Topolino e la casa misteriosa\" iniziata nel 1944, mette da parte i calzoni corti e si veste di tutto punto con maglietta e pantaloni.\nComic book.\nNegli anni quaranta la serie a strisce, oltre che sui quotidiani, vennero pubblicate anche in testate nel formato comic book, come \"Walt Disney's Comics and Stories\". All'inizio degli anni cinquanta si iniziano a pubblicare storie inedite del personaggio, disegnate da autori come Paul Murry, che si focalizza prevalentemente sull'attivit\u00e0 di investigatore di Topolino. Questa produzione, per\u00f2, and\u00f2 a diminuire considerevolmente nei successivi decenni, e il fumetto italiano avrebbe invece \"raccolto il testimone\" dei classici di Floyd Gottfredson.\nLe strisce, le tavole domenicali e le storie dei comic book realizzate negli Stati Uniti vennero distribuite e pubblicate tradotte in molti paesi del mondo e in alcuni di questi, come l'Italia, il Regno Unito, la Danimarca o il Brasile, alcuni editori licenziatari incominciarono a creare fumetti in proprio basati su Topolino e altri personaggi Disney. Topolino esordisce in Spagna sul quotidiano La Vanguardia che nel 1935 pubblica le \"Aventuras del Rat\u00f3n Miguel\u00edn\", riproduzione integrale delle strisce realizzate da Gottfredson, mentre nel 1976 esord\u00ec la testata Don Miki pubblicata fino al 1989.\nPubblicazione in Italia.\nI fumetti di Topolino esordirono in Italia il 30 marzo 1930 sul n. 13 del settimanale \"Illustrazione del Popolo\", supplemento illustrato del quotidiano torinese Gazzetta del Popolo, dove fu pubblicata la prima striscia disegnata da Ub Iwerks e intitolata \"Le avventure di Topolino nella giungla\". Due anni dopo venne pubblicato il primo libro illustrato: \"Sua Altezza Reale il Principe Codarello\" (Cappelli Editore) e, poco pi\u00f9 tardi, il 31 dicembre 1932, esce il primo numero del settimanale a fumetti Topolino, in formato giornale simile al Corriere dei Piccoli, edito dalla casa Editrice Nerbini; il primo numero si apriva con una breve storia realizzata da Giove Toppi con didascalie in rima opera del direttore Paolo Lorenzini; successivamente vennero pubblicate le strisce e le tavole realizzate da Floyd Gottfredson. Viene anche assegnato il nome definitivo a Pippo, spalla di Topolino, inizialmente chiamato Medoro.\nNel 1935 la testata viene acquisita dalla Mondadori. Le restrizioni all'editoria imposte dal regime fascista dal 1938 vengono inizialmente derogate per la testata, ma in seguito all'entrata in guerra degli Stati Uniti contro l'Asse, a partire dal n. 476 del 27 gennaio 1942 anche Topolino \u00e8 costretto a cedere alle restrizioni e il personaggio made in USA viene sostituito dal provvisorio Tuffolino. Nel dopoguerra le avventure di Topolino ritornano a essere pubblicate ma la crisi del settore impone scelte drastiche e la Mondadori nel 1949 stabilisce un cambio di formato e periodicit\u00e0: il settimanale viene sostituito da un mensile in formato libretto che successivamente diverr\u00e0 quindicinale e poi settimanale, e che riprende la numerazione dal n.1; questo formato sar\u00e0 destinato a una lunga vita editoriale arrivando a superare i 3000 numeri usciti in oltre settanta anni, ed \u00e8 quello che viene pubblicato tuttora.\nIl Topolino \"made in Italy\".\nSe il \"Topolino giornale\" pubblicava prevalentemente storie americane, nel 1948 inizi\u00f2, sulle pagine del Topolino giornale ormai prossimo alla fine, \"Topolino e il cobra bianco\", prima vera avventura Disney italiana con il personaggio protagonista. In seguito alla conclusione della storia, della quale l'ultima puntata venne pubblicata nel primo numero di \"Topolino\" formato libretto, nel n. 7 venne pubblicata la prima parte della prima grande parodia Disney italiana: \"L'inferno di Topolino\". Nel n. 13 venne pubblicata una terza storia italiana, \"Topolino e i grilli atomici\", in quattro puntate; gli autori di queste prime tre storie italiane erano Guido Martina e Angelo Bioletto. Poi per due anni non vennero pubblicate altre storie italiane fino a quando, dal 1952, Guido Martina ritorna in pianta stabile a sceneggiare, con i disegni di tanti nuovi e talentuosi artisti emergenti come Giuseppe Perego, Luciano Gatto, Giulio Chierchini, Pier Lorenzo De Vita e soprattutto i futuri grandi Maestri della scuola Disney Italiana: Romano Scarpa, Giovan Battista Carpi e Luciano Bottaro. Gi\u00e0 dagli anni '60 le storie di origine italiana divennero predominanti grazie ad autori come Romano Scarpa, ritenuto uno dei pi\u00f9 grandi autori Disney di sempre e il pi\u00f9 importante erede degli americani Gottfredson (per i topi) e Barks (per i paperi).\nSe da un lato sia Guido Martina che Romano Scarpa riprendono la tradizione dei gialli e delle grandi avventure lunghe americane spaziando dal \"noir\" all\"'hard-boiled\", il primo per\u00f2 si differenzia per un Topolino pi\u00f9 piatto caratterialmente, tanto da risultare a tratti presuntuoso, mentre Scarpa riprende pi\u00f9 approfonditamente il personaggio originale di Gottfredson, coraggioso ed entusiasta di intraprendere nuove avventure ma a tratti anche ingenuo, e ne prosegue l'introspezione psicologica. Storie memorabili di Martina saranno \"Topolino e il doppio segreto di Macchia Nera\" (1955) in cui vengono recuperati Macchia Nera, Eta Beta e Flip, \"Topolino e l'incantesimo di Fonte Argento\" (1959), \"Topolino e il ritorno dell'artiglio magnetico\" (1959), che segna il recupero del Pirata Orango, \"Topolino e i ladri d'ombre\" (1968) e la serie de \"Le leggendarie imprese di Topolino Kid\" inaugurata nel 1974. Romano Scarpa invece firma classici come \"Topolino e l'unghia di Kal\u00ec\" (1958) e \"Topolino e la dimensione Delta\" (1959), storia in cui recupera il dottor Enigm e crea il personaggio di Atomino Bip Bip, che rimarr\u00e0 spalla del topo per due anni in altre memorabili avventure come nel 1960 \"Topolino e la collana Chirikawa\" (in cui vengono introdotte Trudy fidanzata di Gambadilegno e la zia Topolinda), o nel 1961 \"Topolino imperatore della Calidornia\"; altre sue grandi storie saranno \"Topolino e l'uomo di Altacraz\" (1963), \"Topolino e l'ultraghiaccio\" (1967) e \"Topolino e la Magnon 777\" (1975) e da \"Topolino e il rampollo di Gancio\" (1975) fino alla fine della sua produzione affianca a Topolino il personaggio di Gancetto come nuova spalla; ricordiamo poi \"Topolino e il Pippo-lupo\" (1977) in cui esordisce Plottigat (cugino di Gambadilegno), e le storie pubblicate \"a strisce\" per emulare i classici di Gottfredson: \"Topolino e l'enigma di Brigaboom\" (1989), \"Topolino e la banda dello sternuto\" (1990) e \"Topolino e gli uomini-vespa\" (1991).\nMentre i grandi autori della prima generazione costruiscono il corpus delle avventure classiche di Topolino, gi\u00e0 dalla fine degli anni '70 gli si affiancano i nuovi maestri come Massimo De Vita, Giorgio Pezzin e Bruno Concina; questi calano Topolino, reso un po' pi\u00f9 spiritoso e ironico, in avventure molto variegate e cacce al tesoro come \"Topolino e l'enigma di Mu\" (1979) o la \"Saga della spada di ghiaccio\" (1982-84) di genere fantasy; inoltre, a partire dal 1985 grazie ai personaggi di Zapotec e Marlin, Topolino e Pippo affrontano viaggi nel tempo in storie come \"Topolino e il segreto della Gioconda\", \"Topolino e l'Atlantide continente perduto\", o \"Topolino e il ritorno al passato\" (1987). Giorgio Cavazzano disegna Topolino in Topolino e il mistero della voce spezzata e (1991) omaggio a Federico Fellini, ma anche in \"Topolino e Minni in \"Casablanca\"\" (1987). Silvia Ziche lo rende pi\u00f9 buffo e incapace nel divertente \"Topokolossal\" (1997), e alla soglia del nuovo millennio si avverte il bisogno di ridare spessore al personaggio sia con avventure pi\u00f9 complesse che recuperandone la caratterizzazione classica; gli sceneggiatori Tito Faraci (gi\u00e0 autore di storie pi\u00f9 serie col personaggio sul settimanale) e Francesco Artibani, sui disegni di Alessandro Perina, Giuseppe Zironi e Claudio Sciarrone inaugurano un nuovo pioneristico albo a fumetti, \"Mickey Mouse Mystery Magazine (MMMM)\" che avr\u00e0 vita breve (1999-2001), ma rester\u00e0 un modello innovativo senza pari per aver portato Topolino in una realt\u00e0 nuova, quella della citt\u00e0 di \"Anderville\", alle prese con crimini efferati, complotti politici e gangster in un misto di \"thriller\" e \"hard-boiled\". \nNel 1999 Pezzin e De Vita calano il personaggio nei panni di Top de Tops, bisnonno di Topolino, protagonista delle inquietanti e avvincenti Tops Stories. Inoltre, a partire dal 2003 il poliedrico autore Casty inizia a scrivere per il settimanale e recupera interamente il Topolino protagonista dinamico e coraggioso dei classici, condendolo con un po' di disincanto in pi\u00f9 per svecchiarlo, e affiancandolo di nuovo con personaggi storici come Eta Beta, Atomino Bip Bip o Gancetto, ponendosi dunque come erede sia di Gottfredson che di Scarpa. Tra le sue celebri avventure, caratterizzate da trame articolate con intrecci complessi e tematiche adulte in sottotraccia, vanno ricordate \"Topolino la spedizione perduta\" (2003), \"Topolino e le regolissime del Guazzab\u00f9\" (2005), \"Topolino e il mondo che verr\u00e0\" (2008), \"Topolino e il mondo di tutor\" (2010), \"Topolino e la marea dei secoli\" (2011), \"Topolino e gli ombronauti\" (2012), \"Topolino e i 7 boglins\" (2014), \"Topolino e l'impero sottozero\" (2015), la saga di \"Darkenblot\" in cui ripropone Macchia Nera, \"Tutto questo accadr\u00e0 ieri\" (2015) e \"Tutto questo accadde domani\" (2018).\nAltre apparizioni.\nCameo in serie televisive e film.\nLa fama mondiale di Topolino lo ha reso un simbolo della Walt Disney Company e degli Stati Uniti; per questo motivo, il personaggio \u00e8 stato spesso utilizzato in satira anti-americana, come \"Mickey Mouse in Vietnam\", un cortometraggio della durata di un minuto diretto da Whitney Lee Savage, realizzato come opposizione alla guerra del Vietnam, in cui Topolino si arruola nell'esercito americano e poco dopo essere sbarcato in Vietnam viene ucciso da un proiettile alla testa.\nTra le innumerevoli apparizioni in altri media, viene menzionato pi\u00f9 volte in \"Mad Magazine\", citato nel fumetto \"Squeak the Mouse\" e in diversi cameo in film Disney come \"Oliver &amp; Company\" e \"Chicken Little - Amici per le penne\".\nIl personaggio \u00e8 stato oggetto di parodie e apparizioni cameo, come nel primo episodio della tredicesima stagione della serie \"South Park\", dove impersonifica un presidente della Walt Disney Company privo di scrupoli, e nell'ottavo episodio della seconda stagione della serie \"Drawn Together\", in cui ricopre il ruolo di antagonista rappresentato come Dart Fener e dove il suo nome viene censurato ogni volta che qualcuno lo pronuncia."}
{"id": "20058", "revid": "166788", "url": "https://it.wikipedia.org/wiki?curid=20058", "title": "Canossa", "text": "Canossa (\"Can\u00f2sa\" in dialetto reggiano) \u00e8 un comune italiano di abitanti della provincia di Reggio Emilia in Emilia-Romagna.\nFino al 1991 era chiamato Ciano d'Enza (\"Ci\u00e2n\" o \"Si\u00e2n\" in dialetto reggiano), tuttavia tale nome \u00e8 stato mantenuto dal capoluogo, per cui da quel momento \u00e8 divenuto un comune sparso.\nGeografia fisica.\nTerritorio.\nIl comune di Canossa sorge sulla sponda destra del torrente Enza, presso il confine con la provincia di Parma. Il capoluogo comunale, Ciano d'Enza, sorge a 25 chilometri a sud-ovest di Reggio nell'Emilia nell'Appennino Emiliano. L'abitato di Ciano d'Enza si trova su un terrazzo alluvionale circondato dalle catene montuose calanchive della provincia di Parma e da quelle del comune di Canossa, in particolare alle spalle del paese si trova il verdeggiante monte Albano alle cui spalle si nota a fianco del castello di Canossa, ricoperto da boschi di querce, il monte Tesa (690 m s.l.m.), quinta cima pi\u00f9 elevata del comune, mentre a sud ritroviamo le rupi di Rossena e Rossenella. La vetta pi\u00f9 elevata \u00e8 il Monte Pulce (739 m.s.l.m.), seguito da Monte Muggi (727 m.s.l.m), Monte Cavaliere (701 m.s.l.m.), Monte Staffola (693 m.s.l.m) e il sopracitato Monte Tesa.\nClima.\nIl comune \u00e8 caratterizzato da clima di valle per la frazione di Ciano d'Enza, con inverni nevosi e molto rigidi ed estati calde, ma ventilate di giorno dalla brezza di valle che soffia da nord verso sud e di notte dalla brezza di monte da sud verso nord; mentre clima tipicamente montano caratterizza il resto del territorio.\nGrazie alla sua elevazione durante il giorno in inverno il paese emerge dalle nebbie che ricoprono la pianura a partire dalla zona pedecollinare di San Polo d'Enza, mentre di sera \u00e8 possibile riscontrare la risalita di questa nebbia che non perdura per pi\u00f9 di qualche ora sul territorio, dando spettacoli suggestivi alla zona dei castelli.\nStoria.\nI primi abitanti della zona furono i Liguri, probabilmente della trib\u00f9 dei Frinati. A nord dell'odierno insediamento di Ciano d'Enza sorgeva la citt\u00e0 di Luceria. Fondata in quanto importante centro commerciale, decadde verso il IV secolo a causa di un disastro naturale, probabilmente un'inondazione o un terremoto, dato il gran numero di reperti rinvenuti nel corso degli scavi. Nei secoli bui le popolazioni che prima abitavano nella valle dell'Enza, s'insediarono nelle colline preappenniniche, fortificando i rilievi pi\u00f9 difendibili, come le rupi di Canossa e Rossena. Il primo riferimento a Ciano \u00e8 contenuto in una donazione fatta dal conte Arduino al monastero di San Prospero di Reggio nel quale viene menzionato come \"Cilianum\".\nQui, durante la lotta per le investiture, nell'anno 1077, l'imperatore Enrico IV si umili\u00f2 davanti a papa Gregorio VII perch\u00e9 venisse ritirata la scomunica (da cui il detto: \"Andare a Canossa\", in segno di remissione e pentimento).\nDa qui part\u00ec inoltre l'incarico per Irnerio di fondare lo studium di Bologna, col preciso scopo di diffondere la nobile legislazione romana, da alcuni secoli andata dimenticata.\nIn localit\u00e0 Selvapiana, nei pressi dell'Enza, il poeta Francesco Petrarca trascorse l'estate del 1341, ospite di Azzo da Correggio. Vi termin\u00f2 la stesura del suo poema \"Africa\". A ricordo del suo soggiorno \u00e8 stato eretto il \"Tempietto del Petrarca\", con una statua del poeta, opera di Tommaso Bandini, e dipinti di Francesco Scaramuzza.\nNel 1847 Ciano, Borzano, Compiano, Gombio e Vedriano furono unite al Ducato di Modena e Reggio nell'ambito del trattato di Firenze.\nDurante la seconda guerra mondiale a Ciano d'Enza oper\u00f2 un Commando anti-partigiano che si rese responsabile di diversi eccidi e massacri nell'Appennino reggiano e parmense.\nPresso 'Rossena' si ritrovavano i dirigenti cattolici che facevano riferimento a Giuseppe Dossetti.\nNel 1991 il comune di \"Ciano d'Enza\" assunse l'attuale denominazione di \"Canossa\".\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune sono 323, pari all'8,6% della popolazione. Di seguito sono riportati i gruppi pi\u00f9 consistenti:\nInfrastrutture e trasporti.\nFerrovie.\nPresso il capoluogo comunale di Ciano si trova la stazione ferroviaria della linea Reggio-Ciano.\nAmministrazione.\nAltre informazioni amministrative.\nIl comune di Canossa fa parte della Comunit\u00e0 montana dell'Appennino reggiano.\nSport.\nCalcio.\nNel territorio \u00e8 presente una squadra di calcio dilettantistico: l\u2019Atletico Bibbiano-Canossa, che milita nella Seconda Categoria Reggiana. La squadra partecipa spesso al blasonato Torneo della Montagna."}
{"id": "20067", "revid": "1645873", "url": "https://it.wikipedia.org/wiki?curid=20067", "title": "Dav\u00ed\u00f0 Oddsson", "text": "Ha conseguito nel 1970 la maturit\u00e0 al ginnasio \"Menntask\u00f3linn \u00ed Reykjav\u00edk\", dove \u00e8 stato attore amatoriale e ha coperto ruoli in pezzi come \"Bubbi k\u00f3ngur\" (Re Ubu), nel quale Dav\u00ed\u00f0 Oddsson impersonava il re (la satira locale lo soprannomina spesso Dav\u00ed\u00f0 \"Dabbi K\u00f3ngur\" - \"Re David\" - anche in seguito all'ammirazione dei suoi colleghi e alla sua lunga permanenza nei ruoli istituzionali). Ha conseguito nel 1976 la laurea in legge presso l'Universit\u00e0 d'Islanda.\nHa ricoperto la funzione di sindaco di Reykjav\u00edk dal 1982 al 1991 come capo della maggioranza del Partito dell'Indipendenza (\"Sj\u00e1lfst\u00e6\u00f0isflokkurinn\"). Divenne in seguito primo ministro dell'Islanda come capo di una coalizione di governo. In seguito alle elezioni del 2003, si concord\u00f2 che Dav\u00ed\u00f0 cedesse nel settembre del 2004 la funzione a Halld\u00f3r \u00c1sgr\u00edmsson, presidente del partito di coalizione progressista (\"Frams\u00f3knarflokkurinn\").\nPoliticamente, Dav\u00ed\u00f0 ha governato la causa conservatrice presiedendo le privatizzazioni di diverse imprese statali.\nIn politica estera \u00e8 stato filo-statunitense fin dagli inizi e convinto sostenitore della NATO. Ha sostenuto le campagne militari a guida statunitense in Afghanistan ed Iraq, in contrasto con l'opposizione generale della popolazione e malgrado diverse proteste."}
{"id": "20068", "revid": "1543377", "url": "https://it.wikipedia.org/wiki?curid=20068", "title": "\u00d3lafur Ragnar Gr\u00edmsson", "text": "Biografia.\nDal 1962 al 1970 ha studiato economia e scienze politiche all'Universit\u00e0 di Manchester; . \u00c8 stato professore di Scienze politiche all'Universit\u00e0 d'Islanda nel 1970, poi un professore in Scienze Politiche nella stessa Universit\u00e0 nel 1973. \u00c8 stato il primo professore ad insegnare quella materia in quella universit\u00e0.\nNel 1984, ha preso parte a un dibattito con l'economista Milton Friedman, che era in Islanda a tenere una conferenza sulla \"tirannia dello status quo\" presso l'Universit\u00e0 d'Islanda. \nCarriera politica.\nCome parte dell'Alleanza della sinistra popolare, \u00d3lafur \u00e8 stato membro del Althing per Reykjav\u00edk; durante questo periodo \u00e8 stato presidente del gruppo parlamentare dell'Alleanza Popolare, inoltre dal 1983 al 1985 \u00e8 stato redattore di un giornale, il \u00dej\u00f3\u00f0viljinn. Durante il periodo in cui era capo dell'Alleanza Popolare, \u00e8 stato ministro delle Finanze e membro dell'Althing.\nPresidente dell'Islanda.\nNel 1996 viene eletto come quinto presidente dell'Islanda, con il 41,4% dei voti.\nRielezione del 2000.\nNel 2000 \u00d3lafur annunci\u00f2 l'intenzione di ripresentarsi per il suo secondo mandato nelle elezioni previste in quell'anno. Vista l'assenza di uno sfidante, \u00e8 stato automaticamente rieletto.\nRifiuto di firmare la legge dei media.\nGr\u00edmsson \u00e8 il primo presidente ad utilizzare l'autorizzazione del 26\u00b0 articolo della Costituzione islandese, ed a inserire una legge dall'Al\u00feingi in un referendum. Lo ha fatto il 2 giugno 2004, con una legge sui mass media. La sua decisione rimane comunque controversa da parte di altri politici e studiosi giuridici. Alcuni considerano il rifiuto di firmare come \"un attacco\" all'Al\u00feingi e alla sovranit\u00e0 parlamentare, e gli avvocati discutono se l'articolo 26 \u00e8 in realt\u00e0 valido. Nessun referendum nazionale si \u00e8 mai tenuto su questa legge sui media, ed il governo ha ritirato la legge prima che si fosse tenuta una consultazione popolare su di essa.\nRielezione del 2004.\nNelle elezioni presidenziali del 2004, \u00d3lafur \u00e8 stato rieletto per un terzo mandato con il 67,5% dei voti espressi, in un'elezione che ha visto un numero record di schede bianche (il 21,2%) ed una bassa affluenza alle urne (il 63%). Entrambi i fatti sono stati interpretati come segno di dissenso contro la decisione del presidente di non firmare la legge sui media. Da allora, la richiesta del rilascio di un emendamento costituzionale per revocare il potere di veto del presidente \u00e8 stata sollevata dal Partito dell'Indipendenza. Alcuni hanno anche voluto riporre questo potere agli stessi cittadini, che con una raccolta firme, potrebbero far aprire un referendum per l'approvazione di una legge.\nRielezione del 2008.\nIl 1\u00ba gennaio 2008, \u00d3lafur annunci\u00f2 l'intenzione di ripresentarsi per il suo quarto mandato nelle elezioni previste in quell'anno. Vista l'assenza di uno sfidante, \u00e8 stato automaticamente rieletto e il 1\u00ba agosto 2008 ha prestato giuramento per un nuovo mandato.\nCrisi finanziaria del 2008.\nAll'indomani della crisi finanziaria islandese, \u00d3lafur ha criticato gli altri paesi per non aver aiutato l'Islanda. \nAi primi di novembre, il presidente ha partecipato ad un pranzo tradizionale informale con tutti gli ambasciatori in Islanda, tenuto dall'ambasciatore danese. Secondo una nota riservata presso l'ambasciata norvegese, citata dal giornale norvegese Klassekampen, il Presidente ha detto: \"Il Nord Atlantico \u00e8 importante per la Scandinavia, gli Stati Uniti e la Gran Bretagna, questo \u00e8 un fatto che gli altri paesi sembrano ignorare, piuttosto l'Islanda dovrebbe avere alcuni nuovi amici\". Tuttavia, ha elogiato la Norvegia e le Isole Faroe per le loro decisioni rapide nel concedere maggiori prestiti all'Islanda. Inoltre ha anche affermato che l'Islanda dovrebbe invitare la Russia a utilizzare la base aerea di Keflavik. Secondo la nota, l'offerta \u00e8 stata respinta da un ambasciatore russo \"stupito e sorridente\" che ha detto la Russia non ne ha alcun bisogno. \u00d3lafur ha anche criticato il Fondo monetario internazionale per i difetti del sistema e per la sua condotta nei riguardi dell'Islanda, dicendo che era parte della mentalit\u00e0 politica, scegliere di \"combattere da solo\" piuttosto che essere minacciato e sottomesso, e che l'Islanda superer\u00e0 la crisi prima degli Stati Uniti e della Gran Bretagna, mostrando iniziativa e attivit\u00e0 internazionale in nuovi settori. La nota, tuttavia, sottolinea che il Presidente dell'Islanda non ha alcun potere politico e che nessun funzionario del governo ha presentato punti di vista simili \"allo stesso grado\".\nL'ambasciatore danese in Islanda, Lasse Reimann, ha confermato al quotidiano Politiken che il pranzo aveva avuto luogo, ma ha rifiutato di commentare il discorso del presidente. \nIl 5 gennaio 2010 il Presidente dell'Islanda ha chiesto al governo islandese, di pagare i governi di Gran Bretagna e Paesi Bassi per i loro salvataggi dei clienti nelle banche private islandesi (tale piano di salvataggio \u00e8 stato richiesto dalla legge islandese, anche se il 26 maggio 2010 l'EFTA ha sostenuto che \u00e8 stato richiesto dai termini di adesione dell'Islanda al SEE). Il veto del presidente \u00e8 stato accolto dal popolo islandese con il voto nel marzo del 2010 per tale provvedimento.\nIl 20 febbraio 2011, il Presidente dell'Islanda crea un nuovo veto, uno sforzo da parte del governo islandese a pagare (per un periodo di anni) del denaro ai governi di Gran Bretagna e Paesi Bassi. In un referendum, che si \u00e8 tenuto il 9 aprile 2011, gli islandesi hanno respinto per la seconda volta la proposta di pagare 5 miliardi di dollari alla Gran Bretagna e ai Paesi Bassi. Quasi il 60% degli islandesi ha respinto la proposta avanzata dal governo e il governo deve ora trovare un modo per risolvere questo problema.\nRielezione del 2012.\nIl 4 marzo 2012, annunci\u00f2 di volersi presentare per un quinto mandato come Presidente dell'Islanda nelle elezioni presidenziali di quell'anno. L'elezione ha avuto luogo il 30 giugno 2012 e \u00d3lafur venne eletto con il 52.78% dei voti.\nVita privata.\nHa sposato Gu\u00f0r\u00fan Katr\u00edn \u00deorbergsd\u00f3ttir nel 1974, che gli ha dato due gemelle. Gu\u00f0r\u00fan Katr\u00edn era una figura popolare in Islanda, e fu pianta a livello nazionale quando mor\u00ec di leucemia nel 1998. \nSi spos\u00f2 in seconde nozze con Dorrit Moussaieff, con la quale si era fidanzato nel maggio 2000. Il matrimonio ha avuto luogo nel giorno del suo 60\u00ba compleanno, 14 maggio 2003, con una cerimonia privata tenutasi presso la residenza presidenziale. \nHanno un cane, Samur, che prende il nome dal cane di Gunnar di Hl\u00ed\u00f0arendi, uno dei principali personaggi della saga islandese famiglia Njala. \nSalute.\n\u00d3lafur \u00e8 stato ricoverato presso l'ospedale di Reykjav\u00edk il 6 ottobre 2008 per una procedura di angioplastica causa un problema al cuore. Lo ha annunciato il 9 ottobre, dicendo che \"ha avuto un buon recupero e ha ripreso la maggior parte delle sue attivit\u00e0\".\nOnorificenze.\nOnorificenze islandesi.\nPersonalmente \u00e8 stato insignito del titolo di:"}
{"id": "20069", "revid": "1318658", "url": "https://it.wikipedia.org/wiki?curid=20069", "title": "Vigd\u00eds Finnbogad\u00f3ttir", "text": "\u00c8 stata la quarta presidente dell'Islanda dal 1\u00ba agosto 1980 al 1\u00ba agosto 1996. \u00c8 stata la prima presidente donna eletta democraticamente al mondo. \u00c8 ambasciatrice di buona volont\u00e0 dell'UNESCO e membro del Club di Madrid.\nBiografia.\nNata nella capitale islandese nel 1930, Vigd\u00eds Finnbogad\u00f3ttir \u00e8 figlia di Finnbogi R\u00fatur \u00deorvaldsson, ingegnere civile e professore all'Universit\u00e0 d'Islanda. Sua madre, Sigr\u00ed\u00f0ur Eir\u00edksd\u00f3ttir, era infermiera e presidente dell'Associazione islandese degli infermieri. Dopo aver superato l'esame di immatricolazione nel 1949, Vigd\u00eds studi\u00f2 letteratura e lingua francese all'Universit\u00e0 di Grenoble e alla Sorbona a Parigi dal 1949 al 1953, quindi studi\u00f2 storia del teatro all'Universit\u00e0 di Copenaghen. Ha quindi conseguito un bachelor of arts in francese e inglese nonch\u00e9 un certificato di laurea professionale in istruzione, presso l'Universit\u00e0 dell'Islanda. Ha sposato un medico nel 1954, ma ha divorziato nel 1963 e all'et\u00e0 di 41 anni ha adottato una figlia, divenendo la prima donna single a cui \u00e8 stato permesso di adottare un bambino in Islanda.\nCarriera artistica e accademica.\nDopo la laurea, Vigd\u00eds ha insegnato francese e teatro francese e ha lavorato con il teatro sperimentale. Ha lavorato con la \"Reykjav\u00edk Theater Company\" dal 1954 al 1957 e di nuovo dal 1961 al 1964. Durante le estati, ha anche lavorato come guida turistica. Vigd\u00ed ha insegnato francese al \"Reykjavik Junior College\" dal 1962 al 1967 e al \"Hamrahl\u00ed\u00f0 College\" dal 1967 al 1972. Ha insegnato anche all'Universit\u00e0 dell'Islanda e inoltre ha tenuto corsi di francese sulla R\u00daV, la televisione statale islandese. Ha istituito il primo corso per guide turistiche e il primo gruppo teatrale islandese.\n\u00c8 stata direttrice artistica della compagnia teatrale di Reykjav\u00edk (Leikf\u00e9lag Reykjav\u00edkur), in seguito teatro cittadino, dal 1972 al 1980. Dal 1976 al 1980 \u00e8 stata membro del Comitato consultivo per gli affari culturali nei Paesi nordici.\nPresidente dell'Islanda.\nIl movimento femminile islandese ha una lunga storia. Durante l'Anno internazionale delle donne nel 1975 le donne islandesi hanno attirato grande attenzione organizzando uno sciopero generale per dimostrare quanto fosse importante il lavoro sottovalutato delle donne. Il 90% delle donne islandesi ha scioperato. E alle elezioni presidenziali del 1980 il movimento femminile si \u00e8 concentrato sull'elezione di una donna. Dopo molte pressioni, Vigd\u00eds ha accettato di concorrere contro tre candidati maschi. In un'intervista nel 2017 Vigd\u00eds ha dichiarato che non pensava di vincere, ma voleva dimostrare che una donna poteva candidarsi.\n\u00c8 stata eletta con uno scarso margine sul secondo candidato: il 33,6 per cento dei voti nazionali, contro il 32,1 per cento, divenendo, nel 1980, la prima donna al mondo a essere eletta democraticamente presidente della Repubblica. Durante gli anni della presidenza la sua popolarit\u00e0 \u00e8 cresciuta tanto da essere rieletta tre volte, nel 1984, nel 1988 (con il 92 per cento dei voti) e nel 1992, rimanendo cos\u00ec in carica per sedici anni consecutivi e decidendo di ritirarsi nel 1996.\nSebbene la presidenza islandese sia per lo pi\u00f9 una posizione di rappresentanza, Vigd\u00eds ha assunto un ruolo attivo come battendosi per l'ambiente e per la lingua e la cultura islandese, fungendo da ambasciatrice culturale nella promozione del proprio Paese. Ha messo in evidenza il ruolo degli stati pi\u00f9 piccoli ospitando un vertice cruciale tra il presidente degli Stati Uniti Ronald Reagan e il leader sovietico Mikhail Gorbachev nel 1986. Il suo motto \u00e8 stato: \"Non deludere mai le donne\" e ha lavorato specificamente per promuovere l'educazione delle ragazze. Era anche consapevole del suo ruolo di modello per le giovani donne.\nIl 26 gennaio 1990 ha ricevuto il premio \"International Leadership Living Legacy Award\" dal \"Women's International Center\".\nNel 1993 le fu dedicata l'opera \"Mitt Folk\", commissionata dal governo britannico al compositore Oliver Kentish, quale dono del Regno Unito all'Islanda in occasione del 50\u00ba anniversario della repubblica.\nDopo la presidenza dell'Islanda.\nVigd\u00eds Finnbogad\u00f3ttir nel 1996 \u00e8 stata presidente fondatrice del \"Council of Women World Leaders\" presso la \"John F. Kennedy School of Government\" dell'Universit\u00e0 di Harvard. Dal 1997 al 2001 \u00e8 stata la prima presidente della Commissione mondiale dell'UNESCO sull'etica della conoscenza e della tecnologia scientifica (COMEST).\nNel 1998 \u00e8 stata nominata ambasciatrice di buona volont\u00e0 per le lingue dell'UNESCO per il suo contributo alla promozione della diversit\u00e0 linguistica e all'educazione plurilingue. Nel 2000 \u00e8 stata nominata Ambasciatrice di buona volont\u00e0 delle Nazioni Unite nella lotta contro il razzismo e la xenofobia.\n\u00c8 anche membro del comitato d'onore della Fondation Chirac, da quando la fondazione \u00e8 stata lanciata nel 2008 dall'ex presidente francese Jacques Chirac al fine di promuovere la pace nel mondo.\nOnorificenze.\nOnorificenze islandesi.\nPersonalmente \u00e8 stata insignita del titolo di:"}
{"id": "20070", "revid": "1651376", "url": "https://it.wikipedia.org/wiki?curid=20070", "title": "Kristj\u00e1n Eldj\u00e1rn", "text": "Fu il terzo presidente dell'Islanda, dal 1968 al 1980.\nEra un archeologo e direttore del museo nazionale.\nCandidato senza speranza alle elezioni presidenziali del 1968, le vince con il 65,6% contro l'ambasciatore Gunnar Thoroddsen che nei sondaggi aveva il 70% dei voti.\nOnorificenze.\nOnorificenze islandesi.\nPersonalmente \u00e8 stato insignito dei titoli di:"}
{"id": "20071", "revid": "1428919", "url": "https://it.wikipedia.org/wiki?curid=20071", "title": "Halld\u00f3r \u00c1sgr\u00edmsson", "text": "Biografia.\nCapo del \"Frams\u00f3knarflokkurinn\", il \"Partito Progressista\" islandese, dal 1994, \u00e8 diventato il ventiduesimo primo ministro dell'Islanda il 15 settembre 2004, quando \u00e8 succeduto a Dav\u00ed\u00f0 Oddsson, che era rimasto in carica per 13 anni. Ha anche ricoperto la carica di presidente del Partito Progressista islandese dal 1994 al 2006.\nIl 5 giugno 2006, in seguito ad una disfatta elettorale nelle elezioni municipali, \u00c1sgr\u00edmsson ha annunciato l'intenzione di dimettersi dalla carica di primo ministro e di abbandonare la guita del Partito Progressista; gli \u00e8 succeduto, il 15 giugno successivo, Geir Hilmar Haarde, precedente ministro degli esteri.\nIl 31 ottobre 2006 \u00c1sgr\u00edmsson ha assunto la carica di segretario generale del Consiglio Nordico.\n\u00c8 scomparso nel 2015 all'et\u00e0 di 67 anni a seguito di un attacco cardiaco."}
{"id": "20072", "revid": "117362908", "url": "https://it.wikipedia.org/wiki?curid=20072", "title": "\u00c1sgeir \u00c1sgeirsson", "text": "Biografia.\nDopo aver studiato con successo teologia presso l'Universit\u00e0 d'Islanda a Reykjav\u00edk e laureatosi nel 1915, venne considerato troppo giovane per essere ordinato sacerdote.\nVenne eletto nel parlamento (Althing) nel 1923 all'et\u00e0 di 29 anni nelle liste del partito progressista. Divenne portavoce del parlamento a Thingvellir in occasione delle celebrazioni del millesimo anniversario dell'Althing nel 1930. Viene nominato ministro delle finanze nel 1931 e capo di governo (primo ministro) nel 1932.\nLascia il partito progressista nel 1934, e si candida come indipendente alle elezioni, rimanendo nel parlamento fino al 1952, quando viene eletto presidente della repubblica.\nVenne rieletto a tale carica nel 1956, 1960 e 1964.\nMembro della massoneria, fu Gran maestro della Gran Loggia d'Islanda.\nOnorificenze.\nOnorificenze islandesi.\nPersonalmente \u00e8 stato insignito del titolo di:"}
{"id": "20073", "revid": "104265", "url": "https://it.wikipedia.org/wiki?curid=20073", "title": "Sveinn Bj\u00f6rnsson", "text": " \u00c8 stato il primo presidente della repubblica islandese.\nBiografia.\nDivenne membro del consiglio comunale di Reykjav\u00edk nel 1912 e suo presidente nel 1918-1929. Membro del parlamento Althing dal 1914 al 1916 e nel 1929.\nNel 1919 fond\u00f2 la loggia massonica \"Edda\" di Reykjav\u00edk e nel 1951 la Gran Loggia d'Islanda, di cui divenne il Gran maestro.\nIn seguito alla parziale indipendenza dalla Danimarca nel 1918 diventa ministro dal 1920 al 1924 e dal 1926 al 1940.\nL'occupazione tedesca della Danimarca durante la seconda guerra mondiale e la conseguente dichiarazione d'indipendenza dell'Islanda (preceduta da una autonomia nel 1940) Sveinn Bj\u00f6rnsson venne eletto reggente dell'Islanda per tre volte dal 1941 al 1943 assumendo prerogative precedentemente riservate al sovrano danese.\nIn seguito alla indipendenza e diventata repubblica, Sveinn Bj\u00f6rnsson diventa il primo presidente della repubblica dal 1944 al 1952, essendo stato rieletto nel 1945 e 1949. Mor\u00ec un anno prima che si conlcudesse il suo mandato.\nOnorificenze.\nPersonalmente \u00e8 stato insignito del titolo di:"}
{"id": "20074", "revid": "7", "url": "https://it.wikipedia.org/wiki?curid=20074", "title": "Appennino", "text": ""}
{"id": "20076", "revid": "1851848", "url": "https://it.wikipedia.org/wiki?curid=20076", "title": "Opera (Italia)", "text": "Opera (: ; \"\u00d2vera\" in dialetto milanese, : , un tempo anche \"\u00d2vra\", : ) \u00e8 un comune italiano di abitanti della citt\u00e0 metropolitana di Milano in Lombardia.\nStoria.\nLa fonte storica pi\u00f9 antica che attesta l'esistenza di una localit\u00e0 chiamata Opera risale al 1280 ed \u00e8 dovuta a Goffredo da Bussero. Questi, prete di nobile famiglia, nel suo \u201cLiber Notitiae Sanctorum Mediolani\u201d ricorda \u201cin plebe Locate, in Mirasolum, ecclesia S. Mariae [\u2026] in plebe Locate\u2026 Loco Ovari, ecclesia S. Petri\u201d. Lo stesso toponimo latino di \u201cOvera\u201d si rinviene nel nome della vicina frazione di Noverasco, togliendo il suffisso \u201csco\u201d solitamente caratterizzante nomi di origine preromana (come bergama\u2013sco, crema\u2013sco, ecc.) e togliendo un \u201cin prepositivo\u201d agli inizi dell'espressione \u201cIN\u2013OVERA\u2013SCO\u201d.\nFin dall'Alto Medio Evo (per esempio nei capitolari di Carlo Magno) la parola Opera aveva il significato giuridico di Fabbriceria o Fabbrica: dunque l'espressione \u201cOvera S. Petri\u201d usata da Goffredo da Bussero potrebbe alludere alla \u201cfabbriceria di un eventuale monastero di San Pietro\u201d (cos\u00ec Dante Olivieri in \"Dizionario di Toponomastica Lombarda\", Milano, 1961), di cui peraltro mancano documenti.\nTanto Opera quanto Mirasole erano luoghi della \u201dPlebe Locate\u201d, oggi Pieve Emanuele. Della Plebe, centro religioso e amministrativo, si conosce una documentazione gi\u00e0 al tempo di Carlo Magno, agli inizi del secolo IX. Si conosce anche il nome (Andrea) dell'arciprete di Pieve in quel tempo, sotto il quale vivevano altri preti per il servizio religioso nei centri minori. Questi, al tempo di Goffredo da Bussero, erano Opera, Mirasole, Locate, Mulazzano, Fizzonasco, Nesporedo, Quinto Stampi, Rozzano, Santa Maria alla Fontana, Torriggio, Vigentino e due altri paesi o cascine chiamate Botedo e Selvanesco. Tutti questi centri erano dotati di una chiesa alla quale venivano i sacerdoti dipendenti dalla Pieve.\nDunque gli abitanti di Opera, nei secoli passati legati a Milano per i problemi pi\u00f9 importanti, nel XIII secolo convergevano a Pieve per le piccole incombenze quotidiane: i battesimi, i mercati, l'amministrazione della giustizia. Dalla Pieve, come detto, provenivano inoltre i loro sacerdoti per i doveri pastorali.\nMirasole merita un discorso a s\u00e9. Per oltre quattro secoli, dal 1200 fino al 1571, vi fior\u00ec una \u201cdomus fratrum Humiliatorum\u201d, le cui vicende interessano vivamente la storia, l'arte e l'economia.\nGli Umiliati, gi\u00e0 esistenti nel XIII secolo, ebbero uno sviluppo sorprendente nelle campagne del Sud Milano. Sotto il loro nome, che rifletteva la loro origine popolare e la loro autentica fede nell'organizzazione religiosa, si costituirono numerose comunit\u00e0 di preti (primo ordine); gruppi misti di uomini e di donne sotto la regola religiosa (secondo ordine); e finalmente un terzo ordine di quanti, pur accettando la regola, non potevano abbandonare la famiglia.\nOltre a una rigida professione di povert\u00e0 e di continenza, caratteristica del movimento fu quella di guadagnarsi il pane col lavoro delle proprie mani. Si cre\u00f2 un'ingente organizzazione religiosa, squisitamente milanese e artigiana, che raggiunse notevole ricchezza con la lavorazione della lana, che si diffuse nelle campagne alleviandone la miseria.\nGli Umiliati hanno lo straordinario merito di aver saputo, con la loro intelligente iniziativa, trasformare l'artigianato della lana in una specie di industria, in quanto raccolsero e razionalizzarono in una perfetta organizzazione le fasi di lavorazione fino ad allora divise e sparse, utilizzando perfino i cascami che servivano per prodotti pi\u00f9 scadenti ma accessibili anche ai poveri.\nDiverse testimonianze confermano che, dopo il centro rurale di Viboldone, la casa di Mirasole deve senz'altro essere considerata il pi\u00f9 importante complesso produttivo degli Umiliati. In tal senso si esprime, per esempio, il pi\u00f9 antico catalogo delle case dell'ordine redatto nel 1248 dal maestro generale dell'ordine fra Guidotto Ribaldo, che ricorda inoltre le sei case cittadine situate nei tradizionali rioni corrispondenti alle sei principali porte delle mura che difendevano Milano (Orientale, Romana, Ticinese, Vercellina, Comasina e Nuova).\nNel secolo XIV si ebbe il massimo sviluppo dell'ordine e della stessa casa di Mirasole. Il Tiraboschi sulla scorta di un catalogo redatto intorno al 1340 segnala come presenti nella casa di Mirasole ben 29 frati, 11 sorelle e 4 domestici, tutta gente che attendeva alla lavorazione della lana.\nLa produzione eccedente i bisogni della comunit\u00e0 e delle popolazioni vicine veniva venduta a mercanti milanesi, che provvedevano a smerciarla sui diversi mercati vicini e lontani, perfino in quelli d'oltralpe. I centri produttivi della campagna dovettero perci\u00f2 aprire a Milano succursali di deposito e di commercio: si ebbero cos\u00ec nella citt\u00e0 le numerose \u201cdomus humiliatorum\u201d, che si distinguevano con il nome del paese dove risiedeva la casa originaria.\nLa \u201cNotizia Cleri Mediolanensis\u201d, pubblicata nel 1900 a cura dell'Archivio Storico Lombardo, ricorda che la \u201cdomus fratrum humiliatorum de Mirasole\u201d era dotata di una cappella dedicata al Salvatore (dedicazione di origine longobarda, come ricorda Goffredo da Bussero nel documento gi\u00e0 citato) e si trovava in localit\u00e0 s. Pietro all'Orto (via tuttora esistente nel centro di Milano). La stessa fonte ricorda che la succursale cittadina degli Umiliati pagava al governo dei Visconti una tassa di 258 libbre, che \u00e8 una delle pi\u00f9 alte tra i quattrocento tributi previsti, a conferma dei lauti proventi ricavati dai frati.\nNel seguente secolo XV la casa degli Umiliati di Mirasole non riesce a sottrarsi al generale fenomeno del decadimento progressivo dell'ordine, troppo ricco e troppo dedito al lusso e alla mondanit\u00e0. Nel 1567 S. Carlo Borromeo presiede a Cremona il capitolo generale degli Umiliati e con l'appoggio di Papa Pio V prescrive rigide direttive per la riforma della vita religiosa e il risanamento finanziario dell'ordine. Poich\u00e9 la situazione appare risanabile, e per stroncare la sorda opposizione alla riforma da parte dei pi\u00f9 eminenti esponenti dell'ordine, Pio V pubblica nel settembre del 1570 la bolla di soppressione dell'ordine stesso.\nLa casa di Mirasole, con le sue propriet\u00e0 e i suoi beni, fu attribuita al nuovo seminario che si stava costruendo a Milano per la formazione dei futuri sacerdoti destinati all'apostolato nei paesi svizzeri protestanti. La bolla di Papa Gregorio XIII che assegna la prepositura di Mirasole al collegio elvetico \u00e8 del 1\u00ba marzo 1582.\nNel frattempo, su sollecitazione degli abitanti che si impegnano a provvedere al futuro curato con i proventi della chiesa cui aggiungeranno le elemosine delle funzioni e le libere offerte, nel 1568 si avvia l'erezione canonica della parrocchia, ben definita nel suo territorio e svincolata dalla prevostura della Pieve. Quando san Carlo arriv\u00f2 personalmente per la sua visita pastorale a Opera nel giugno 1573, la parrocchia era ormai giuridicamente costruita nel senso moderno del termine.\nUn documento dell'epoca indica in 81 il numero delle famiglie operesi, per 402 abitanti di cui 240 adulti obbligati alla comunione e confessione annuale. Nel Settecento la Certosa di Pavia deteneva gran parte dei terreni del comune. Nel 1771 i residenti erano saliti a quota 836. Mirasole rimase per oltre due secoli propriet\u00e0 del collegio elvetico, finch\u00e9 l'8 giugno 1797 Napoleone Bonaparte, vinti gli austriaci nella campagna d'Italia, decret\u00f2 la soppressione del collegio e il passaggio della propriet\u00e0 di Mirasole, con tutte le sue sostanze, all'Ospedale Maggiore di Milano, che la detiene ancor oggi. Lo stesso imperatore abol\u00ec brevemente il comune operese dal 1811 e fino alla sua caduta, aggregandolo a Locate. Una piccola nota curiosa: il giorno di festa, oggi ricordato il 29 giugno (festa della Parrocchia San Pietro e Paolo) cadeva originariamente la terza domenica di luglio. Il dolce tradizionale era la torta di pere.\nSimboli.\nLo stemma comunale \u00e8 \"d'azzurro al fascetto di cinque spighe di grano d'oro aperte a ventaglio, accostate da tre stelle pure d'oro, male ordinate\". Le stelle rappresentano i tre cascinali che costituivano originariamente Opera e le loro otto punte rappresentano il culto mariano del Santuario della Madonna dell'Aiuto. Le spighe simboleggiano l'attivit\u00e0 agricola che caratterizzava l'economia locale. I colori del drappo, giallo e azzurro, probabilmente furono adottati per simboleggiare, rispettivamente, i campi di grano e le rogge.\nIl gonfalone \u00e8 un drappo partito di azzurro e di giallo, riccamente ornato di ricami d'argento e caricato dello stemma sopra descritto con l'iscrizione centrata in argento: \u00abComune di Opera\u00bb.\nIn passato la citt\u00e0 impiegava un diverso stemma, che raffigurava un sole con volto umano delimitato da falce di luna scolpito su un capitello dell'Abbazia di Mirasole.\nIl sole d'oro con falce di luna d'argento su fondo blu richiama i colori caratteristici di Opera: il giallo dei campi di grano per raffigurare l'attivit\u00e0 rurale che caratterizza l'agricoltura del territorio ed il blu delle rogge e delle distese di acqua utilizzata per allagare le risaie ed i campi coltivati con il sistema delle marcite. Il sole rappresenta la vita, i suoi raggi sono in parte appuntiti per delineare la spigolosit\u00e0 del carattere forte degli operesi, lavoratori indomiti, ed in parte ondulati per esprimere generosit\u00e0 ed accoglienza, caratteristiche proprie dei popoli contadini che abbracciano il sud Milano, aperti e disponibili con i vicini di cascina ma anche con i viandanti forestieri. Lo spicchio di luna \u00e8 un chiaro riferimento all'operosit\u00e0 del luogo nel lavoro delle campagne infatti ricorda proprio la falce, strumento utilizzato in agricoltura per mietere il grano e l'erba, ed il colore argento \u00e8 un richiamo sia agli strumenti utilizzati in campagna che all'acciaio affilato delle spade con cui alle porte di Milano si sono combattute molte battaglie.\nMonumenti e luoghi d'interesse.\nSantuario Madonna dell'Aiuto.\nSantuario del XV secolo dedicato al culto Mariano.\nDi notevole valore artistico l'affresco di scuola leonardesca (seconda met\u00e0 del XV secolo) raffigurante Ludovico il Moro che supplica la Vergine.\nDi apprezzabile valore artistico il monumentale organo dell'Ottocento; la cappella della Madonna del Carmelo (opera lignea del XVI secolo); l'altare maggiore con balaustre del XVI secolo che poggia su un'antica condotta romana.\nSociet\u00e0.\nEtnie e minoranze straniere.\nSecondo le statistiche ISTAT al 1\u00ba gennaio 2017 la popolazione straniera residente nel comune metropolitano era di persone, pari all'8% della popolazione. Le nazionalit\u00e0 maggiormente rappresentate in base alla loro percentuale sul totale della popolazione residente erano al 2017:"}
{"id": "20078", "revid": "2218033", "url": "https://it.wikipedia.org/wiki?curid=20078", "title": "Ossona", "text": "Ossona (\"Oss\u00f2na\" in dialetto milanese, : ) \u00e8 un comune italiano di abitanti della citt\u00e0 metropolitana di Milano in Lombardia.\nGeografia fisica.\nTerritorio.\nIl comune di Ossona confina ad ovest con Mesero, Inveruno e Marcallo con Casone a sud con il comune di Santo Stefano Ticino, a est col comune di Arluno ed a nord con Casorezzo.\nSismologia.\nDal punto di vista sismico Ossona presenta un rischio molto basso ed \u00e8 stata classificata come comune zona 4 (bassa sismicit\u00e0) dalla protezione civile nazionale.\nClima.\nIl clima di Ossona \u00e8 quello caratteristico delle pianure settentrionali italiane con inverni freddi e abbastanza rigidi ed estati che risentono di elevate temperature; la piovosit\u00e0 si concentra principalmente in autunno e in primavera. Il paese appartiene alla zona climatica E.\nStoria.\nDall'epoca romana al medioevo.\nLe pi\u00f9 antiche testimonianze relative alla storia di Ossona risalgono al I secolo a.C. come testimonia il ritrovamento, avvenuto alla fine degli anni '50 del Novecento, di una sepoltura a cremazione di epoca celtica accompagnata da vasellame d'epoca.\nPer le prime notizie documentarie, il primo dato di Ossona medievale risale al 1213 quando il comune viene citato in un atto notarile come patria d'origine di tale Pietro, testimone in una compravendita. Sempre nel medesimo secolo, grazie alla cronaca di Goffredo da Bussero, apprendiamo che la parrocchia di Ossona era sottoposta alla Pieve di Corbetta.\nNel Quattrocento, originario di Ossona era anche Giovanni da Ossona, per tre anni unico sindaco e capitano della Repubblica Ambrosiana nata a Milano, seguita alla morte dell'ultimo Visconti e prima della signoria degli Sforza.\nL'infeudazione.\nDa sempre dedito all'agricoltura e con una diffusa povert\u00e0, il comune si barcamen\u00f2 tra le pestilenze del Cinquecento prima e del Seicento poi, rimanendo indipendente sino all'inizio del Seicento quando gli abitanti, pressati dalle continue mancanze finanziarie del comune, decisero di \"mettere all'asta\" la loro libert\u00e0, scendendo a compromessi per una infeudazione.\nMalgrado questa volont\u00e0, il comune venne aggiudicato solo nel 1650 quando gli abitanti decisero di \"deprezzare\" ulteriormente il valore in lire di ogni nucleo famigliare. Il feudo di Ossona venne acquistato nel settembre del 1650 dal marchese Vercellino Maria Visconti per 2360 lire. La storia di Ossona si leg\u00f2 indissolubilmente a quella della famiglia Visconti sino al 1794 quando, alla morte dell'ultimo erede della famiglia Giuseppe Maria, il feudo torn\u00f2 allo stato di Milano.\nL'Ottocento: due volte comune, due volte frazione.\nNel 1786 il comune di Ossona fu inserito nella provincia di Pavia. Con l'ingresso di Napoleone Bonaparte a Milano nel 1796 e la relativa riorganizzazione dello stato milanese, Ossona venne aggregata al Dipartimento del Ticino con capoluogo Pavia per poi essere spostata dal 1798 direttamente sotto il governo di Milano.\nNel 1811 il comune di Ossona, limitato per numero di abitanti, perse la propria autonomia e venne aggregato come frazione al vicino abitato di Arluno, con rabbia degli abitanti locali che si videro privati dell'insieme di tradizioni storiche e religiose che contraddistinguevano l'abitato da secoli. La situazione perdur\u00f2 per\u00f2 sino al Congresso di Vienna del 1815 quando Ossona torn\u00f2 ad essere comune autonomo.\nDurante la Seconda guerra d'indipendenza italiana, Ossona ebbe parte minima negli scontri della vicina Battaglia di Magenta col solo coinvolgimento della frazione di Asmonte, a sud del centro abitato, senza che si registrasse alcun danno per le case, gli abitanti o le coltivazioni locali. Con l'unit\u00e0 d'Italia il comune di Ossona pass\u00f2 dalla provincia di Pavia a quella di Milano.\nIl 24 febbraio 1869, re Vittorio Emanuele II decret\u00f2 la soppressione del comune di Ossona e la sua aggregazione a quello vicino di Casorezzo come frazione, dal momento che l'abitato casorezzese presentava un numero maggiore di abitanti. La situazione sembr\u00f2 essere accettata pacificamente da ambo le parti sino al 1887 quando il comune di Casorezzo si rifiut\u00f2 di contribuire alla costruzione dell'ingresso del cimitero di Ossona, fatto che accese inevitabilmente la rivalit\u00e0 tra le due realt\u00e0. L'ex comune di Ossona mosse un primo esposto al Ministero degli Interni nel 1890 chiedendo la scissione dal comune di Casorezzo, ma senza successo. Infine il 10 giugno 1909 re Vittorio Emanuele III decret\u00f2 la definitiva divisione dei due comuni, anche per il fatto che entrambi nel frattempo avevano raggiunto il numero di abitanti, necessario per costituirsi in comune a norma di legge.\nCon la fine dell'Ottocento, il comune di Ossona venne interessato dalla costruzione del Canale Villoresi, elemento che segna il definitivo passaggio da una irrigazione legata alla natura ad una governata dall'uomo, garantendo una stabilit\u00e0 del raccolto. Una diramazione del canale attraversa ancora oggi il terreno comunale di Ossona da nord a sud.\nIl Novecento.\nCon il recupero dell'autonomia, per Ossona inizia un nuovo periodo difficile che permane per un trentennio sino all'avvento del fascismo quando vengono realizzate alcune significativi servizi a favore della popolazione tra cui il locale acquedotto, un sistema fognario e le scuole comunali.\nA partire dal secondo dopoguerra, Ossona ha conosciuto un nuovo periodo di crescita demografica dovuta al lento ma progressivo sviluppo dovuto all'impianto sul territorio comunale di industrie.\nSimboli.\nLo stemma comunale di Ossona stato concesso con R.D. del 12 aprile 1939 e, nell'intento dei suoi creatori, and\u00f2 ad illustrare i tratti caratteristici dell'economia locale, ovvero la spiga di grano nel primo campo che simboleggia appunto l'attaccatura tradizionale all'agricoltura ed alle coltivazioni, mentre nel secondo campo si trova una pianta di gelso \"nodrito\" (del quale non si vedono le radici) a simboleggiare l'economia delle filande che per lungo tempo contraddistinsero il comparto artigianale prima ed industriale poi del paese.\nMonumenti e luoghi d'interesse.\nArchitetture religiose.\nChiesa parrocchiale di San Cristoforo.\nLa chiesa di San Cristoforo \u00e8 la chiesa parrocchiale di Ossona e la sua esistenza \u00e8 attestata gi\u00e0 nel \"Liber Notitiae Sanctorum Mediolani\" di Goffredo da Bussero del XIII secolo.\nLe numerose visite pastorali tra il Quattrocento ed il Settecento, determinarono nei secoli numerosi rifacimenti strutturali e ornamentali, ed in particolare quella di san Carlo Borromeo, che visit\u00f2 il paese nel 1570 e nomin\u00f2 ufficialmente il primo parroco nella persona di don Carlo Romano.\nAl Settecento, risalgono il campanile e le forme esterne della facciata della chiesa, delimitata da lesene e da una caratteristica grande lunetta sopra il portale principale che un tempo accoglieva una finestra che dava luce all'interno e che venne poi sostituita dall'attuale grande formella in ceramica bianca e blu raffigurante il santo patrono quando all'interno della chiesa, in controfacciata, venne posto l'organo.\nNel 1879 furono rimbiancate e ripulite le pareti e furono aggiunti vetri colorati alla navata centrale: il restauro fu finanziato con la vendita delle mattonelle dei gradini della piazza antistante (realizzata a rizzata nel 1852), che venne ridotta per consentire il passaggio della tranvia interurbana Milano \u2013 Magenta/Castano Primo. A conclusione dei lavori, la chiesa venne consacrata ufficialmente nel 1908 ad opera dell'arcivescovo di Milano, il cardinale Andrea Carlo Ferrari. L'ultimo restauro avvenne negli anni ottanta con l'apertura di vani laterali all'altare precedentemente usati come sacrestia per accogliere il sempre crescente numero di fedeli presenti alle celebrazioni.\nAll'interno comprende l'altare maggiore e due cappelle minori, di cui una dedicata a San Cristoforo e l'altra alla Madonna del Rosario.\nChiesa di San Bartolomeo.\nLa chiesa, immediatamente adiacente alla villa Litta Modigliani, fu fatta edificare dall'arcivescovo Ariberto d'Intimiano nell'XI secolo, allo scopo di fornire un rifugio alle milizie arcivescovili che stazionavano nella zona.\nA fine Trecento venne ornata da Ambrogio De Medici e nel Cinquecento san Carlo Borromeo diede disposizioni per mutare la posizione della porta d'ingresso per favorire l'accesso dalla piazza antistante.\nAll'interno conserva dipinti seicenteschi e settecenteschi, attribuiti ai pittori Francesco Paglia, detto il Palea, Pietro Antonio Magatti, Carlo Francesco Nuvolone e Ettore Procaccino il Giovane.\nLa pala d'altare rappresentante \"Il martirio di San Bartolomeo\" \u00e8 attribuita Simone Peterzano, che fu maestro del Caravaggio.\nLa facciata, come appare oggi, risale al 1803 e venne eretta ad opera dell'architetto Piacenza in stile eclettico, con elementi neoclassici ed egizi.\nDi propriet\u00e0 demaniale sino agli inizi del Novecento, venne poi acquistata dalla parrocchia.\nCappella Litta Modignani.\nLa Cappella funeraria della famiglia Litta Modignani si trova al centro del cimitero di Ossona, di cui occupa buona parte dell'area interna, dirimpetto al cancello d'ingresso. La cappella, divenuta oggi luogo di officiatura nel camposanto, venne eretta nel 1844-1846 dalle famiglie Taccioli e Litta Modignani per accogliervi le spoglie dei propri cari, su progetto dell'architetto Luigi Clerichetti che si ispir\u00f2 alla Rotonda di Tergasio dell'architetto Ambrogio Nava.\nLa struttura, realizzata sulla forma della rotonda palladiana, \u00e8 sormontata da una cupola ricoperta di rame e presenta quattro ingressi laterali (di cui uno solo effettivamente accessibile), contraddistinti ciascuno da un pronao a quattro cariatidi sormontanti un timpano.\nCappelletta del Lazzaretto.\nLa piccola cappella si trova all'altezza delle ultime abitazioni a nord di Ossona, sulla via per Casorezzo.\nEssa venne edificata nel Seicento, nelle immediate adiacenze del luogo ove sorgeva l'antico lazzaretto, costruito in occasione di una delle pesanti pestilenze che colpirono la zona tra la fine del Cinquecento e la prima met\u00e0 del Seicento.\nLa cappella \u00e8 stata donata al comune nel 2003 dalla famiglia Bienati.\nEsternamente, la chiesa si presenta in forme semplici e ai lati dell'ingresso si trovano ancora oggi due piccole finestrelle circolari che danno all'interno della chiesa, come voleva la tradizione del post-Concilio di Trento, per permettere di seguire la funzione anche ai peccatori non comunicati.\nAll'interno la chiesa conserva due affreschi seicenteschi, restaurati nel 2004 con i contributi di privati e imprese locali dalla nota restauratrice milanese Pinin Brambilla che ha curato il restauro dell'\"Ultima Cena\" di Leonardo. Degli affreschi uno raffigura il lazzaretto di Ossona con la chiesa dei Santi Nabore e Felice (della quale non sono rimaste tracce storiche) e l'altro l'attuale chiesa parrocchiale. Nell'abside \u00e8 dipinta una Piet\u00e0 con la Madonna e San Carlo Borromeo.\nVille e palazzi.\nVilla Litta Modignani.\nLe origini della Villa, attuale sede municipale, risalgono al Seicento.\nNel 1659 il marchese Vercellino Maria Visconti, feudatario di Ossona, la acquist\u00f2 dall'allora proprietario Luigi Palazzi e rimase in propriet\u00e0 della famiglia fino al 1777. La propriet\u00e0 pass\u00f2 quindi in eredit\u00e0 alla famiglia di Marcantonio Trebbia, che dal 1796 vi dimor\u00f2 stabilmente sino al 1810. La villa con il parco adiacente pass\u00f2 quindi a Luigi e Camillo Taccioli, che la ammodernarono e vi costruirono un agrumaio. Nel 1880 Giulia Taccioli spos\u00f2 Gianfranco Litta Modignani.\nDurante i primi decenni del Novecento, il cortile era utilizzato per l'allevamento dei bachi da seta ed attorno agli anni trenta venne risistemata la piazza adiacente alla struttura.\nNel 1959 un incendio distrusse parte della villa, che venne ridimensionata ed abbassata di un piano per volont\u00e0 dei proprietari a partire dal 1961 per garantire maggiore staticit\u00e0 e sicurezza all'intero stabile. Dagli anni sessanta inizi\u00f2 il declino e il successivo abbandono della villa, che sub\u00ec inoltre danni da una forte grandinata nell'agosto del 1986.\nNel 1998 il Comune ha acquistato la propriet\u00e0, dando inizio ai lavori di recupero per destinarla agli uffici comunali. Dopo il restauro degli affreschi interni lo stabile \u00e8 stato inaugurato il 24 aprile 2004. Inoltre \u00e8 stato acquistato il parco adiacente alla villa e reso all'uso da parte della cittadinanza.\nDella decorazione originaria, permangono all'interno della villa almeno due sale, una dipinta \"a grisaille\" e l'altra con cineserie, con pavimentazione a mosaico d'epoca.\nNotevole \u00e8 anche il grande scalone che conduce ai piani superiori, decorato sulle pareti da affreschi con scene di caccia strappati dalla locale Villa Vanini prima della sua demolizione.\nVilla Bosi.\nDi antica costruzione e risalente nelle forme attuali al Settecento, Villa Bosi \u00e8 posta nelle immediate vicinanze della chiesa parrocchiale di Ossona.\nL'ultima proprietaria, la signora Francesca Bosi Meraviglia, lasci\u00f2 come legato testamentario nel 1938 che la sua villa sita in Ossona diventasse un ospedale convalescenziario per bambini di propriet\u00e0 dell'Ospedale Maggiore di Milano. La struttura, dopo i necessari lavori di riadattamento, venne aperta nel novembre di quello stesso anno sotto la direzione del professor Adriano Bocchini il quale, cinque anni pi\u00f9 tardi, vi accolse l'intera divisione pediatrica dell'ospedale milanese ritenendo Ossona maggiormente al riparo dai bombardamenti che stavano colpendo la citt\u00e0 di Milano.\nLa struttura divenne col tempo insufficiente a livello di posti e troppo onerosa per il mantenimento al punto che, dopo l'ennesimo rifacimento degli spazi interni, lo stesso Ospedale Maggiore opt\u00f2 per il trasferimento del convalescenziario a Introbio, presso Villa Serena, dal 1967. Da allora lo stabile, pur rimanendo di propriet\u00e0 dell'Ospedale milanese, non ha ottenuto alcuna destinazione d'uso.\nSociet\u00e0.\nEtnie e minoranze straniere.\nAl 1\u00ba gennaio 2019 nel comune risiedevano cittadini stranieri, ovvero il 8.1% della popolazione totale. Le nazionalit\u00e0 pi\u00f9 rappresentate erano:\nInfrastrutture e trasporti.\nIl comune \u00e8 collegato con i comuni del magentino, del legnanese e con Milano attraverso un servizio di autolinee gestito da Movibus.\nFra il 1879 e il 1952 la localit\u00e0 era servita dalla tranvia Milano-Castano Primo altres\u00ec nota con il soprannome di \"Gambadelegn\".\nAmministrazione.\nIl Sindaco attuale \u00e8 Marino Venegoni, sostenuto dalla lista civica INCONTRO; \u00e8 stato eletto Sindaco di Ossona con le consultazioni elettorali del 26 maggio 2019, al suo secondo mandato \u00e8 in carica dal 26/05/2014."}
{"id": "20079", "revid": "125011614", "url": "https://it.wikipedia.org/wiki?curid=20079", "title": "Ozzero", "text": "Ozzero (\"Voeus'ger\" o \"Oeus'ger\" in dialetto milanese, : ; \"Auzanum\" in latino) \u00e8 un comune italiano di abitanti della citt\u00e0 metropolitana di Milano in Lombardia.\nTerritorio.\nOzzero \u00e8 situato su una piccola collina, precisamente al centro del suo territorio comunale ed \u00e8 compreso tra i comuni di Abbiategrasso, Morimondo e Vigevano. Ozzero non ha un territorio molto vasto ma ricco di corsi d'acqua e boschi, alcuni dei quali sono il Rile, la Gambarera, il Naviglio di Bereguardo, il Sombo.\nOzzero beneficia delle acque del Ticino derivate attraverso il Naviglio Grande e, da questo, attraverso il Naviglio Bereguardo, la cui costruzione risale al tardo medioevo.\nPrima di questa canalizzazione, Ozzero disponeva di alcuni corsi d'acqua di natura risorgiva come Santa Maria e San Giuseppe. Nel parco del Ticino sono stati costruiti dei laghi artificiali per gli uccelli migratori, per pesci e per piante quasi uniche nel parco.\nClima.\nOzzero si caratterizza per un clima caldo e temperato. Le piogge sono molto frequenti: anche nel mese pi\u00f9 secco si riscontrano numerose piogge. La temperatura media \u00e8 di . La media annuale di piovosit\u00e0 \u00e8 di . Confrontando il mese pi\u00f9 secco con quello pi\u00f9 caldo si trova una differenza di . Le temperature medie hanno una variazione di durante l'anno. Gennaio \u00e8 il mese pi\u00f9 secco con di piogge medie. Il mese di Ottobre \u00e8 quello con le maggiori precipitazioni, avendo una media di .\nStoria.\nStoria medievale.\nNel 569 la Pianura Padana fu invasa dai Longobardi,dal loro arrivo in Italia si convertirono al Cattolicesimo promuovendo l'edificazione di numerose basiliche, oratori e cappelle.\nIl Cristianesimo fu introdotto nel contado con l'istituzione della pievi, la plebe rurale si recava per ricevere battesimo, santificare le ricorrenze liturgiche l'istituzione evangelica e per sposarsi. La pieve nel cui territorio era compreso il villaggio di Ozzero fu quella di Rosate. Sempre per iniziativa dei longobardi sorse l'attuale parrocchia di S.Siro dedicata al primo vescovo di Pavia\nIl comune rurale nei suoi caratteri antichi ha origini assai risalenti alla dominazione romana.\nDopo il 1000 anche a Ozzero una parte del territorio costituiva una pertinenza, cio\u00e8 terre in comune tra i proprietari terrieri. Per la gestione di beni comuni nacque il comune rurale, ente pubblico con piena autonomia negli affari della comunit\u00e0 e diretta espressione di questa. Anche per Ozzero sono ben documentate entrambe le fasi di costituzione dell'organismo comunale, risale al 1156 il primo documento dove si citano i beni comuni di Ozzero.\nAd Ozzero in quel periodo esisteva anche la figura del podest\u00e0, si trattava di un esponente della famiglia feudale dei da Ozeno o un suo delegato, chiamato ad amministrare la giustizia in un luogo. Pi\u00f9 tardi, dopo circa un secolo, la nomina del podest\u00e0 locale sarebbe stato un diritto esercitato alternativamente -ogni anno-\nLa curtis di riferimento di Ozzero non aveva sede a Rosate ma a Basiano (Morimondo).\nRisorgimento.\nDurante il Risorgimento, Ozzero fu coinvolta in molti conflitti che sono rimasti nella storia. Tra questi ricordiamo la Battaglia di Magenta, che ebbe ripercussioni anche sulla comunit\u00e0 di Ozzero, che dovette presidiare il Naviglio di Bereguardo, punto di fuga degli austriaci. Ozzero fu coinvolta anche nelle famose Cinque giornate di Milano, quando dovette inviare rinforzi militari e acquist\u00f2 armi per i soldati milanesi. Con l'unit\u00e0 d'Italia il comune di Ozzero pass\u00f2 dalla provincia di Pavia a quella di Milano.\nEconomia.\nFin dal passato, a Ozzero si coltivano il riso e il granoturco (introdotto nel Milanese verso il 1630).\nIn passato era diffusa anche la coltivazione della vite. Quanto al vino, come nei territori circostanti, esso era destinato al consumo locale.\nAncora oggi si allevano mucche da latte per la produzione di formaggi.\nChiese e oratori.\nAlla fine del Duecento sul territorio di Ozzero esistevano tre edifici sacri: S. Siro e gli oratori di S. Maria e dei santi Cornelio e Cipriano. Di quest'ultima costruzione non \u00e8 rimasta alcuna traccia, mentre l'oratorio di S. Maria si trovava presso la cascina di S. Maria del Bosco ed esisteva ancora nei primi decenni del Novento, in prossimit\u00e0 dei boschi: qui arrivava il Ticino, dove erano presenti un approdo e il traghetto del sale.\nA partire dal Cinquecento vennero eretti altri edifici sacri. Nei verbali della visita pastorale effettuata da S. Carlo nel 1573, presso il cimitero della parrocchia si menziona una chiesetta di S. Rocco, forse non ancora ultimata e di cui pure non restano tracce.\nSi ignora l'esatta ubicazione di un oratorio dedicato alla Beata Vergine Immacolata e a S. Francesco presso l'osteria della Soria.\nUn altro oratorio scomparso era quello dedicato a S. Giuliana.\nL'unico oratorio superstite \u00e8 quello edificato nel castello dai Cattaneo, benedetto nel 1726.\nL'oratorio di S. Alberto di Caselle, fu aggregato alla parrocchia di S. Siro da S. Carlo, perch\u00e9 fino a quel momento parte del territorio della localit\u00e0 era sotto Zelo Surrigone e Morimondo. La costruzione originaria risale al Quattrocento, come testimoniato dalla dedicazione e perch\u00e9 conserva pitture di quel secolo, eseguite verosimilmente poco dopo l'ultimazione dell'edificio.\nEdifici.\nPalazzo Marino Centurione.\nCollocato in cima ad un lieve pendio e circondato da un'area verde nel centro storico del paese, il palazzo \u00e8 un esempio di residenza signorile cinquecentesca.\nL'edificio ha forma di parallelepipedo con pianta quadrata. Il portico costituisce un elemento di armonia fra interno ed esterno e le sale terrene confermano la volont\u00e0 di godere direttamente dell'ambiente circostante.\nSulle origini del palazzo Centurione non sono presenti dati scritti e quindi non si sa da chi sia stato commissionato. La propriet\u00e0 pare sia appartenuta nel XVI secolo prima ai Merviglia e, dal 1540, a Giovanni Marino, fratello del pi\u00f9 famoso Tommaso: probabilmente a questi personaggi si deve l'edificazione del palazzo.\nNegli anni recenti, il palazzo Centurione \u00e8 abbandonato.\nPalazzo Barzizza.\nIl Palazzo Barzizza \u00e8 un edificio di origini rinascimentali, costruito nel XIV secolo su terreni ceduti da Gian Galeazzo Sforza ai Malabarba che a loro volta li concessero ai Barzizza.\nIl Palazzo divenne successivamente propriet\u00e0 della famiglia del nobile Gerolamo del Frate, morto nel 1729, che lo lasci\u00f2 in eredit\u00e0 alla moglie Donna Maria Rezzonico. Il Conte Alessandro Rezzonico Della Torre, a sua volta, lasci\u00f2 il palazzo e i beni di Ozzero in eredit\u00e0 alla Casa Pia Istituto dei Sordomuti Poveri di Campagna. La propriet\u00e0 pass\u00f2 quindi al Comune di Ozzero che alien\u00f2 il bene: divenuto di nuovo propriet\u00e0 di privati, della famiglia Migliavacca, nel 1989 fu ceduto all'attuale proprietario.\nLa corte interna dovrebbe risalire al XVII secolo. Nell\u2019ala padronale sono presenti delle splendide colonne in granito venato di rosa. L\u2019ala della servit\u00f9 invece ha un colonnato in cotto. Opere murarie, calore e nerofumo hanno notevolmente danneggiato gli affreschi esterni.\nOggi la costruzione, nonostante i danni subiti, mostra ancora tracce dell'antica bellezza ed \u00e8 tuttora tutelata dalle Belle Arti.\nCascine.\nNel territorio del comune di Ozzero, nel tempo, sono esistite diverse cascine, alcune delle quali sono ancora presenti dopo molti secoli, altre sono abbandonate o distrutte.\nSociet\u00e0.\nEvoluzione demografica.\nNel 1885 sul territorio del comune erano abitanti (669 maschi e 559 femmine) e nell'intervallo dal 1861 al 1971 la popolazione rimase pressoch\u00e9 costante, se si escludono due picchi negli anni venti e cinquanta. Nel 2017 la popolazione censita \u00e8 di abitanti (728 maschi e 761 femmine). Sul territorio del comune sono presenti 77 cittadini stranieri."}
{"id": "20082", "revid": "15756", "url": "https://it.wikipedia.org/wiki?curid=20082", "title": "Batteri magnetotattici", "text": "I batteri magnetotattici sono una classe di batteri scoperta negli anni 1960 che presentano la particolarit\u00e0 di disporsi lungo le linee del campo magnetico terrestre (magnetotassi).\nIntroduzione.\nIl primo articolo su questa classe di batteri risale al 1963, ad opera di Salvatore Bellini, un laureato in medicina, interno presso l'Istituto di microbiologia dell'Universit\u00e0 di Pavia. Egli infatti not\u00f2 che sul suo vetrino da microscopia sul quale era depositato del fango di palude, un gruppo di batteri si muoveva decisamente in una direzione. Cap\u00ec presto che questi microrganismi stavano seguendo le linee del campo magnetico terrestre, da sud a nord, da cui l'aggettivo \"magnetosensibili\". In seguito, nel 1975 un laureato in microbiologia, Richard Blakemore, pubblic\u00f2 un articolo su \"Science\" e denomin\u00f2 i batteri con l'aggettivo\n\"magnetotattici\".\nQuesti batteri sono stati sottoposti ad innumerevoli esperimenti, sono persino stati portati a bordo dello Space Shuttle per esaminarne la magnetotassi in assenza di gravit\u00e0, senza per\u00f2 giungere a conclusioni eclatanti. Sono anche stati \"accusati di esistere\" su Marte per via del ritrovamento di particelle magnetiche su un meteorite che si crede provenga dal pianeta rosso, anche questa volta l'incertezza dei risultati \u00e8 perlomeno manifesta. Di certo invece \u00e8 la singolarit\u00e0 di questi batteri, che probabilmente torneranno molto utili all'umanit\u00e0 in un futuro prossimo.\nBiologia.\nI batteri magnetotattici (MagnetoTactic Bacteria, MTB) si trovano usualmente nella zona di transizione acqua-sedimenti (Oxic-Anoxic Transition Zone, OATZ) e ne esistono di diversa morfologia (bastoncellari, coccoidei, vibrioidi, spiraliformi). Diversi MTB contengono un differente numero, disposizione e forma di particelle magnetiche dei batteri (Bacterial Magnetic Particle, BMP). I MTB possono essere suddivisi in due categorie, a seconda se producono particelle di magnetite (IIIFe2IIFeO4) o di greigite (IIIFe2IIFeS4), anche se alcune specie le producono entrambe. La magnetite ha un momento magnetico tre volte maggiore della greigite.\nLa maggior parte degli MTB mineralizzanti magnetite necessitano di un ambiente microaerofilo per generare i magnetosomi. Sopra una certa soglia per\u00f2 non producono pi\u00f9 BMP e quindi perdono la magnetotassi. Alcuni ceppi invece producono magnetite anche in condizioni anaerobiche, usando il monossido di azoto o lo ione nitrato come accettori finali di elettroni. Comunque fanno parte del sottogruppo alfa dei Proteobatteri. I MTB mineralizzanti grigite sono probabilmente stretti anaerobi e sono associati ai batteri solfato riduttori, quindi rientrano nel sottogruppo\ndelta dei Proteobatteri. Questo indica un'origine evoluzionisticamente separata e quindi un processo di biomineralizzazione fondamentalmente diverso.\nSi pensa che il vantaggio evolutivo dell'avere un sistema di magnetosomi consista nel riuscire a trovare e mantenere efficientemente una posizione ottimale in termini di sostanze chimiche e gradienti redox, riducendo una ricerca tridimensionale ad una monodimensionale (vedi prosieguo per il meccanismo). Recentemente si \u00e8 appurato che alla\nmagnetotassi \u00e8 associato anche un meccanismo aerotattico.\nLe BMP interagiscono formando delle catene. Nell'immagine se\nne nota una in Magnetospirillum magneticum. Il dipolo magnetico della cellula \u00e8 quindi la somma dei dipoli delle singole BMP ed \u00e8 grande abbastanza da orientare passivamente la cellula e sopraffare le forze\ntermiche casuali di un ambiente acquoso. In presenza di pi\u00f9 di una catena, le forze di repulsione intercatena spingeranno le stesse ai bordi della cellula, inducendo turgore.\nMagnetismo.\nDal punto di vista fisico la crescita di un cristallo magnetico \u00e8 governata da due fattori, uno tende ad allineare il momento magnetico delle molecole in soluzione con quello del cristallo in crescita, l'altro al contrario tende a ridurre il momento magnetico del cristallo permettendo l'attacco delle molecole in soluzione con un momento magnetico opposto. In natura ci\u00f2 causa l'esistenza di domini magnetici, circondati da mura di dominio, dello spessore di circa 150\u00a0nm nella magnetite, nelle quali le molecole gradualmente cambiano orientazione. Per questo motivo macroscopicamente il ferro non \u00e8 magnetico in assenza di un campo applicato. Similarmente particelle magnetiche molto piccole non presentano magnetizzazione a temperatura ambiente, il loro momento magnetico \u00e8 alterato continuamente dai moti termici degli atomi che le compongono. Le MTB invece sono di dimensioni comprese tra 35 e 120\u00a0nm, cio\u00e8 grandi abbastanza per avere un momento magnetico permanente ed allo stesso tempo piccole a sufficienza da essere un singolo dominio magnetico.\nL'inclinazione del campo magnetico terrestre nei due emisferi seleziona una delle due possibili polarit\u00e0 delle cellule magnetotattiche (rispetto al polo flagellato della cellula), dirigendo la biomineralizzazione delle BMP. Infatti pi\u00f9 del 99,9% della popolazione di MTB dell'emisfero nord si orienta e nuota verso il nord, quindi scendendo di livello (a causa della forma delle linee di campo) verso i sedimenti, allontanandosi da concentrazioni tossiche di ossigeno. Viceversa, ma con gli stessi risultati, nell'emisfero sud. All'equatore, dove le linee del campo geomagnetico sono orizzontali, si trovano all'incirca lo stesso numero di cellule con entrambe le polarit\u00e0.\nMagnetosoma.\nLa biomineralizzazione della magnetite richiede dei meccanismi regolatori della concentrazione di ferro, della nucleazione del cristallo, del potenziale redox e del pH. La compartimentalizzazione in magnetosomi permette il controllo biochimico di tali processi. Dopo il sequenziamento dei genomi di alcune specie di MTB \u00e8 stata possibile un'analisi comparativa delle proteine coinvolte nella formazione delle BMP. Si sono cos\u00ec trovate omologie di sequenza con membri dell'ubiquitaria famiglia CDF (Cation Diffusion Facilitator) e con delle serin proteasi Htr-simili. Le prime sono coinvolte esclusivamente nel trasporto di metalli pesanti, le seconde sono delle HSP che degradano le proteine mal ripiegate. Queste proteine della Membrana Magnetosomiale (MM) oltre al dominio serin proteasico contengono domini PDZ. Altre proteine della MM presentano domini TPR (Tetratrico Peptide Repeat).\nTPR domain.\nI domini TPR si ripiegano in due alfa-eliche e presentano una sequenza di consenso di 8 amminoacidi (dei 34 totali) molto conservati e diffusi in natura. A parte questi, il resto della struttura \u00e8 specializzata a seconda delle implicazioni funzionali. I complessi noti che comprendono proteine TPR sono:\nEsistono esempi sia di interazioni TPR-TPR che TPR-nonTPR I modelli mostrano gli 8 residui conservati come sfere-bastoncini da due angolazioni diverse: W-LG-Y-A-F(qui Y)-A-P.\nPDZ domain.\nI domini PDZ sono strutture modulari costituite da 6 beta-filamenti e 2\nalfa-eliche che riconoscono gli amminoacidi C-terminali (almeno 4) delle\nproteine in modo sequenza specifico. Spesso il terzultimo residuo \u00e8\nfosforilabile, il che impedisce l'interazione col dominio PDZ. Gli unici\nresidui conservati sono quelli deputati al riconoscimento del COOH\nterminale (RKXXXGLGF). Sono diffusi in natura in quanto costituiscono\nla struttura su cui si assemblano i complessi multiproteici, soprattutto\nquelli associati a proteine di membrana come i canali K+inward\nrectifier o i recettori beta2-adrenergici.\nMembrana e proteine.\nLa formazione della MM prevede almeno tre passaggi. Nel primo si forma un'invaginazione della membrana citoplasmatica, innescata da una GTPasi. \u00c8 probabile che questo meccanismo sia simile anche negli eucarioti.\nIl secondo passaggio prevede l'entrata di ioni ferrosi nelle vescicole neoformate a partire dagli ioni ferrici dell'ambiente esterno. Anche in colture Fe3+deficienti i MTB riescono ad accumularne elevate concentrazioni intracellulari secernendo un sideroforo, un ligando a basso peso molecolare con alta affinit\u00e0 e specificit\u00e0 per il Fe3+indotto al bisogno. Il complesso Ferro-sideroforo \u00e8 quindi traslocato nel citoplasma, dove si scinde. Gli ioni ferrici devono quindi esser convertiti in ferrosi per poter essere accumulati nelle BMP ad opera di un trasportatore transmembrana con omologie di sequenza con antiporto Na+/H+. In realt\u00e0 \u00e8 un antiporto H+/Fe2+funzionante a gradiente protonico. Esso \u00e8 localizzato sia sulla membrana citoplasmatica che sulla MM, ma in orientazioni invertite, in modo che sulla prima genera un efflusso di ferro e sulla seconda un influsso. Essendo decisamente pi\u00f9 presente sulla MM, l'efflusso di ferro dalla membrana citoplasmatica \u00e8 trascurabile. Inoltre questo step \u00e8 controllato strettamente da un sistema redox di citocromi ancora non ben compreso e, sembra, specie-specifico.\nNello stage finale viene innescata la nucleazione del cristallo di magnetite ad opera di proteine transmembrana con domini idrofili acidi e basici. Una di queste proteine, chiamata Mms6, \u00e8 stata usata nella sintesi artificiale di magnetite, e la sua presenza permette la produzione di cristalli omogenei in forma e dimensioni.\nProbabilmente molte altre proteine associate alla MM svolgono ruoli nel generare concentrazioni di supersaturazione di Ferro, nel mantenere condizioni riducenti, nell'ossidazione del Ferro o nella parziale riduzione e deidratazione del ferridrato.\nBiomineralizzazione.\nNelle colture di \"Magnetospirillum magnetotacticum\" il ferro non \u00e8 sostituibile da altri metalli di transizione (Ti, Cr, Co, Cu, Ni, Hg, Pb) eventualmente presenti nel terreno, anche se forse ci\u00f2 \u00e8 dovuto al trattamento. Allo stesso modo \u00e8 stato visto che l'ossigeno e lo zolfo non sono intercambiabili come componente non metallica del magnetosoma in una stessa specie. Questo \u00e8 indice dell'esistenza di diversi set di geni per la biomineralizzazione della magnetite e della grigite.\nDal punto di vista termodinamico la sintesi inorganica della magnetite \u00e8 favorita rispetto a quella di altri ossidi del ferro a pH neutro ed a bassi potenziali redox. Sembra quindi che le condizioni microaerofile od anaerobie creino un potenziale adatto alla formazione delle BMP. Inoltre l'influsso di Ferro \u00e8 rapidamente convertito in magnetite, senza ritardi, il che indica che la formazione dei cristalli non \u00e8 preceduta da un accumulo di ferro sotto altre forme e che le strutture e gli enzimi per la biomineralizzazione sono gi\u00e0 presenti nella cellula. Queste conclusioni sono supportate anche dal fatto che MTB coltivati in condizioni aerobiche (quindi non magnetici) contengono quantit\u00e0 di ferro paragonabili a qualsiasi altra specie batterica.\nApplicazioni.\nLe caratteristiche delle BMP permettono la loro utilizzazione pratica in svariati campi, migliorando vecchie tecniche ed introducendone di nuove. Vantaggi comuni in tutti settori sono:\nBiotecnologie.\nNegli ultimi anni l'uso di tecniche magnetiche \u00e8 esploso e si \u00e8 diversificato molto nel campo biotecnologico. I vantaggi principali sono\nl'alta scalabilit\u00e0, rapidit\u00e0 e l'uso di reagenti non tossici ne pericolosi. La maggior parte delle particelle magnetiche artificiali\n(AMP) usate ricade in una di tre categorie:\nLe dimensioni ricadono per lo pi\u00f9 nel range 1-5\u00a0\u00b5m di diametro, rendendo\nnecessario un continuo mescolamento per avere un efficiente binding. Di\ncontro le forze di taglio possono danneggiare i ligandi, sia cellule che\nbiomolecole, se si eccede nell'agitazione. Nel caso si abbia a che fare\ncon popolazioni cellulari pu\u00f2 essere necessario staccare le AMP dalle\ncellule, che risentirebbero della loro ingombrante presenza. Per\nquesti motivi le BMP potrebbero trovare il loro spazio nella ricerca\nbiotecnologica in sostituzione delle AMP, almeno in certe applicazioni.\nUn'interessante integrazione delle particelle magnetiche con le tecniche\ndi DNA ricombinante prevede l'uso di vettori esprimenti un marker di\nsuperficie come il CD4 o le MHC-I di topo. In tal modo \u00e8 possibile,\nusando particelle magnetiche coniugate con un anticorpo contro tali\nmarker, isolare in gran rapidit\u00e0 le cellule trasfettate con successo. Questa tecnica potrebbe essere estesa a cellule procariote, e\nl'uso di BMP ricombinanti esprimenti l'Ig di selezione potrebbe rendere\nindipendente un laboratorio di ricerca dall'acquisto di sempre nuove AMP\nconiugate con l'anticorpo.\nLe BMP si prestano molto bene come carrier di proteine ricombinanti o di\nproteine \"ancora\", con applicazioni nella ricerca, nella diagnostica e\ncome biosensori. In un esperimento classico, usando una proteina di\nfusione MagA-Luc (Luc=Luciferasi, MagA=proteina dei MTB), si \u00e8\ndimostrato che MagA \u00e8 localizzata sulla superficie delle BMP. Quindi\ncon un vettore di espressione plasmidico si \u00e8 fatta esprimere in un MTB\nla proteina ricombinante MagA-ProteinaA, che grazie alla parte derivata\nda MagA si localizza sulle BMP e per mezzo della ProteinaA pu\u00f2 legare la\nparte costante delle Ig. Isolate le BMP ricombinanti le si \u00e8 incubate\ncon l'anticorpo anti-IgG coniugato con la Fosfatasi Alcalina. In questo\nmodo si \u00e8 potuto dimostrare, usando un substrato luminescente per la\nFosfatasi Alcalina, che l'anticorpo era effettivamente legato alle BMP\nperch\u00e9 la ProteinaA era fusa con MagA. Contrariamente, BMP prodotte da\nMTB esprimenti MagA e ProteinaA separate emettevano una luminescenza\ntrascurabile, segno che la ProteinaA da sola non ha affinit\u00e0 per le BMP.\nPer aumentare il segnale luminoso di questo saggio occorre aumentare la\nquantit\u00e0 di ProteinaA espressa sulle BMP e quindi usare un vettore di\nespressione pi\u00f9 forte, che sia cio\u00e8 ad alto numero di copie, stabile e\nderivato dall'ospite. In Magnetospirillum magneticum \u00e8 stato scoperto\nun plasmide criptico denominato pMGT con queste caratteristiche. \u00c8\nlungo circa 3,7 kb ed ha due potenziali ORF codificanti le proteine Rep\ne Mob. Tagliando pMGT in modo che contenga la regione replicativa si\nottiene un frammento di 3 kb funzionale. Nonostante elettroporazione\n(usata per trasformare il plasmide) uccida i MTB contenenti BMP, \u00e8\npossibile effettuarla in condizioni aerobiche, nelle quali le BMP non\nsono prodotte. Successivamente il ripristino dell'anaerobiosi permette\nai MTB di riprendere a biomineralizzare le BMP.\nCon caratteristiche simili il plasmide pu\u00f2 essere impiegato per\nricombinare a proteine della MM vari target della ricerca farmacologica:\nun esempio su tutti, i recettori a sette domini transmembrana. Proprio\nuno di essi \u00e8 stato clonato ed espresso sulle BMP per dimostrare che la\nproteina ricombinante manteneva la caratteristica di legare i propri\nagonisti ed antagonisti (marcati con una molecola fluorescente). Questo\nsistema inoltre \u00e8 in grado di quantificare l'interazione e pu\u00f2 essere\nscalato per una larga produzione di BMP ricombinanti per Ig, enzimi, ..\nmantenendone l'attivit\u00e0.\nReplicazione plasmidica.\nLa minima regione replicativa deve contenere una sequenza di origine\nori (ricca di AT, dove avviene la separazione delle eliche), delle\nsequenze ripetute per il legame di Rep (iteroni), i boxes per la DnaA\n(codificata dall'ospite) ed il gene rep. Il legame di Rep e DnaA\nfavoriscono la distorsione dell'elica a livello di ori che, per l'alta\npercentuale di AT, si separa in due emieliche. Da qui parte la\nreplicazione col legame delle proteine SSB e della DnaB (elicasi).\nMedicina.\nLe caratteristiche delle BMP possono tornare molto utili in campo\nmedico, in diagnosi come in terapia. Le AMP essendo prodotte per sintesi\nchimica o per via meccanica risentono delle loro disomogenee qualit\u00e0\nfisico-chimiche. Inoltre le propriet\u00e0 delle particelle dovrebbero essere\nriproducibili. Le possibili applicazioni mediche richiedono particelle\nsuperparamagnetiche come le BMP. Ovviamente occorre stabilit\u00e0 alle\ncondizioni fisiologiche di pH, salinit\u00e0 ed osmolarit\u00e0. Devono essere\nfacilmente disperdibili e non tossiche. Quindi a seconda se queste\nparticelle verranno usate in vivo od in vitro ci saranno altre\nrestrizioni. Per applicazioni in vivo \u00e8 necessario evitare la\nformazione di agglomerati, con rischio di embolia vasale. Qui tornano\nutili le dimensioni nanoscopiche delle BMP, che conferiscono bassissime\nvelocit\u00e0 di sedimentazione (quindi stabilit\u00e0 colloidale), migliore\ndiffusione tissutale ed enorme area superficiale. Quest'ultima propriet\u00e0\n\u00e8 importante se si intende fissare sulla superficie delle BMP un\nligando. La magnetite \u00e8 tuttora il materiale magnetico pi\u00f9 usato in\nmedicina per la sua bassa tossicit\u00e0 ed immunogenicit\u00e0. Per applicazioni\nin vitro le restrizioni sono minori.\nLe applicazioni in vivo possono essere ulteriormente suddivise in\nterapeutiche e diagnostiche, mentre quelle in vitro sono\nprincipalmente diagnostiche per il momento. Fra le prime, le due\ntecniche pi\u00f9 discusse sono l'ipertermia e la veicolazione di farmaci.\nCon la prima si intende una procedura terapeutica usata per innalzare la\ntemperatura di una regione del corpo colpita da un tumore. \u00c8 praticata\nin concomitanza con altre terapie anticancro e si basa sul fatto che\nsopra i 40-43\u00a0\u00b0C le cellule muoiono per shock termico. Le particelle\nmagnetiche, dopo una somministrazione endovenosa, possono essere tenute\nin loco da un campo magnetico esterno, costante prima, ed alternato poi,\ncausando un \"effetto Joule\" magnetico dovuto alla continua\nriorientazione della magnetizzazione delle particelle (che hanno bassa\nconducibilit\u00e0 elettrica). Le nanoparticelle assorbono molta pi\u00f9 potenza\nin campi magnetici AC tollerabili e la loro uniformit\u00e0 dimensionale \u00e8\nfondamentale per un controllo preciso della temperatura.\nLe stesse particelle possono essere usate per trasportare farmaci,\nradionuclei od anticorpi, per un rilascio controllato nel tempo e nello\nspazio, aumentando le concentrazioni in situ e diminuendo gli effetti\ncollaterali. Nel caso di un tumore per esempio \u00e8 possibile far\nextravasare le particelle magnetiche grazie ad un forte campo magnetico.\nQueste rimangono intrappolate nel tessuto maligno dove rilasciano il\nprincipio attivo o le radiazioni. Con le BMP \u00e8 possibile preparare\nmagnetoliposomi contenenti agenti antitumorali.\nLa risonanza magnetica nucleare ad immagine (iNMR) utilizza una\nclasse particolare di farmaci, i cosiddetti magnetofarmaceutici, da\nsomministrare al paziente per invigorire il contrasto tra tessuti sani e\nmalati, per visualizzare la circolazione sanguigna e lo stato degli\norgani. Si possono cos\u00ec distinguere infarti cerebrali e cardiaci,\nlesioni epatiche, tumori, infiammazioni ed ischemie. Ancora una volta le\npiccole dimensioni fan risaltare differenze utili tra i tessuti come la\ncomposizione ed i processi endocitotici.\nNelle tecniche in vitro \u00e8 possibile separare una popolazione cellulare\nche esprime un particolare epitopo in mezzo a molti altri tipi\ncellulari. Per lo scopo si sfrutta una selezione positiva se l'anticorpo\n\u00e8 specifico per il tipo cellulare voluto, negativa (o di arricchimento)\nse gli anticorpi sono specifici per le cellule non-target.\nRecentemente \u00e8 stata introdotta una nuova tecnica di valutazione dei\nsaggi immunologici chiamata magnetorilassometria. Essa misura la\nviscosit\u00e0 magnetica, cio\u00e8 il rilassamento del momento magnetico netto,\ndi un sistema dopo la rimozione del campo magnetico esterno. La\nviscosit\u00e0 magnetica dipende dalle dimensioni idrodinamiche e del\nnocciolo, e dall'anisotropia delle particelle, e permette di distinguere\ntra quelle coniugate con un ligando e quelle libere grazie al diverso\ncomportamento magnetico."}
{"id": "20084", "revid": "179777", "url": "https://it.wikipedia.org/wiki?curid=20084", "title": "Satire", "text": "Il nome Satire (\"Saturae\") pu\u00f2 riferirsi a pi\u00f9 opere letterarie:"}
{"id": "20085", "revid": "123962624", "url": "https://it.wikipedia.org/wiki?curid=20085", "title": "Pantigliate", "text": "Pantigliate (\"Pantijaa\" o \"Pantejaa\" in dialetto milanese, : o ) \u00e8 un comune italiano di abitanti della citt\u00e0 metropolitana di Milano in Lombardia."}
